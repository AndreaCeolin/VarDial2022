{"id": "324853", "revid": "92723", "url": "https://it.wikipedia.org/wiki?curid=324853", "title": "KV35", "text": "KV35 (Kings' Valley 35) \u00e8 la sigla che identifica una delle tombe della Valle dei Re in Egitto; era la tomba di Amenhotep II (XVIII dinastia), successore di Thutmosi III (KV34) e marito della regina Tiaa (KV32).\nStoria.\nScoperta e scavata nel 1898 da Victor Loret per conto del Service des Antiquit\u00e9s, venne sottoposta a rilievi fotografici nel 1932 a cura di Paul Bucher.\nNuovi rilievi epigrafici nel 1982-1992 da parte di Erik Hornung.\nPrevista come sepoltura di Amenhotep II, venne poi utilizzata durante il Terzo periodo intermedio dell'Egitto, e segnatamente durante la XXI dinastia ed il regno del faraone Pinedjem I, come deposito (cache) e ricovero per altre mummie che vennero qui traslate per sottrarle ad incursioni ladresche che comportavano, spesso, la violenta manomissione dei corpi alla ricerca di amuleti e gioielli nascosti tra le bende.\nKV35 fu tra le sei prime tombe a ricevere , nel 1903 quando Howard Carter divenne \"Capo Ispettore delle antichit\u00e0 dell'Alto Egitto\", ricevendo uno dei pi\u00f9 alti numeri di lampade (21 a fronte delle 37 installate nella KV17 di Sethy I).\nArchitettura.\nKV35 si sviluppa planimetricamente secondo la tipologia propria delle tombe della XVIII dinastia, ad \"asse piegato\" (le lettere che indicano gli ambienti fanno riferimento alla planimetria schematica accanto riportata).\nUna scala non ben definita (a) adduce ad un corridoio in pendenza (b); dopo una seconda scala (c), anch\u2019essa non definita, si prosegue per un corridoio (d) fino ad un pozzo verticale (e) al fondo del quale si apre una camera (e1) .\nSuperato il pozzo, una camera con due pilastri (f) da cui, tramite una scala ed un breve corridoio (g) si accede alla camera funeraria (h), su due livelli (nel livello inferiore si trova il sarcofago di Amenhotep II), che presenta quattro locali (h1, h2, h3, ed h4) uno dei quali (h2), all\u2019atto della scoperta, era almeno parzialmente murato e recava l'indicazione relativa all\u2019\"anno tredicesimo\" di un non meglio precisato sovrano (forse Smendes della XXI dinastia).\nDecorazioni.\nI passaggi ed altre camere, bench\u00e9 intonacati, non sono decorati; unico locale a presentare decorazioni alle pareti e soffitto astronomico con stelle gialle su sfondo blu \u00e8 la camera funeraria (h): fregi \"khekeru\" inquadrano la ripartizione dei dipinti parietali su tre registri. Il programma pittorico, indipendentemente dalla forma del locale che non si presenta pi\u00f9 come un cartiglio, \u00e8 identico a quello della KV34 e presenta, solo dipinti e non a rilievo, i testi di alcuni capitoli dell\u2019Amduat in ieratico e in colonne verticali, come se si trattasse di un papiro, e le relativa illustrazioni in forma stilizzata. I sei pilastri della camera funeraria sono decorati con fregi \"kheker\", che fungono da cornice, e con immagini del re che officia riti in presenza di differenti divinit\u00e0 tra cui Osiride, Anubi e Horus.\nIl sarcofago in quarzite rossa, che all\u2019atto della scoperta ancora ospitava il corpo del re, presenta geroglifici incisi e colorati di giallo, nonch\u00e9 figure di divinit\u00e0. Due occhi udjat,ed il dio Anubi in forma umana e testa di sciacallo, garantivano la protezione al defunto .\nRitrovamenti.\nAll\u2019atto della scoperta, Victor Loret rinvenne numerosi oggetti del corredo funerario, sia di tipo \"magico\" che di uso comune. La maggior parte delle suppellettili risultava rotta o spezzata, verosimilmente in occasione delle incursioni ladresche subite dalla KV35.\nGran parte dei ritrovamenti consisteva in statue in legno ed emblemi regali; una delle piccole statue del re conteneva uno scomparto in cui era stato inserito un papiro con testi dal Libro delle Caverne. Vennero inoltre rinvenuti frammenti di uno scrigno che doveva aver contenuto immagini sacre, ushabty ed i resti di un letto funerario del tutto simile a quelli rinvenuti anni dopo nell\u2019anticamera della tomba KV62 di Tutankhamon.\nMolti furono anche i frammenti di mobilio funerario, modelli di barche e navi, vasellame in faience e vetro (questi ultimi in particolar numero e sparsi per tutta la tomba), vasi sagomati in forma di Ankh e contenitori di cosmetici.\nNella camera funeraria (h), il sarcofago in quarzite rossa del re appariva intatto ed analogamente intatta era la mummia di Amenhotep II, che recava ancora al collo una ghirlanda di fiori di mimosa, identificata attraverso una semplice annotazione riportata sul sarcofago in cartonnage che la conteneva .\nVictor Loret, in quanto Direttore del Service des Antiquit\u00e9s, decise di lasciare il corpo del re come all\u2019atto della scoperta, indisturbato nel suo sepolcro, ma nel 1902 lo stesso fu oggetto di furto da parte della famiglia di tombaroli Abd el-Rasoul che causarono danni ai bendaggi della mummia alla ricerca di gioielli e amuleti nascosti tra le bende. Danni particolari furono causati all\u2019altezza delle gambe dove Gaston Maspero, che nel frattempo aveva assunto l\u2019incarico a sua volta di Direttore del Service, rilev\u00f2 l\u2019impronta lasciata sulla resina che ricopriva il corpo, di molti dei gioielli asportati .\nSolo successivamente a tale episodio, il corpo di Amenhotep II venne trasferito al Museo del Cairo.\nIl deposito delle mummie.\nNel prosieguo dell\u2019esplorazione di KV35, tuttavia, Loret si imbatt\u00e9 in una scoperta che fa di questa tomba una delle pi\u00f9 importanti della Valle dei Re.\nCome era gi\u00e0 avvenuto nel 1881 con la scoperta del deposito (cache) DB320 di Deir el-Bahari, anche KV35 infatti venne utilizzata come ricovero per i corpi di altri sovrani in un periodo in cui le ruberie nelle tombe avevano causato grossi danni alle stesse ed ai loro occupanti.\nAll\u2019atto della scoperta da parte di Victor Loret, nella tomba, erano infatti ricoverate, oltre Amenhotep II (h), nove (o forse dieci considerando quella contenuta nell\u2019anticamera \u2013f- e forse appartenente a Sethnakht) mummie reali conservate in uno dei locali annessi alla camera funeraria (h2) la cui porta era stata murata (il posizionamento delle mummie nel locale h2 \u00e8 annotato nella figura schematica accanto riportata):\nIn altre camere laterali vennero rinvenuti altres\u00ec:\nLocale h2.\nPremesso che nell\u2019anticamera (f) venne rinvenuto un corpo molto probabilmente appartenente al faraone Sethnakht, uno degli annessi alla camera funeraria (h2) presentava la porta di accesso almeno in parte murata nell\u2019anno tredicesimo (verosimilmente del faraone Smendes); al suo interno, in sarcofagi molto danneggiati (vedi figura schematica qui accanto per la disposizione) i corpi, correttamente bendati, di:\nTutti i corpi vennero verosimilmente traslati in KV35 in un'unica soluzione, nello stesso periodo in cui venne restaurato ed \"etichettato\" il corpo del titolare Amenhotep II. Non \u00e8 possibile accertare la data esatta dell\u2019operazione che dovette avvenire non prima della traslazione del corpo di Amenhotep III dalla KV22 (WV22), nell\u2019anno dodicesimo o tredicesimo di Smendes, come risulta da specifica trascrizione.\nLocale h1.\nIl locale conteneva tre corpi, privi di bende: un primo corpo femminile, cui venne assegnato l\u2019identificativo di \"Elder Lady\", era parzialmente ricoperto da uno spesso velo e presentava lunghi capelli neri; un secondo corpo di adolescente (et\u00e0 9-11 anni), di sesso maschile, che presentava il capo rasato eccetto, sulla tempia destra, una spessa treccia di capelli neri; un terzo corpo di sesso femminile, pi\u00f9 giovane del precedente (e per questo denominato \"Younger Lady\"), che presentava la mandibola dislocata e vaste lacerazioni al volto.\nTutti e tre i corpi presentavano, inoltre, un ampio foro sul cranio e lo sfondamento del torace.\nIl ritrovamento di un dito mummificato, appartenente ad uno dei corpi in h1, ha fatto ritenere che, originariamente, I corpi fossero posizionati in altro annesso della camera funeraria (h3) e che vennero poi trasferiti nel locale di ritrovamento (h1) solo successivamente allo spostamento delle mummie reali.\nIdentificazione dei corpi.\nPer lungo tempo i due corpi femminili rinvenuti nell'annesso (h1) vennero denominati \"Elder\" (KV35EL) e \"Youger Lady\" (KV35YL), con riferimento alle et\u00e0 relative apparenti."}
{"id": "324854", "revid": "834", "url": "https://it.wikipedia.org/wiki?curid=324854", "title": "Gundola Busch", "text": ""}
{"id": "324857", "revid": "270833", "url": "https://it.wikipedia.org/wiki?curid=324857", "title": "Tour de France 2000", "text": "Il Tour de France 2000, ottantasettesima edizione della corsa, prese il via il 1\u00ba luglio da Futuroscope e si concluse il 23 luglio con la classica passerella sugli Champs-\u00c9lys\u00e9es, a Parigi.\nSi tratta della seconda di sette edizioni consecutive del Tour senza vincitore, a causa della squalifica, sancita successivamente nel tempo una volta emerso lo scandalo doping che lo coinvolse, dello statunitense Lance Armstrong.\nIl 23 agosto 2005, una inchiesta del giornale sportivo \"L'\u00c9quipe\", accompagnata dall'analisi di un campione di urina, ha dimostrato che Lance Armstrong risult\u00f2 positivo all'eritropoietina (EPO) durante il Tour del 1999. \nIl 22 ottobre 2012 l'UCI riconobbe la sanzione imposta dall'USADA a Lance Armstrong, accusato di aver utilizzato sostanze dopanti durante la sua permanenza alla US Postal Service, e conferm\u00f2 di fatto la cancellazione delle sue sette vittorie al Tour de France. Il 26 ottobre la stessa UCI ufficializz\u00f2 la decisione di non attribuire ad altri corridori le vittorie ottenute dallo statunitense e di non modificare i piazzamenti degli altri ciclisti.\nTale decisione, seppure tardiva, simboleggi\u00f2 una sorta di ripudio da parte del Tour a quel difficile periodo.\nLance Armstrong aveva a lungo negato il sistematico utilizzo di pratiche dopanti nei suoi team; ma poi, messo con le spalle al muro anche dalle confessioni (spontanee presso la Usada, in interviste agli organi di stampa o in autobiografie) di alcuni dei suoi vecchi compagni di squadra, soltanto il 17 gennaio 2013, durante un'intervista con Oprah Winfrey, egli ammise per la prima volta di aver alterato illegalmente le proprie prestazioni sportive, sia durante il periodo in cui vinse i suoi sette Tour de France, sia durante il periodo precedente al cancro.\nAl secondo posto della graduatoria generale del Tour de France 2000 si classific\u00f2 nuovamente il passista-cronoman tedesco Jan Ullrich (al quarto podio su quattro partecipazioni nella Grande Boucle, dopo altri due secondi posti ed il trionfo nella edizione del 1997).\nNella terza posizione della classifica generale si piazz\u00f2 il passista-scalatore spagnolo Joseba Beloki (al primo podio conseguito in carriera nella corsa a tappe transalpina).\nResoconto degli eventi.\nDei 180 corridori partecipanti 127 arrivarono al traguardo finale di Parigi; vista per\u00f2 l'esclusione successiva di Lance Armstrong i corridori realmente classificati furono 126. Le squadre erano 6 francesi, 5 italiane, 3 spagnole, 2 olandesi, 1 belga, 1 danese, 1 tedesca, 1 statunitense. I corridori erano 36 francesi, 33 italiani, 24 spagnoli, 14 belgi, 13 olandesi, 9 tedeschi, 9 statunitensi, 7 danesi, 6 svizzeri, 4 svedesi, 2 estoni, 2 sloveni, 2 polacchi, 2 colombiani, 2 australiani, 2 lettoni, 2 kazaki, 2 russi, 1 britannico, 1 lituano, 1 portoghese, 1 ceco, 1 austriaco, 1 norvegese, 1 lussemburghese.\nLe tappe furono 20, precedute da un cronoprologo iniziale, per una distanza totale di 3\u00a0453\u00a0km; il paese venne percorso in senso antiorario, con in ordine la parte ovest del paese, i Pirenei (una sola frazione di montagna) e poi le Alpi (quattro frazioni). La corsa fu vinta per la seconda volta consecutiva dallo statunitense Lance Armstrong, che prevalse sul tedesco Jan Ullrich e sullo spagnolo Joseba Beloki, completando il percorso alla velocit\u00e0 media di 39,545 km/h.\nIl tedesco Erik Zabel vinse la maglia verde per la quinta volta consecutiva, staccando nettamente Robbie McEwen. La maglia a pois di miglior scalatore fu appannaggio del colombiano Santiago Botero, giunto primo in solitaria nella tappa con arrivo a Brian\u00e7on. La maglia bianca di miglior giovane fu vinta dal ventiquattrenne spagnolo Francisco Mancebo mentre miglior team fu la Kelme-Costa Blanca, in grado di piazzare tre uomini nei primi dieci posti della classifica generale.\nArmstrong conquist\u00f2 la maglia gialla dopo nove giorni di corsa in occasione della prima tappa di montagna, quella pirenaica da Dax ad Hautacam, staccando di alcuni minuti tutti i diretti avversari e di ben mezz'ora il precedente leader della generale Alberto Elli; nell'occasione solo lo spagnolo Javier Otxoa riusc\u00ec a precederlo grazie ad una fuga di 155\u00a0km. La tappa tra Carpentras e il Mont Ventoux vide in fuga il duo formato da Armstrong e da Marco Pantani; a vincere fu Pantani, che tre giorni dopo si aggiudic\u00f2 anche la tappa con arrivo a Courchevel. Il ciclista italiano si ritir\u00f2 nella diciassettesima tappa, quando era nono in classifica. La prima e unica vittoria di tappa per Armstrong arriv\u00f2 al terz'ultimo giorno, in una cronometro di 58,5\u00a0km tra Friburgo in Brisgovia e Mulhouse, corsa ad una velocit\u00e0 media di 53,986\u00a0km/h.\nDopodich\u00e9, dal 2005 al 2012, si succedettero nella maniera sopra citata le decisioni che corressero la classifica di questa edizione del Tour de France."}
{"id": "324864", "revid": "92723", "url": "https://it.wikipedia.org/wiki?curid=324864", "title": "KV42", "text": "KV42 (Kings' Valley 42) \u00e8 la sigla che identifica una delle tombe della Valle dei Re in Egitto; era la tomba prediposta, verosimilmente, per la regina Hatshepsut-Meryet-Ra, Grande sposa reale del faraone Thutmosi III (XVIII dinastia).\nStoria.\nAnche KV42, come le tombe KV38 e KV34 (rispettivamente di Thutmose I e III) presenta la camera sepolcrale in forma di cartiglio.\nKV42 venne scoperta da Victor Loret nel 1899; lavori di scavo vennero eseguiti nel 1900 da Andraos Boutros e Howard Carter. Nel 1921 Howard Carter scopr\u00ec il deposito di fondazione che consent\u00ec di assegnare la tomba alla regina Hatshepsut-Meryet-Ra, moglie di Thutmosi III. Lavori di consolidamento delle strutture, danneggiate da inondazioni susseguitesi nei millenni, e di scavo sistematico sono stati eseguiti nel 1999 a cura del Supremo Consiglio delle Antichit\u00e0.\nFrammenti di suppellettili funerarie, rinvenute da Carter, dimostrarono che la struttura venne, in seguito, utilizzata da Sennefer, sindaco di Tebe durante il regno di Amenhotep II, come tomba per la propria consorte Senetnay e per una non meglio precisata Baket-Ra indicata come \"ornamento del re\". Poich\u00e9 era noto che Sennefer avesse una tomba sua propria (TT96), studi successivi ritennero che KV42 fosse stata impiegata come deposito momentaneo del corpo di Senetnay prima del trasferimento nella tomba di famiglia e che il corpo di Baket-Ra provenisse, di fatto, dalle vicine KV26 o KV37 prima di un ulteriore trasferimento alla fine del Nuovo Regno.\nArchitettura.\nKV42, che presenta la struttura tipica XVIII dinastia, ad asse piegato, delle tombe della XVIII dinastia non venne ultimata ed altrettanto incompleto \u00e8 il sarcofago; \u00e8 verosimile che non sia mai stata occupata dalla regina e che il suo corpo sia stato sepolto nella tomba del figlio, Amenhotep II (KV35).\nUna ripida scalinata adduce ad un corridoio altrettanto ripido che termina in un\u2019ulteriore scala molto ripida che, a sua volta, immette in un disimpegno da cui, con angolo retto, si diparte un corridoio in piano che adduce alla camera funeraria, in forma di cartiglio, con soffitto sorretto da due pilastri. Una piccola camera laterale, appena sbozzata, si apre sulla camera principale.\nFatta eccezione per un fregio \"khekeru\") nella camera funeraria, peraltro non ultimato, la tomba \u00e8 priva di decorazioni."}
{"id": "324867", "revid": "122933436", "url": "https://it.wikipedia.org/wiki?curid=324867", "title": "Linux Magazine (inglese)", "text": "Linux Magazine \u00e8 una rivista tedesca di informatica in lingua inglese distribuita in tutto il mondo incentrata sul sistema operativo Linux e l'Open source."}
{"id": "324868", "revid": "73546667", "url": "https://it.wikipedia.org/wiki?curid=324868", "title": "Knin", "text": ""}
{"id": "324869", "revid": "125975278", "url": "https://it.wikipedia.org/wiki?curid=324869", "title": "Giuseppe Compagnoni", "text": "Biografia.\nFiglio di Giovanni Compagnoni e di Domenica Ettorri, nacque in una delle migliori famiglie del patriziato locale. I genitori abitavano in \"Casa Cavadini\", sulla strada De' Brozzi (San Vitale) non lontano dal Santuario della Madonna del Mulino. Giuseppe fu avviato agli studi fin da fanciullo, distinguendosi in filosofia e teologia e laureandosi \"cum laude\" nel 1778 presso il collegio dei Domenicani lughesi. Fu spinto dalla famiglia a prendere i voti\n. Dopo l'ordinazione sacerdotale, Compagnoni si candid\u00f2 al capitolo canonicale della collegiata lughese, ma fu respinto. Dopo qualche anno di sacerdozio, abbandon\u00f2 la veste talare.\nNel 1781 Compagnoni fece pubblicare un \"Ragionamento parentetico\" indirizzato ai popoli delle varie citt\u00e0 di Romagna colpite dal terremoto di quell'anno. \u00c8 probabilmente la sua prima opera a stampa in italiano. Nel 1782 un suo poemetto, \"La Fiera di Sinigaglia o sia saggio sul commercio\", firmato con lo pseudonimo \"Ligofilo\" (termine che egli stesso aveva coniato sull'assonanza greca, \"amante della lettura\") fu recensito dal periodico bolognese \u00abMemorie Enciclopediche\u00bb, un giornale d'informazione bibliografica nato l'anno precedente. Compagnoni entr\u00f2 in contatto con il direttore, l'avvocato Giovanni Ristori, e in poco tempo avvi\u00f2 una collaborazione esterna col giornale. Il periodico conteneva (sette pagine su otto) recensioni di opere in lingua italiana appena pubblicate. Ristori apprezz\u00f2 la cultura enciclopedica del lughese; cos\u00ec come gli piacquero subito le recensioni di Compagnoni, scritte con uno stile ironico e tagliente allo stesso tempo. Ecco un inciso:\nDal 1784 Compagnoni comparve nell'elenco dei collaboratori fissi delle \u00abMemorie\u00bb, con la responsabilit\u00e0 delle recensioni nel campo della \"metafisica\". Nel 1785 trov\u00f2 l'occasione per lasciare la nat\u00eca Lugo, dove non riusciva pi\u00f9 a trovare forti stimoli. In maggio il Ristori gli chiese di sostituirlo temporaneamente alla guida della testata. La proposta fu accettata. A Bologna Compagnoni entr\u00f2 in contatto con importanti personalit\u00e0 e uomini di lettere della citt\u00e0. Continu\u00f2 alacremente a lavorare al giornale, che in quello stesso anno aveva cambiato nome in \u00abGiornale Enciclopedico\u00bb. Il suo periodo di supplenza alla direzione termin\u00f2 alla fine di giugno del 1786, quando restitu\u00ec l'incarico a Ristori. Successivamente cerc\u00f2 un nuovo impiego consono al suo \"status\" sociale. Si trasfer\u00ec a Ferrara, dove entr\u00f2 in servizio come segretario presso la famiglia Bentivoglio d'Aragona (ottobre 1786).\nNel 1787 Ristori, stanco dei continui contenziosi con la censura pontificia, chiuse il giornale e si trasfer\u00ec nella Repubblica di Venezia. Poco dopo anche Compagnoni approd\u00f2 nella capitale della Serenissima, sempre al seguito dei Bentivoglio. Collabor\u00f2 a \"Il Giornalista veneto\", poi pass\u00f2 a dirigere \"Notizie del mondo\" (1789-1794), pubblicato dall'editore Antonio Graziosi. Fu la sua prima direzione titolare. In abito talare Compagnoni insegn\u00f2 come \"ripetitore\" nel doposcuola al Collegio della Villa dei Bentivoglio, detta \u00abViola\u00bb. Qui conobbe i patrioti Giovanni Battista De Rolandis e Luigi Zamboni che organizzarono poi una rivolta che ebbe come simbolo la coccarda italiana tricolore.\nNel 1794 Compagnoni abiur\u00f2 i voti sacerdotali in segno di protesta contro le torture inferte dal Tribunale dell'Inquisizione ai detenuti. A Venezia fond\u00f2 un proprio giornale, il mensile \"Mercurio d'Italia\" (gennaio 1796). La rivista aveva sia una veste storico-politica che una veste scientifico-letteraria. Infatti, ne uscivano due versioni (entrambe di circa settanta pagine), il \"Mercurio d'Italia storico-politico\" e il \"Mercurio d'Italia storico-letterario\". Durante il decennio di permanenza nella citt\u00e0 lagunare - fondamentale per la sua crescita intellettuale - conobbe numerose personalit\u00e0 di spicco, come Vincenzo Dandolo (con cui diede vita ad un sodalizio che dur\u00f2 sino alla morte dell'intellettuale veneto, negli anni venti dell'Ottocento), Antonio Fortunato Stella e il conte Alessandro Pepoli, presso la cui tipografia si stampava il \"Mercurio\".\nNell'ottobre 1796, sull'onda dei rivolgimenti che stavano attraversando la penisola dopo l'invasione francese, lasci\u00f2 Venezia per Ferrara. Abbracciate le idee illuministe, fu segretario generale della Repubblica Cispadana. Eletto deputato al Congresso di Reggio Emilia, present\u00f2 numerose tesi, tra cui alcune riguardanti le tasse e l'istruzione. Il 7 gennaio 1797 propose per primo l'adozione di una bandiera nazionale verde, bianca e rossa nella XIV sessione del congresso cispadano, avvenuto in un salone del municipio della citt\u00e0, chiamato \"sala del congresso centumvirato\" e in seguito ribattezzato Sala del Tricolore. Il decreto di adozione recita:\nLa decisione del congresso di adottare una bandiera tricolore verde, bianca e rossa fu poi salutata da un'atmosfera giubilante, tanto era l'entusiasmo dei delegati, e da scrosci di applausi. Per la prima volta citt\u00e0 di stati ducali per secoli nemiche, si identificano in un unico simbolo: la bandiera tricolore. Per la prima volta il tricolore divent\u00f2 ufficialmente bandiera nazionale di uno Stato sovrano, sganciandosi dal precedente significato militare e civico locale: con questa adozione la bandiera italiana assunse pertanto un'importante valenza politica. \nSul verbale della riunione di sabato 7 gennaio 1797, avvenuta anch'essa nella futura Sala del Tricolore, si pu\u00f2 leggere anche:\nCompagnoni tenne anche un importante discorso sulla necessit\u00e0 di separare il potere civile da quello ecclesiastico il successivo 25 gennaio. Nello stesso anno, l'amministrazione cispadana gli affid\u00f2, all'Universit\u00e0 di Ferrara, la prima cattedra in Europa di Diritto costituzionale.\nIn seguito alla fusione tra la Cispadana e la Cisalpina in un'unica entit\u00e0, Compagnoni si trasfer\u00ec a Milano, dove ricopr\u00ec varie cariche istituzionali - di deputato prima e di membro della Cassazione poi - sino al ritorno degli austriaci nel 1799.\nNella capitale lombarda fond\u00f2 un nuovo giornale, il \"Monitore Cisalpino\" (maggio 1798). Compagnoni ottenne una sovvenzione pubblica di 2.000 lire. Il suo giornale era teso a diffondere in Italia il pensiero del Direttorio. Entro il primo anno di vita Compagnoni cedette la testata al conte Luigi Bossi ed entr\u00f2 in servizio come funzionario dell'amministrazione cisalpina.\nRiparato a Parigi a causa dell'invasione Austro-Russa guidata dal generale Alexander Suv\u043erov (1799), ritorn\u00f2 nella capitale lombarda subito dopo la vittoria francese a Marengo (1800). Divenuto funzionario di carriera nella Cisalpina, poi divenuta Repubblica Italiana ed in seguito Regno Italico (1805-1814), ricopr\u00ec - tra le altre - la carica di segretario del Consiglio di Stato.\nPer iniziativa di Bonaparte, fu insignito della Corona di ferro, massima onorificenza civile.\nAlla caduta di Napoleone (1814), Compagnoni dovette lasciare le cariche statali assunte durante il Regno Italico. Si dedic\u00f2 all'attivit\u00e0 di letterato e poligrafo, con le quali integr\u00f2 l'assegno della pensione (l'amministrazione asburgica per\u00f2 non gli riconobbe le pensioni che gli spettavano per le cariche ricoperte nel precedente quindicennio). Collabor\u00f2 principalmente con gli stampatori Antonio Fortunato Stella e Giambattista Sonzogno. Nonostante alcuni attriti con il nuovo regime, collabor\u00f2 anche con riviste filo-austriache, come la \u00abBiblioteca Italiana\u00bb, pur non rinnegando mai il suo credo politico.\nVisse il resto della sua vita a Milano, divenuta la sua patria di adozione.\nOpere.\nGiuseppe Compagnoni fu uno scrittore molto prolifico; fu autore di cinquanta opere originali, raccolte in oltre cento volumi. Tra i suoi scritti pi\u00f9 importanti si ricordano:\nCompagnoni fu anche tra i primi autori in assoluto di opere di divulgazione scientifica per il pubblico femminile:\nIntitolazioni.\nL'Istituto Tecnico Commerciale di Lugo, fondato nel 1937, \u00e8 intitolato dal 1963 a Giuseppe Compagnoni."}
{"id": "324872", "revid": "1305772", "url": "https://it.wikipedia.org/wiki?curid=324872", "title": "Integrazione", "text": ""}
{"id": "324874", "revid": "768068", "url": "https://it.wikipedia.org/wiki?curid=324874", "title": "KV43", "text": "KV43 (Kings' Valley 43) \u00e8 la sigla che identifica una delle tombe della Valle dei Re in Egitto; era la tomba del faraone Thutmose IV (XVIII dinastia), figlio e successore di Amenofi II (KV35).\nStoria e descrizione.\nLa tomba venne scoperta e scavata nel 1903 da Howard Carter, per conto di Theodore Davis. L\u2019anno successivo, 1904, lo stesso Carter la sottopose a rilievi epigrafici.\nSi presenta con la struttura tipica delle tombe della XVIII dinastia, ad asse piegato, e ricorda, planimetricamente, sia la KV35 di Amenofi II, che la KV42 della regina Merira-Hatshepsut. Come quest\u2019ultima, ad una scalinata molto ripida, segue un corridoio altrettanto ripido; una seconda scala ed un secondo corridoio, di pari inclinazione, terminano in un pozzo verticale profondo oltre 5 m al fondo del quale si apre una camera che, almeno in parte, si trova al di sotto di una camera con due pilastri. Il fatto che le pareti del pozzo fossero decorate con scene del re alla presenza di divinit\u00e0 che gli porgono il segno della vita, l\u2019ankh, che il soffitto fosse di colore blu ricoperto da un cielo stellato, e che l\u2019accesso alla successiva parte della tomba fosse chiuso da un muro decorato a sua volta, fa supporre che in tal modo si cercasse di trarre in inganno eventuali ladri facendo credere che quella fosse in realt\u00e0 la tomba reale. Le razzie subite dalla KV43 sono la dimostrazione che tale espediente non ebbe successo.\nDalla camera con due pilastri, con andamento ortogonale ai corridoi precedenti, si dipartono una scala, un corridoio e una seconda scala che adducono a un'anticamera che, attraverso un breve corridoio, d\u00e0 accesso alla camera funeraria il cui soffitto \u00e8 retto da sei pilastri. Questa, a sua volta, si sviluppa su due livelli: al livello inferiore si trova il sarcofago di Thutmose IV in granito rosso. Quattro locali ai rispettivi angoli costituivano annessi di deposito per le suppellettili funerarie; due di queste, nella parte che ospita il sarcofago, erano peraltro chiuse con porte in legno. Durante i saccheggi cui fu sottoposta KV43 in antico, furono asportati gran parte degli oggetti di valore, ivi comprese le porte stesse.\nNella camera funeraria, priva di decorazioni se non per un fregio \"khekeru\", due nicchie (una in uno dei pilastri e l\u2019altra nei pressi dell\u2019ingresso), sono la prima testimonianza degli spazi in cui, nelle tombe successive, saranno alloggiati i \"mattoni magici\" che dovevano contribuire alla protezione del defunto.\nSaccheggi e restauri.\nUna lunga iscrizione in ieratico, nella parete sud dell\u2019anticamera, testimonia dei furti subiti da KV43 e delle operazioni di ripristino dei luoghi:\n\"L\u2019anno ottavo, terzo mese di Akhet, il primo giorno, sotto la maest\u00e0 dell\u2019Alto e Basso Egitto, Djeserkheperure-Setepenra, figlio di Ra Horemheb amato da Amon. Sua maest\u00e0, vita, prosperit\u00e0 e salute, ordin\u00f2 che il portatore di flabello, scriba reale, sovrintendente del tesoro e dei lavori nel Luogo dell\u2019Eternit\u00e0, il rettore della festa di Amon a Karnak, Maya, figlio del nobile Iawy, nato dalla signora della casa Weret, provvedesse al rinnovo della sepoltura del re Menkheperu-Ra (Thutmose IV), giusto di voce, nella sua magione nell\u2019occidente di Tebe.\"\nSi ritiene che i saccheggi possano essersi verificati in corrispondenza, o conseguentemente, al periodo di instabilit\u00e0 politica derivante dal periodo dell'eresia amarniana. Carter, analizzando gli ottimi lavori di restauro eseguiti nella tomba, evidenzi\u00f2 che in quell'epoca rare dovevano essere le azioni ladresche nella Valle e questo a fronte di restauri molto pi\u00f9 speditivi apportati nei periodi successivi che comportarono, peraltro, anche la traslazione di corpi e suppellettili in altre tombe adibite a depositi (o cache).\nAlmeno un secondo saccheggio della tomba ebbe luogo successivamente (forse durante la XXI dinastia), ma non si \u00e8 in grado di stabilire il periodo; a questo segu\u00ec lo spostamento di alcune suppellettili nella KV37 e fu, probabilmente, alla base del successivo spostamento della mummia di Thutmose IV nella KV35 di Amenofi II .\nLo spostamento della mummia reale comport\u00f2 il sistematico smantellamento della tomba, al punto da asportare piccole parti in bronzo da statuette che furono abbandonate all'interno dell'ormai vuoto sarcofago; KV43 venne nuovamente richiusa, sia pure con un muro in mattoni crudi. Il corridoio di accesso, peraltro, venne riempito di detriti.\nA riprova che il lavoro fu eseguito in maniera comunque selettiva, in una delle camere fiancheggianti la camera funeraria, venne rinvenuta la mummia di un bambino, non identificato. Carter, del resto, aveva riscontrato, dagli oggetti repertati, che nella medesima tomba erano state sepolte almeno altre tre persone: un figlio del re, Amenhemet, il cui corpo ribendato e nuovamente rinchiuso in un sarcofago venne rinvenuto nella cache DB320 di Deir el-Bahari, una figlia, Tentamun, ed un terzo individuo (forse l\u2019infante) di cui non fu possibile risalire al nome.\nQuanto alle suppellettili funerarie, Carter rinvenne, nel 1903: nel deposito di fondazione, modelli di vasellame e piastre in calcare, legno, bronzo e paste vitree; vasi canopi in calcare; statuette in legno del re e di alcune divinit\u00e0; piccoli scrigni; ushabty in legno e faience; mobilio in legno; modelli di navi; oggetti di vestiario (guanti, bracciali, amuleti); vasellame in diorite, calcare, vetro, faience; sigilli in pietra; una tavola da gioco; vasi canopici intestati ad Amenhemet, figlio del re, a Tentamun, figlia, e a un terzo individuo non identificabile."}
{"id": "324880", "revid": "1305772", "url": "https://it.wikipedia.org/wiki?curid=324880", "title": "Crafty", "text": "Crafty \u00e8 un programma di scacchi scritto da Robert Hyatt dell'Universit\u00e0 dell'Alabama. Discende direttamente da Cray Blitz, vincitore di due edizioni del WCCC nel 1983 e nel 1986.\nCaratteristiche tecniche.\nL'implementazione della scacchiera \u00e8 basata sulle bitboard, strutture a 64-bit. Il codice sorgente, scritto interamente in linguaggio C, \u00e8 disponibile gratuitamente, e qualunque appassionato pu\u00f2 dalla rete.\nIl programma fa uso di ricerca negascout, euristiche killer, valutazione statica degli scambi, ricerca quiescente, potatura alfa-beta, tabelle di hash, cache di valutazione, estensioni selettive, ricerca ricorsiva di mosse nulle e molte altre tecniche ().\nCrafty, utilizzando il protocollo XBoard, pu\u00f2 essere usato sia in modalit\u00e0 ad interfaccia a riga di comando e sia, pi\u00f9 agevolmente, tramite alcune interfacce grafiche quali XBoard/WinBoard (software libero) ed Arena (freeware).\nIl programma \u00e8 incluso nel test di benchmark SPEC-CPU. \u00c8 inoltre presente come motore aggiuntivo in Fritz e in Pocket Fritz.\nFunzionalit\u00e0.\nOltre a funzionalit\u00e0 disponibili anche in altri programmi scacchistici, Crafty \u00e8 in grado, tramite il comando \"annotate\", di analizzare una partita gi\u00e0 giocata, trascritta in formato PGN, ed individuare le mosse del Bianco, del Nero o di entrambi per le quali il programma ha trovato alternative migliori.\nInoltre, con il comando \"annotateh\", se \u00e8 presente la cartella \"bitmaps\" prelevabile dal sito, l'output dell'analisi \u00e8 prodotto in formato HTML con i grafici delle posizioni critiche individuate.\nForza di gioco.\nCrafty \u00e8 un motore scacchistico molto potente: raggiunge un punteggio Elo di circa 2600 su un Athlon 1.2\u00a0GHz con 256MB di RAM .\nNel World Computer Chess Championships del 2004 Crafty si \u00e8 piazzato quarto con un punteggio pari a quello del terzo classificato, Fritz 8.\nEvoluzione del programma.\nCrafty \u00e8 in continua evoluzione. Nel codice sorgente, scaricato dalla rete, all'interno del modulo \"main.c\" sono descritte tutte le modifiche apportate al programma dalla versione 1.0 alla pi\u00f9 recente 20.14 (agosto 2006)\nAttualmente il suo sviluppo \u00e8 orientato in tre direzioni:\nIl frequente aggiornamento del programma e l'utilizzo di algoritmi sperimentali possono, a volte, come precisa lo stesso Hyatt, ridurre la forza di gioco di una nuova versione rispetto alla precedente.\nEdizioni speciali e compilazioni del codice sorgente.\nSono disponibili edizioni speciali, \"CraftySE\", che permettono un grande numero di impostazioni. Usate con repertori di aperture, funzioni di apprendimento posizionale e database di finali, possono giocare con uno stile pi\u00f9 umano. Questo rende Crafty pi\u00f9 popolare.\nNel sito di Bryan Hofmann, indicato nel Collegamenti esterni, sono disponibili compilazioni dell'ultima versione di Crafty, ottimizzate per diversi tipi di processore, compilazioni di vecchie versioni ed una edizione modificata del programma denominata \"Cito\" che ha una maggiore velocit\u00e0 di ricerca (numero di posizioni esaminate al secondo)."}
{"id": "324881", "revid": "37281", "url": "https://it.wikipedia.org/wiki?curid=324881", "title": "Yu Degli Spettri", "text": ""}
{"id": "324882", "revid": "1934238", "url": "https://it.wikipedia.org/wiki?curid=324882", "title": "Gheppio", "text": "I gheppi sono dei piccoli uccelli rapaci del genere \"Falco\". Sono diffusi in tutti i continenti eccetto l'Antartide, e si distinguono per il modo di volteggiare con le loro eleganti ali a ventaglio mentre scrutano il suolo in cerca di preda.\nBiologia.\nI gheppi nidificano e vivono nelle zone boschive, ma cacciano in aperta campagna. Stanno anche in citt\u00e0, sui tetti degli edifici pi\u00f9 alti, nutrendosi principalmente di passeri domestici e di storni. Oltre a volteggiare, i gheppi si posano sui rami, sui cespugli, sui muri delle case, sui pali oppure sui cavi del telegrafo, e da questi punti strategici si lanciano in picchiata sulla preda. Mentre sono in volo con la testa eretta e la coda aperta a ventaglio leggermente piegata verso il basso, possono virare su un fianco per raggiungere nuove posizioni oppure si posano al suolo per poi riprendere il volo verso un nuovo posto di osservazione.\nNel loro volo in linea retta alternano le planate con qualche rapido battito d'ali. Il loro richiamo \u00e8 un forte \u00abki-ki-ki\u00bb.\nI gheppi si cibano di topi e altri roditori, di piccoli uccelli, insetti e lombrichi che, eccetto per le due specie africane pi\u00f9 comuni (il gheppio maggiore e il gheppio volpino), costituiscono la loro alimentazione tipica. I principali insetti catturati sono grandi coleotteri, falene e cavallette. La quantit\u00e0 di cibo ingerito varia con la stagione e con la ricchezza del luogo. Ad esempio, non \u00e8 raro che i gheppi passino un'ora o pi\u00f9 volteggiando su un campo, posandosi di tanto in tanto a terra, per mangiare solo farfalle o falene; oppure, che passino lunghi periodi di tempo a lanciarsi da un palo per catturare semplicemente dei lombrichi. I gheppi si nutrono anche di carogne, le carcasse dei grandi uccelli per esempio, e si sono visti gheppi americani ed europei sottrarre brandelli di carne e cibo agli altri uccelli. Derubano anche gli altri rapaci: uno di questi falchi \u00e8 stato visto volare verso un gufo che trasportava un roditore, passargli sotto capovolto, strappargli la preda con gli artigli, e fuggire.\nRiproduzione.\nIl corteggiamento, che avviene a fine marzo o ai primi d'aprile, consiste in una serie di volteggiamenti che il maschio compie attorno alla femmina appollaiata. Nel corso di queste evoluzioni, esegue tre o quattro battiti d'ali, seguiti da una planata e ripetuti come un rito; tutto questo sempre accompagnato dal suo richiamo \u00abki-ki-ki\u00bb. Tutte le volte che si avvicina alla femmina, non le si accosta ma le ronza intorno, poi, interrompendo la sua discesa, si rialza in volo bruscamente e riprende a volteggiare. A volte anche la femmina si innalza in volo mentre il maschio continua le sue esibizioni. I gheppi non costruiscono un nido proprio, e le loro 4-6 uova bianche, macchiate di rosso-bruno, sono deposte a intervalli di due giorni nei nidi abbandonati di grandi uccelli come le cornacchie, nelle crepe dei muri delle case, nei cornicioni, in luoghi scoscesi o nelle cavit\u00e0 degli alberi. Si evidenzia un caso di nidificazione tardiva con deposizione di uova di gheppio comune in Italia Meridionale, specificatamente nel Tarantino, durante il mese di settembre.\nGeneralmente \u00e8 la femmina che cova, mentre il maschio provvede al cibo, anche se talvolta si scambiano le mansioni.\nLa schiusa avviene dopo un mese e i piccoli continuano a essere imbeccati dalla madre mentre il maschio procura il nutrimento. I giovani sono in grado di volare dopo circa quattro settimane, ma continuano ugualmente a essere alimentati per un altro po' di tempo. Quando lasciano definitivamente il nido, questo \u00e8 letteralmente ricolmo di pallottoline rigurgitate.\nAltri progetti.\n\u00e8 una specie migratrice regolare.movimenti tra agosto - novembre e fine febbraio- inizio giugno\nminiatura"}
{"id": "324885", "revid": "92723", "url": "https://it.wikipedia.org/wiki?curid=324885", "title": "KV47", "text": "KV47 (Kings' Valley 47) \u00e8 la sigla che identifica una delle tombe della Valle dei Re in Egitto; era la tomba del faraone Siptah (XIX dinastia), figlio di Seti II.\nStoria.\nVenne scoperta nel 1905 da Edward Russell Ayrton, ma lo scavo si limit\u00f2 ai corridoi ed all\u2019anticamera per il pericolo di crolli. Nel 1907 Ernest Harold Jones esegu\u00ec rilievi epigrafici e nel 1912-1913 Harry Burton prosegu\u00ec nello scavo sistematico giungendo fino alla camera funeraria. Nel 1922 Howard Carter esegu\u00ec scavi nei pressi dell\u2019ingresso rinvenendo alcuni ostraka e piccoli oggetti relativi alla KV47. Nel 1994 vennero eseguiti nuovi scavi e lavori di consolidamento e restauro a cura del Supremo Consiglio delle Antichit\u00e0. Analoghi lavori di scavo, conservazione e rilevazione epigrafica vennero eseguiti dal 1999 a cura del MISR Project: Mission Siptah-Ramses X.\nLe evidenze archeologiche repertate da Ayrton e Burton fecero ipotizzare che la tomba fosse stata occupata, in principio, da Siptah e dalla madre, la regina Tia\u2019a (KV32). La tomba reca, comunque, evidenti segni di manomissione nei cartigli del re che vennero dapprima abrasi e poi, successivamente, restaurati pittoricamente. Varie ipotesi sono state avanzate circa le motivazioni per cui il re venne sottoposto a questa sorta di \"damnatio memoriae\", ma non esistono riscontri n\u00e9 sui tempi n\u00e9 sulle motivazioni di un tal gesto.\nArchitettura e rinvenimenti.\nKV47 si sviluppa con asse rettilineo, tipico delle tombe della XIX dinastia.\nAd una scala in leggera pendenza seguono tre corridoi pure in pendenza che adducono ad una camera che, attraverso un brevissimo corridoio, precede una camera con soffitto sorretto da quattro pilastri. Solo i primi corridoi sono ben rifiniti, intonacati e decorati con capitoli delle Litanie di Ra, del Libro dei Morti, dell\u2019Amduat, nonch\u00e9 con rappresentazioni del re al cospetto di Ra-Horakhti, tutto il resto della tomba, compresa la camera funeraria, non venne mai ultimata n\u00e9 rifinita.\nDalla camera con i quattro pilastri, una rampa in discesa conduce ad una serie di due corridoi in piano al termine della quale si apre l\u2019anticamera e la camera funeraria, con quattro pilastri. Al centro il sarcofago del re. Questo, scoperto da Ayrton nel 1912, reca decorazioni con Anubi accucciato su un registro pi\u00f9 basso in cui sono rappresentati demoni dell\u2019oltretomba; anche in questo caso, i cartigli del re vennero abrasi.\nTra i reperti rinvenuti da Ayrton, i frammenti di un sarcofago rettangolare, di due sarcofagi antropoidi e di due vasi canopi. Alcuni dei frammenti di sarcofago recavano il cartiglio di Merenptah e sono pertinenti al sarcofago di tale re oggi al British Museum, ma non \u00e8 stato possibile appurare il perch\u00e9 della loro presenza in KV47.\nTra l\u2019anticamera e la camera funeraria, sulla sinistra, si apre un breve corridoio che venne per\u00f2 interrotto quando gli operai intercettarono la vicina tomba KV32 della regina Tia\u2019a.\nMancano totalmente camere annesse per il deposito delle suppellettili funerarie, tipiche di altre tombe dello stesso periodo. Tale assenza fu dovuta, verosimilmente, alla natura scistosa della roccia in cui la tomba venne scavata.\nAll'interno del sarcofago in KV47, Burton rinvenne ossa relative a sepolture intrusive della XXI dinastia. Il corpo di Siptah venne traslato, durante il Terzo Periodo Intermedio (XXI dinastia), nella KV35 di Amenhotep II, ove venne rinvenuto da Victor Loret nel 1898. Il re aveva la gamba sinistra pi\u00f9 corta ed il piede sinistro deformato verosimilmente da poliomielite; il corpo era stato pesantemente danneggiato, molto probabilmente durante i furti alla ricerca di amuleti nascosti tra le bende, e il braccio destro era stato ripristinato, e tenuto in sito da una stecca, all\u2019atto della ri-sepoltura durante la XXI dinastia."}
{"id": "324886", "revid": "1318658", "url": "https://it.wikipedia.org/wiki?curid=324886", "title": "Mont Ventoux", "text": "Il Mont Ventoux (anche Monte Ventoso in italiano) \u00e8 un gruppo montuoso della Provenza (Alpi Sud-occidentali-Alpi e Prealpi di Provenza-Prealpi di Vaucluse), in Francia, la cui cima raggiunge i 1.912 metri s.l.m., situato a 20\u00a0km in linea d'aria a nord-est di Carpentras, abbastanza lontano e isolato dalle altre cime della regione, soprannominato dai francesi il \"\"Gigante della Provenza\" o anche il \"Monte Calvo\"\".\nClassificato Riserva della biosfera dall'UNESCO, nell'ambito del progetto \"MAB\" (\"Man and Biosphere\"), presentando una geologia e una flora particolari, nonch\u00e9 una fauna assai ricca, fanno parte di questa anche le limitrofe prealpi di Vaucluse, il Plateau d'Albion e le caratteristiche Gorges de la Nesque, profonda incisione fluviale in roccia carsica. La piana e i colli alla base del Ventoux sono rinomati per il vino (\"C\u00f4tes du Ventoux\") e le uve da tavola.\nToponimo.\nIl nome sembrerebbe derivare da \"vento\": il Maestrale (il Mistral in francese), soffia infatti sul suo crinale sommitale con continuit\u00e0 e grande violenza, raggiungendo e superando spesso i 160\u00a0km/h (la velocit\u00e0 massima raggiunta dal Mistral fu di 313\u00a0km/h, registrata il 20 marzo 1967) per poi diffondersi nella pianura sottostante, sino al mare.\nMa un'interpretazione pi\u00f9 moderna e approfondita assegna l'origine del nome Ventoux al lemma pregallico \"ventur\", poi passato nella lingua occitana, che significa \"colui che si vede da lontano\". Numerosi studi e testimonianze d'epoca danno ormai pieno credito a questo etimo da molti anni. Anche nelle locali lingue provenzale e occitano il Monte non \u00e8 chiamato Ventoux, bens\u00ec \"Ventour\".\nStoria.\nLa prima ascensione di cui \u00e8 rimasta traccia \u00e8 quella effettuata a scopo mistico dal Petrarca il 26 aprile 1336, lungo il boscoso versante settentrionale. Egli descrisse l'impresa nella lettera \"Ascesa al monte Ventoso\". Nel XV secolo sulla cima fu costruita una cappella dedicata alla Santa Croce.\nFin dal XII secolo, i cantieri navali di Tolone hanno utilizzato gli alberi che crescevano sui suoi pendii. Il monte fu rimboscato nel XIX secolo con la discutibile introduzione di Pini neri d'Austria e di Cedri, oggi largamente contestata da botanici ed ecologi. La parte sommitale \u00e8 sprovvista di vegetazione arborea e arbustiva a causa del vento e delle vaste pietraie, specialmente sul versante aprico. Ospita dal 1882 un osservatorio meteorologico. Ai piedi della montagna, sul lato Sud-ovest, si trova la celebre cappella romanica di S. Maria Maddalena, edificata attorno all'anno 1000.\nL'esplorazione scientifica del Ventoux.\nNel Settecento iniziarono le ascensioni-esplorazioni di diversi studiosi, fra i quali si ricordano principalmente:\nAmbiente.\nFlora.\nLa vegetazione del Mont Ventoux presenta molte particolarit\u00e0 strettamente locali. Pur raggiungendo, infatti, i 1912\u00a0m di altitudine, il Ventoux \u00e8 un massiccio del tutto solitario, immerso in un clima decisamente mediterraneo. Esposto ai miti venti marini da Sud e al freddo Maestrale che lo investe da Nord, mostra un manto boschivo e un corteggio di specie che fondono e sovrappongono le serie vegetazionali dei vari piani altitudinali, i quali, a loro volta, hanno quote e caratteristiche floristico-associative alquanto desuete.\nOltre ai suoli, al clima e all'azione del vento che sferza il lungo crinale, un altro elemento rende peculiare la copertura vegetale di questo monte: quello del suo distendersi da est a ovest, con due soli versanti opposti e un'unica, continua dorsale sommitale. Questa conformazione fa s\u00ec che uno dei versanti sia interamente esposto a mezzogiorno e perennemente soleggiato, mentre l'altro guardi a settentrione con un'insolazione assai ridotta.\nMentre il substrato del piano basale \u00e8 costituito da un'alternarsi di colli marnoso-argillosi e di colli totalmente silicei (sabbie di SiO2 puro), tutto il massiccio del Ventoux \u00e8 un blocco di calcare. La base della montagna, che dovrebbe essere ricoperta da una lecceta, \u00e8 invece dominio di fitte colonie di pino d'Aleppo con frequenti intrusioni di pino marittimo (sui suoli acidi) e di roverella, con il leccio in netta minoranza e un considerevole corteggio erbaceo-arbustivo di specie tipiche della macchia mediterranea.\nI piani altitudinali.\nA partire dai 250/300\u00a0m s.l.m. della piana di base si possono delineare i diversi piani in una prima approssimazione di sintesi:\nUna scansione pi\u00f9 accurata fornisce invece la seguente sequenza:\nLe specie.\n1. Piano mediterraneo o del Leccio\n2. Piano collinare o della Roverella\n3. Piano montano o del Faggio\nVersante Sud - Le specie di corteggio sono assai ridotte per l'aridit\u00e0.\nVersante Nord.\n4. Piano sub-alpino o del Pino uncinato\n5. Piano pseudo-alpino. La vetta.\nCiclismo.\nIl Ventoux presenta tre ascensioni, che sono state teatro di tappe importanti in molte competizioni ciclistiche, tra cui ovviamente il Tour de France. Dal 2019 ogni anno ospita il Mont Ventoux D\u00e9nivel\u00e9 Challenges.\nTour de France.\nIl Tour de France include spesso l'ascensione di questa cima, celebre per le sue difficolt\u00e0 tecniche causate dall'elevata pendenza della strada (media 7,7 % sino al 20% max), dalla lunghezza (oltre 15\u00a0km), dal calore che l'asfalto sprigiona nel mese di luglio (dovuto in parte all'assenza di vegetazione nell'ultimo tratto), dal forte vento contrario, nonch\u00e9 dalla diminuita pressione dell'aria, a causa dall'altitudine cui si accede molto rapidamente.\nI ciclisti del Tour scalarono il Ventoux per la prima volta nel 1951 lungo la tappa Montpellier-Avignone. Fra coloro che si sono fatti onore su questa salita troviamo Charly Gaul nel 1958, Raymond Poulidor nel 1965, Eddy Merckx nel 1970, Bernard Th\u00e9venet nel 1972, Eros Poli nel 1994 (autore di una fuga di 171\u00a0km in solitaria), Marco Pantani nel 2000, Richard Virenque nel 2002 e Chris Froome nel 2013.\nNell'edizione del 1967, il britannico Tommy Simpson mor\u00ec sulla salita, a circa 2\u00a0km dalla vetta lungo il versante di B\u00e9doin, per un arresto cardio-circolatorio causato dall'estrema fatica, da disidratazione e da sostanze dopanti assunte poco prima. Una piccola lapide a bordo strada lo ricorda. Lo stesso Eddy Merckx ebbe un malore in una sua vittoria.\nGiro del Delfinato.\nL'ascensione pi\u00f9 rapida \u00e8 stata fatta il 10 giugno 2004 in una tappa a cronometro, quarta tappa del Giro del Delfinato, con i tempi seguenti:"}
{"id": "324888", "revid": "70018", "url": "https://it.wikipedia.org/wiki?curid=324888", "title": "Torino Aeritalia", "text": ""}
{"id": "324889", "revid": "104485", "url": "https://it.wikipedia.org/wiki?curid=324889", "title": "Chachnak", "text": ""}
{"id": "324890", "revid": "1039155", "url": "https://it.wikipedia.org/wiki?curid=324890", "title": "Yu degli spettri", "text": " \u00e8 un manga scritto e disegnato da Yoshihiro Togashi, pubblicato sul magazine \"Weekly Sh\u014dnen Jump\" dal 1990 al 1994; la serie \u00e8 composta da 175 capitoli raccolti in 19 tank\u014dbon. Dal manga sono stati tratti una serie anime di 112 puntate suddivise in quattro stagioni e due lungometraggi d'animazione.\nTrama.\nIl protagonista \u00e8 lo studente quattordicenne Yusuke Urameshi, un bulletto che non ha rispetto n\u00e9 per le regole, n\u00e9 per le autorit\u00e0. Nonostante ci\u00f2, un giorno si sacrifica per salvare un bambino che sta per essere investito da un'auto: la sua morte, non prevista nell'aldil\u00e0, crea un certo scompiglio (anche perch\u00e9 il bambino sarebbe sopravvissuto lo stesso all'incidente, senza farsi un graffio). Per risolvere la situazione, gli viene concessa la possibilit\u00e0 di ritornare in vita.\nDopo aver dimostrato la purezza del suo animo e aver quasi rischiato di perdere il corpo fisico in seguito ad un incendio appiccato da un piromane alla sua casa, riesce a ritornare in vita grazie al bacio di una sua compagna di classe, Keiko Yukimura, senza il cui intervento, avrebbe dovuto aspettare altri 50 anni prima di potersi reincarnare nuovamente.\nIn seguito il figlio del Re degli Spiriti, il piccolo Enma, gli propone l'incarico di \"Detective del Mondo degli Spiriti\" e affiancato da Botan, traghettatrice di anime del fiume Sanzo e nominata dal piccolo Enma, sua personale assistente, comincia ad assolvere delle missioni per la salvaguardia della pace tra il mondo umano e quello degli spiriti, sempre pi\u00f9 minacciata dalla scorribande di demoni malvagi.\nLa prima missione che Yusuke \u00e8 tenuto ad affrontare \u00e8 quella di recuperare i tre tesori del mondo degli spiriti (la sfera famelica, la spada ammazzademoni e uno specchio che con la luce della luna piena permette a chi lo possiede di esaudire ogni suo desiderio a patto che costui sia disposto a sacrificare la propria vita) trafugati da un trio di demoni: Gouki, Hiei e Kurama.\nDopo aver recuperato i tesori del mondo degli spiriti Yusuke viene mandato al torneo indetto da Genkai, la maestra della potentissima \"onda di luce astrale\", con lo scopo di fermare un potente demone di nome Rando iscrittosi allo stesso torneo con lo scopo di diventare il discepolo di Genkai e rubare la tecnica alla maestra dopo averla uccisa. Dopo molte fatiche superate insieme all'amico/rivale Kazuma Kuwabara, Yusuke riesce a portare a compimento la sua missione e comincia quindi un periodo di allenamento della durata di sei mesi nei quali Genkai gli insegna a dominare e potenziare i suoi poteri astrali e con essi la sua tecnica micidiale: il \"Reigun\".\nAppena rientrato dal suo addestramento Yusuke deve affrontare un'invasione di insetti demoniaci inviati nel mondo umano dalle quattro venerabili bestie, un gruppo di demoni dagli straordinari poteri rinchiusi nel \"castello del labirinto\", dal quale vogliono partire alla conquista del mondo.\nPer affrontare l'impresa questa volta Yusuke pu\u00f2 contare oltre che su Kuwabara anche sull'aiuto inaspettato di Hiei e Kurama mandati dal piccolo Enma ad aiutarlo, come parte della pena che i due demoni devono pagare per il furto dei tesori; alla fine di una lunga serie di battaglie che vedono il gruppo, impegnato, Yusuke riesce a battere Suzaku, capo delle quattro bestie, attingendo alla propria forza vitale pur di sconfiggerlo e salvare cos\u00ec la vita di Keiko che, rimasta nel mondo degli uomini era stata attaccata da coloro che erano sotto l'influsso degli insetti demoniaci.\nLa seconda parte dell'anime si apre con il salvataggio della bella dama dei ghiacci Yukina, imprigionata nella villa di Gonzo Tarukane, un mercante di gioielli, che aveva messo a farle da guardia un folto gruppo di demoni capeggiati dai fratelli Toguro, una coppia di demoni all'apparenza deboli in quanto vengono battuti con relativa facilit\u00e0, consentendo cos\u00ec il salvataggio di Yukina. Poco dopo i due fratelli, creduti morti, si riveleranno estremamente forti e crudeli nel corso del torneo delle arti marziali nere, torneo al quale Yusuke e compagni sono costretti a partecipare in quanto in caso di rinuncia avrebbero dovuto pagare con la vita.\nDopo la vittoria del torneo, i protagonisti, dovranno combattere contro potenti demoni, capeggiati da Shinobu Sensui, che vogliono distruggere l'umanit\u00e0, e infine lo stesso Yusuke, creer\u00e0 un torneo che unificher\u00e0 il mondo dei demoni (finora formato da tre regni) e sancir\u00e0 l'unico re, in cui vengono ribaltati tutti i punti di riferimento del bene e del male fino a quel momento stabiliti.\nMedia.\nManga.\nIl fumetto, dopo la pubblicazione ad episodi su \"Weekly Sh\u014dnen Jump\", \u00e8 successivamente stato pubblicato in 19 tank\u014dbon. In Giappone \u00e8 stato ristampato in edizione Deluxe, e grazie al nuovo formato l'autore ha potuto ritoccare alcune tavole.\nA partire dal mese di maggio 2007, con cadenza prima quindicinale e poi mensile, la casa editrice Star Comics ha pubblicato i cinque volumi degli anime comic. I primi tre numeri contengono la trasposizione cartacea dei due film, mentre gli ultimi due dal titolo \"Yu degli spettri - Perfect Files\" contengono episodi inediti, schede dei personaggi, interviste con i doppiatori, una piccola enciclopedia terminologica e degli schizzi preparatori (settei in giapponese).\nUna prima pubblicazione, in Italia, \u00e8 iniziata nel luglio del 1998, all'interno della testata contenitore \"Express\" della Star Comics, ma la serie non fu edita per intero, a causa della chiusura della testata stessa nel settembre del 2000; un mese dopo, il medesimo editore ripropose dall'inizio il manga, pubblicandolo per intero, questa volta, nella collana \"Zero\", con l'ultima uscita avvenuta nell'aprile del 2002.\nAnime.\nGli episodi sono suddivisi in quattro archi narrativi:\nIn Italia l'anime \u00e8 stato trasmesso inizialmente da LA7 dal 25 giugno 2001, che ha proposto solamente i primi due archi con il titolo \"Yu Yu\", e successivamente ripreso da MTV con gli episodi inediti, trasmessi dal 1\u00ba febbraio 2006 con il titolo \"Yu Yu Hakusho: Ghost Fighters\". Esistono due edizioni della versione home video: una distribuita nelle edicole da De Agostini in 38 uscite che presenta tutti gli episodi col titolo \"Yu Yu Hakusho - Ghost Files\", e un'altra per i negozi edita da Yamato Video che raccoglie in 5 cofanetti la sola prima serie e un box con i restanti episodi. Dal 22 dicembre 2021 viene trasmesso su Italia 2 per la prima volta in versione rimasterizzata con il titolo \"Yu Yu Hakusho: Ghost Files\".\nColonna sonora.\nLa colonna sonora sia dell'anime sia dei film di \"Yu degli spettri\" \u00e8 stata composta da Yusuke Honma.\nNell'ultimo episodio viene usata la sigla iniziale.\nVideogiochi.\nI personaggi di \"Yu degli spettri\" compaiono spesso in videogiochi crossover tra tutte le propriet\u00e0 di Weekly Sh\u014dnen Jump. Difatti Yusuke, Hiei e Toguro minore compaiono come personaggi giocabili in \"J-Stars Victory Vs\" e in \"Jump Force\".\nEdizione italiana.\nL'adattamento di anime e manga diverge nella traduzione di alcuni termini, in modo particolare i nomi delle tecniche, siano esse in inglese o giapponese sono state tradotte in italiano fatta eccezione per il \"Reigan\", tradotto come \"Raggio Astrale\" nella prima stagione, ma chiamato col nome originale nella seconda.Altra differenza \u00e8 la traduzione del termine \"y\u014dkai\", adattato nell'anime con \"demone\" e con \"spettro\" nel manga.\nPer quanto riguarda i nomi dei personaggi le uniche differenze di adattamento si riscontrano nella traduzione del nome di Koenma, letteralmente tradotto in \"Piccolo Enma\" (il \"Ko\" all'inizio del nome in giapponese sta infatti per \"piccolo\", \"giovane\"), mentre nel manga \u00e8 rimasto Koenma, tranne nei primi volumi dov'\u00e8 chiamato \"Re Junior dell'Inferno\" (essendo suo padre Enma il re del mondo dei morti buddista), e nei nomi in codice di compagni di Sensui, tradotti in italiano.\nUna differenza di adattamento si riscontra anche fra la serie TV e il secondo film, essendo stati doppiati da due staff di doppiaggio diversi e con diverso cast. Nell'anime il nome \"Yusuke\" e \"Hiei\" sono pronunciati cos\u00ec come sono scritti, mentre nel doppiaggio del film con le pronuncia giapponese (\"Yuske\" e \"Hiee\"), e vi \u00e8 anche una diversa traduzione di Reigan chiamato nel film \"Onda Astrale\".\nNel doppiaggio della serie TV, alcuni personaggi secondari negli episodi 57-66 subiscono un cambio di voce; caso strano \u00e8 stato quello di Touya, che da una voce maschile (Patrizio Prata) passa ad una femminile (Alessandra Felletti). Un altro caso strano \u00e8 stato quello dell'adattamento sul personaggio Corvo (\"Karasu\" in originale, che \u00e8 appunto il termine corvo in giapponese), il quale da un certo episodio inizia stranamente ad essere chiamato \"Ya\" nel doppiaggio italiano, nonostante in originale rimanesse sempre Karasu.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Yu degli spettri\" si \u00e8 classificata al 17\u00ba posto."}
{"id": "324898", "revid": "287204", "url": "https://it.wikipedia.org/wiki?curid=324898", "title": "Amritsar", "text": " \nAmritsar (in punjabi \u0a05\u0a70\u0a2e\u0a4d\u0a30\u0a3f\u0a24\u0a38\u0a30, in hindi \u0905\u092e\u0943\u0924\u0938\u0930) \u00e8 una suddivisione dell'India, classificata come \"municipal corporation\", di 975.695 abitanti, capoluogo del distretto di Amritsar, nello stato federato del Punjab del quale \u00e8 la citt\u00e0 principale. In base al numero di abitanti la citt\u00e0 rientra nella classe I (da 100.000 persone in su). Amritsar \u00e8 anche il centro culturale e spirituale della religione sikh e la sede del famoso Tempio d'Oro, conosciuto anche con il nome di Harmandir Sahib. \u00c8 stata teatro del massacro di Amritsar, uno degli episodi pi\u00f9 sanguinosi della lotta per l'indipendenza indiana.\nGeografia fisica.\nLa citt\u00e0 \u00e8 situata a 31\u00b0 37' 59 N e 74\u00b0 51' 56 E e ha un'altitudine di 218 .\nSociet\u00e0.\nEvoluzione demografica.\nAl censimento del 2001 la popolazione di Amritsar assommava a 975.695 persone, delle quali 524.127 maschi e 451.568 femmine. I bambini di et\u00e0 inferiore o uguale ai sei anni assommavano a 113.601, dei quali 64.238 maschi e 49.363 femmine. Infine, coloro che erano in grado di saper almeno leggere e scrivere erano 688.968, dei quali 381.280 maschi e 307.688 femmine."}
{"id": "324899", "revid": "438678", "url": "https://it.wikipedia.org/wiki?curid=324899", "title": "Funzioni di Struve", "text": "In matematica, le funzioni di Struve sono funzioni speciali che sono soluzioni dell'equazione differenziale lineare del secondo ordine non omogenea di Bessel:\ndove formula_2 \u00e8 la funzione Gamma. La sua soluzione generale ha una forma del tipo:\ndove formula_4 e formula_5 sono costanti arbitrarie, mentre formula_6 e formula_7 denotano rispettivamente le funzioni di Bessel del primo e del secondo genere. La funzione formula_8 \u00e8 una qualsiasi soluzione particolare dell'equazione differenziale precedente, e viene chiamata funzione di Struve di ordine formula_9.\nDefinizione.\nTrattandosi di un'equazione non omogenea, la soluzione dell'equazione di Bessel pu\u00f2 essere costruita a partire da una soluzione particolare aggiungendo le soluzioni della rispettiva equazione omogenea. In questo caso, le soluzioni omogenee sono le funzioni di Bessel, e la soluzione particolare pu\u00f2 essere scelta come la corrispondente funzione di Struve.\nL'espansione delle funzioni di Struve formula_10 in serie di potenze ha la seguente forma:\nIn particolare:\nLa funzione di Struve modificata, denotata con formula_14, si sviluppa in serie di potenze come:\nForma integrale.\nUna definizione alternativa della funzione di Struve per valori di formula_16 che soddisfano formula_17 \u00e8 possibile tramite la rappresentazione integrale:\nForme asintotiche.\nPer piccoli valori di formula_19, lo sviluppo in serie di potenze \u00e8 data sopra, mentre per grandi valori di formula_19\ndove formula_22 \u00e8 la funzione di Neumann.\nPropriet\u00e0.\nLe funzioni di Struve soddisfano le seguenti relazioni di ricorrenza:\nCollegamenti con altre funzioni speciali.\nLe funzioni di Struve presentano collegamenti piuttosto stretti con varie funzioni special, come le funzioni di Bessel formula_6 e formula_7, le funzioni di Bessel sferiche modificate formula_26, le funzioni di Anger formula_27, funzioni di Weber formula_28 e le funzioni di Struve modificate formula_29. Nello specifico, per quanto riguarda le funzioni di Weber, possono essere scritte attraverso di esse e viceversa, ovvero se formula_30 \u00e8 un intero non-negativo allora:\nLe funzioni di Struve di ordine formula_33, con formula_30 intero, possono inoltre essere scritte tramite funzioni elementari; in particolare se formula_30 \u00e8 un intero non-negativo allora:\ndove il membro di destra \u00e8 una funzione di Bessel sferica.\nLe funzioni di Struve di ordine qualsiasi possono anche essere definite con la funzione ipergeometrica generalizzata formula_37:"}
{"id": "324920", "revid": "118865399", "url": "https://it.wikipedia.org/wiki?curid=324920", "title": "Funzione segno", "text": "In matematica e in informatica, la funzione segno \u00e8 una funzione matematica definita a tratti che estrae il segno di un numero reale. Per evitare confusioni con la funzione seno, questa funzione \u00e8 spesso chiamata funzione signum.\nDefinizione.\nLa funzione segno \u00e8 spesso rappresentata con sgn, e pu\u00f2 essere definita come segue:\no usando la notazione di Iverson:\nOgni numero reale pu\u00f2 essere espresso come prodotto del suo valore assoluto e della sua funzione segno:\nDall'equazione (1) segue che per formula_4 si ha\nDunque potremmo anche dare un'ulteriore definizione alternativa alla funzione segno col seguente modello:\nLa funzione segno \u00e8 la derivata della funzione valore assoluto (a meno della singolarit\u00e0 in 0):\nLa funzione segno \u00e8 differenziabile con derivata 0 ovunque eccetto in 0. Non \u00e8 differenziabile in 0 nel senso ordinario, ma sotto una nozione generalizzata di differenziabilit\u00e0 (cf. distribuzione) possiamo dire che la derivata della funzione segno \u00e8 il doppio della delta di Dirac:\nLa funzione segno \u00e8 esprimibile con la funzione gradino di Heaviside \"h\"\u00bd(\"x\"):\ndove il pedice \u00bd indica che la funzione gradino in 0 \u00e8 pari a 1/2.\nLa funzione segno, per ogni formula_10, pu\u00f2 essere generalizzata ai numeri complessi:"}
{"id": "324923", "revid": "1573940", "url": "https://it.wikipedia.org/wiki?curid=324923", "title": "Falco tinnunculus", "text": "Il gheppio comune (Falco tinnunculus ) \u00e8 un rapace della famiglia Falconidae ampiamente diffuso in Europa, Africa e Asia. Molti conoscono il gheppio poich\u00e9 ha conquistato le citt\u00e0 come proprio ambiente e si caratterizza per il suo originale volo oscillante.\nEtimologia.\nL'epiteto specifico, \"tinnunculus\", che tradotto letteralmente significa \"che risuona\", \"che tintinna\", rimanda probabilmente al suo verso, che assomiglia ad un \"ti ti ti ti\".\nDescrizione.\nPiumaggio.\nI gheppi mostrano pi\u00f9 che altre specie un acceso dimorfismo sessuale. La caratteristica pi\u00f9 notevole \u00e8 che i maschi hanno la testa di colore grigio chiaro, le femmine invece sono uniformemente di colore rosso mattone. I maschi hanno le ali di colore rossastro e sono caratterizzati da alcune macchie scure a volte dalla forma di asterisco.\nIl fondoschiena e la coda - il cosiddetto \"fascio\" - \u00e8 di colore completamente grigio chiaro con un trattino nero finale e una bordatura bianca. La parte inferiore \u00e8 di color crema chiaro con strisce o macchie marroncine. La parte inferiore del ventre \u00e8 invece totalmente bianca.\nLa femmina adulta \u00e8 bordata di scuro nella schiena. A differenza del maschio anche il fascio \u00e8 marrone e mostra inoltre diverse strisce laterali e un determinato legame finale. Anche la parte inferiore \u00e8 pi\u00f9 scura che nel maschio e mostra una pezzatura pi\u00f9 forte. I piccoli assomigliano nel piumaggio alle femmine. Tuttavia le loro ali sembrano pi\u00f9 rotonde e pi\u00f9 corte che nei gheppi adulti. Inoltre le punte delle loro aperture alari mostrano margini pi\u00f9 chiari.\nPelle cerata e anello attorno agli occhi, che sono gialli negli uccelli adulti; negli uccelli giovani vanno dall'azzurro al verde giallastro.\nIn entrambi i sessi la coda \u00e8 arrotondata poich\u00e9 le penne della coda sono pi\u00f9 corte di quelle mediane. Negli uccelli adulti le punte delle ali raggiungono la fine della coda. Le gambe sono giallo chiare, gli artigli sono neri.\nCorporatura.\nCome tutti i falconiformi, il gheppio \u00e8 dotato di 15 vertebre nel collo che gli permettono di girare il capo di 180\u00b0 e di osservare appollaiati su un albero una preda fino a 220 gradi senza doversi muovere.\nLa corporatura dei gheppi (lunghezza e apertura alare) varia a seconda della sottospecie e del sesso. Nella sottospecie presente in Europa (\"Falco tinnunculus tinnunculus\") i maschi hanno un'apertura alare di 74\u00a0cm, le femmine di 78.\nIl peso degli individui varia parecchio a seconda del sesso. Normalmente un gheppio maschio pesa sui 200 grammi, una femmina 20 grammi in pi\u00f9. Il peso delle femmine varia a seconda del periodo: nel periodo di deposizione delle uova arrivano a pesare anche 300 grammi. Le femmine pi\u00f9 pesanti sono normalmente pi\u00f9 fortunate nella cura dei piccoli nel nido.\nAspetto in volo.\nIl gheppio \u00e8 caratterizzato da un volo particolare.\nAnche i neofiti sono in grado di riconoscere il tipico volo del gheppio. A differenza di altri rapaci, sbatte le ali frequentemente, ma la caratteristica pi\u00f9 evidente \u00e8 il cosiddetto volo a \"Spirito Santo\", durante il quale si mantiene totalmente fermo in aria, con piccoli battiti delle ali e tenendo la coda aperta a ventaglio, sfruttando il vento per mantenersi stabile e osservare il suolo in cerca di prede.\nBiologia.\nRiproduzione.\nNidifica sulle torri e nelle fenditure delle rocce, oppure si appropria del nido di altri uccelli come quelli delle cornacchie e dei piccioni. La femmina depone 5-7 uova la cui incubazione richiede circa un mese. La cova \u00e8 curata dalla sola femmina, anche se occasionalmente il maschio la sostituisce temporaneamente. Il maschio, comunque, provvede al cattura delle prede per alimentare la sua famiglia. \nTassonomia.\nSono note le seguenti sottospecie:"}
{"id": "324927", "revid": "327773", "url": "https://it.wikipedia.org/wiki?curid=324927", "title": "Tarbosaurus bataar", "text": "Tarbosaurus (il cui nome significa \"lucertola allarmante\") \u00e8 un genere estinto di dinosauro teropode tirannosauride vissuto nel Cretaceo superiore, circa 70 milioni di anni fa, in quella che \u00e8 oggi la Mongolia, mentre alcuni resti frammentari sono stati ritrovati anche in Cina.\nAnche se nel tempo sono state proposte numerose specie, oggi i paleontologi ne riconoscono solo una, \"T. bataar\", come specie valida. Alcuni esperti credono che \"Tarbosaurus\" sia in realt\u00e0 una specie asiatica del ben noto tirannosauride nordamericano \"Tyrannosaurus\"; questo renderebbe il genere \"Tarbosaurus\" un sinonimo di \"Tyrannosaurus\". Visto che tale ipotesi non \u00e8 ancora stata accertata, oggi \"Tarbosaurus\" e \"Tyrannosaurus\" sono considerati strettamente correlati tra loro condividendo molte caratteristiche peculiari. Anche i generi \"Alioramus\" e \"Raptorex\", anch'essi della Mongolia, sono considerati da alcuni come sinonimo junior di \"Tarbosaurus\", o comunque i suoi parenti pi\u00f9 prossimi.\nCome tutti i tirannosauridi, il \"Tarbosaurus\" era un grande predatore bipede, che poteva raggiungere un peso massimo di ben 5 tonnellate e dotato di una testa enorme armata di una sessantina di denti. La mandibola non poteva muoversi lateralmente e poteva solo essere aperta e chiusa in movimento verticale. Come tutti i suoi parenti anche il \"Tarbosaurus\" possedeva braccia sproporzionatamente piccole in confronto al corpo e dotate di sole due dita.\nL'habitat in cui viveva il \"Tarbosaurus\" era costituito da una pianura alluvionale attraversata da canali fluviali. In questo ambiente, il \"Tarbosaurus\" era predatore dominante al vertice della catena alimentare, predando anche altri grandi animali come l'hadrosauride \"Saurolophus\" e il sauropode \"Nemegtosaurus\". Il \"Tarbosaurus\" \u00e8 anche uno dei dinosauri meglio conosciuti grazie ad una serie di ritrovamenti di crani e scheletri completi di esemplari adulti e giovani, che hanno permesso ai paleontologi di studiare la sua filogenesi, la meccanica del cranio, la struttura del cervello e l'ontogenesi.\nDescrizione.\nAnche se leggermente pi\u00f9 piccolo di \"Tyrannosaurus\", il \"Tarbosaurus\" era uno dei pi\u00f9 grandi tirannosauridi noti. Gli individui pi\u00f9 grandi conosciuti avevano dimensioni comprese tra i 10-12 metri di lunghezza. La massa di un individuo completamente sviluppato \u00e8 paragonabile o leggermente inferiore a quella di un \"Tyrannosaurus\", con un peso di circa 4-5 tonnellate.\nIl pi\u00f9 grande cranio di \"Tarbosaurus\" rinvenuto \u00e8 lungo oltre 1,30 metri, cio\u00e8 pi\u00f9 grande di qualunque altro dinosauro carnivoro al di fuori del \"Tyrannosaurus\". Il cranio era alto come quello di \"Tyrannosaurus\", ma non cos\u00ec largo, in particolare verso la parte posteriore. La non espansione della parte posteriore implica che gli occhi dell'animale non erano rivolti direttamente in avanti, inibendo cos\u00ec la visione binoculare che invece era presente nel \"Tyrannosaurus\". Le grandi fenestrae (aperture) nel cranio ne riducevano il peso. Nelle mascelle del \"Tarbosaurus\" erano allineati tra i 58 e i 64 denti, un numero leggermente superiore rispetto al \"Tyrannosaurus\", ma inferiore rispetto a tirannosauridi pi\u00f9 piccoli come \"Gorgosaurus\" e \"Alioramus\". La maggior parte dei denti avevano una sezione ovale, anche se verso la punta della premascella superiore avevano una sezione trasversale a forma di D. Questa eterodonzia \u00e8 caratteristica della famiglia. I denti pi\u00f9 lunghi erano quelli mascellari superiori, con corone lunghe fino a 85 millimetri. Nella mandibola, una cresta sulla superficie esterna dell'osso angolare era articolata con la parte posteriore dell'osso dentario, creando un meccanismo di bloccaggio presente solo nel \"Tarbosaurus\" e nell' \"Alioramus\". Gli altri tirannosauridi mancavano di questo meccanismo e cos\u00ec questi aveva una maggiore flessibilit\u00e0 nella mandibola inferiore.\nI tirannosauridi variavano ben poco nella morfologia del corpo, e \"Tarbosaurus\" non fa eccezione. La testa era supportata da un collo grande e muscoloso dalla forma ad S, mentre il resto della colonna vertebrale, compresa la lunga coda, era tenuta orizzontale. Gli arti anteriori del \"Tarbosaurus\", erano tra i piccoli dell'intera famiglia in proporzione alle dimensioni del corpo. Le zampe avevano solo due dita ciascuna fornite di due artigli, pi\u00f9 un terzo metacarpo senza artiglio, in modo simile a quello dei generi strettamente correlati. Holtz ha suggerito che \"Tarbosaurus\" avesse una riduzione delle falangi delle dita IV-I, in modo \"pi\u00f9 accentuato\" che in altri tirannosauridi, poich\u00e8 il secondo metacarpo nei campioni di \"Tarbosaurus\" ha una lunghezza meno del doppio del primo metacarpo (negli altri tirannosauridi il secondo metacarpo \u00e8 circa il doppio della lunghezza del primo metacarpo). Inoltre, il terzo metacarpo di \"Tarbosaurus\" \u00e8 proporzionalmente pi\u00f9 corto che negli altri tirannosauridi; in altri tirannosauridi (come \"Albertosaurus\" e \"Daspletosaurus\"), il terzo metacarpo \u00e8 spesso pi\u00f9 lungo del primo metacarpo, mentre nel caampione di \"Tarbosaurus\" studiato da Holtz il terzo metacarpo \u00e8 pi\u00f9 corto del primo.\nA differenza degli arti anteriori, le tre dita degli arti posteriori erano lunghe e spesse, in grado di sostenere il corpo in una postura bipede. La lunga coda pesante e rigida, forniva un contrappeso alla testa e al torso, posizionando il baricentro sui fianchi.\nClassificazione.\nIl \"Tarbosaurus\" \u00e8 classificato come un teropode della sottofamiglia dei Tyrannosaurinae, all'interno della famiglia Tyrannosauridae. Altri membri includono il ben noto \"Tyrannosaurus\" e il pi\u00f9 piccolo \"Daspletosaurus\", entrambi del Nord America, e eventualmente, il genere mongolo \"Alioramus\". Gli animali di questa sottofamiglia sono pi\u00f9 strettamente legati a \"Tyrannosaurus\" rispetto ad \"Albertosaurus\" e sono caratterizzati da crani robusti e alti e in proporzione hanno femori pi\u00f9 lunghi rispetto all'altra sottofamiglia, degli albertosaurinae.\nOriginariamente il \"Tarbosaurus bataar\" era stato descritto come una specie del genere \"Tyrannosaurus\", una ipotesi che \u00e8 stata sostenuta da alcuni studi pi\u00f9 recenti. Altri esperti preferiscono mantenere i due generi separati, pur riconoscendoli come sister taxa. Un'analisi cladistica del 2003 basata sulle caratteristiche del cranio, indic\u00f2 invece il genere \"Alioramus\" come il parente pi\u00f9 prossimo al \"Tarbosaurus\", in quanto i due generi hanno un cranio che mostra caratteristiche nella distribuzione dello stress che non si trovano in altri tirannosaurini. Se dimostrata, questa relazione sarebbe in contrasto con la presunta sinonimia tra \"Tarbosaurus\" e \"Tyrannosaurus\" e suggerirebbe che in Asia e in America del Nord si svilupparono due linee evolutive diverse. I due esemplari noti di \"Alioramus\", che mostrano caratteristiche giovanili, non possono rappresentare dei giovani \"Tarbosaurus\" a causa del loro elevato numero di denti (da 76 a 78 denti) e della fila unica di dossi ossei lungo la parte superiore del muso.\nLa scoperta di \"Lythronax\", un tirannosauride primitivo nordamericano mostra una stretta correlazione tra \"Tyrannosaurus\" e \"Tarbosaurus\"; si \u00e8 scoperto cos\u00ec che \"Lythronax\" \u00e8 un sister taxon di un \"clade\" composto dal genere campaniano \"Zhuchengtyrannus\" e dai generi maastrichtiani \"Tyrannosaurus\" e \"Tarbosaurus\". Ulteriori studi su \"Lythronax\" suggeriscono anche che i tirannosauroidi asiatici erano parte di una radiazione evolutiva.\nDi seguito \u00e8 riportato un cladogramma pubblicato nel 2013 da Loewen \"et al.\"\nStoria della scoperta.\nNel 1946, una spedizione congiunta di paleontologi sovietici e mongoli scopr\u00ec un grande teschio di un dinosauro carnivoro e alcune vertebre associate, all'interno della Formazione Nemegt, nel deserto del Gobi, nella Provincia mongola dell'\u00d4mn\u00f4gov'. Nel 1955, Evgeny Maleev, un paleontologo sovietico, fece di questo cranio l'olotipo (PIN 551-1) di una nuova specie, che battezz\u00f2 \"Tyrannosaurus bataar\". Il nome specifico, \"bataar\" \u00e8 una parola in lingua mongola \u0431\u0430\u0430\u0442\u0430\u0440/\"Baatar\" che vuole dire \"eroe\". Nello stesso anno, Maleev descrisse e nomin\u00f2 tre nuovi teschi di teropodi, ciascuno associato a resti scheletrici scoperti dalla stessa spedizione del 1948 e del 1949. Il primo di questi (PIN 551-2) fu nominato \"Tarbosaurus efremovi\", un nuovo nome generico composto dalle parole in greco antico \u03c4\u03b1\u03c1\u03b2\u03bf\u03c2/\"Tarbos\" (\"terrore\", \"allarme\", \"timore\" o \"reverenza\") e \u03c3\u03b1\u03c5\u03c1\u03bf\u03c2/\"sauros\" (\"lucertola\"), mentre il nome specifico, \"efremovi\" rende onore al paleontologo russo Ivan Yefremov. Gli altri due (PIN 553-1 e 552-2 PIN) furono nominati come nuove specie e assegnate al genere nordamericano \"Gorgosaurus\" (con rispettive specie \"G. lancinator\" e \"G. novojilovi\"). Tutti e tre questi ultimi campioni sono pi\u00f9 piccoli rispetto al primo.\nIn un articolo del 1965, il paleontologo russo A.K- Rozhdestvensky riclassific\u00f2 tutti i campioni di Maleev come le diverse fasi di crescita di una stessa specie, che riteneva essere ben distinta dal nordamericano \"Tyrannosaurus\". Cos\u00ec cambi\u00f2 la nomenclatura del \"Tyrannosaurus bataar\" facendolo diventare \"Tarbosaurus bataar\", includendovi tutti gli esemplari di Maleev e il cranio olotipico di \"Tyrannosaurus bataar\". Autori successivi, tra cui lo stesso Maleev, furono d'accordo con l'analisi di Rozhdestvensky, anche se alcuni preferivano usare il nome \"Tarbosaurus efremovi\" piuttosto che \"T. bataar\". Nel 1992, il paleontologo statunitense Kenneth Carpenter riesamin\u00f2 il materiale e concluse che apparteneva al genere \"Tyrannosaurus\", come originariamente pubblicato da Maleev, e aggreg\u00f2 tutti gli esemplari sotto la riesumata specie \"Tyrannosaurus bataar\" tranne che per i resti che Maleev aveva classificato come \"Gorgosaurus novojilovi\". Quest'ultimo, che secondo Carpenter, rappresentava un genere a s\u00e9 stante, venne ribattezzato \"Maleevosaurus novojilovi\". In seguito George Olshevsky cre\u00f2 il nuovo genere \"Jenghizkhan\" (ispirato a Gengis Khan) per la specie \"Tyrannosaurus Bataar\", riconoscendo come specie a s\u00e9 stanti \"Tarbosaurus efremovi\" e \"Maleevosaurus novojilovi\", per un totale di tre distinti generi contemporanei all'interno della Formazione Nemegt. Uno studio del 1999, riclassific\u00f2 il genere \"Maleevosaurus\" come un giovane \"Tarbosaurus\". Tutte le ricerche pubblicate dal 1999 riconoscono ormai solo una singola specie, che pu\u00f2 essere chiamata o \"Tarbosaurus bataar\" o \"Tyrannosaurus bataar\".\nDopo la spedizione russo-mongola originale del 1946, una spedizione congiunta polacco-mongola nel deserto del Gobi \u00e8 iniziata nel 1963 ed \u00e8 proseguita fino al 1971, recuperando molti nuovi fossili, tra cui nuovi esemplari di \"Tarbosaurus\" all'interno della Formazione Nemegt. Un'altra spedizione, tra il 1993 e il 1998, coinvolse i paleontologi giapponesi e gli scienziati mongoli, nonch\u00e9 alcune spedizioni private come quella guidata dal paleontologo canadese Phil Currie intorno alla fine del XXI secolo, che scopr\u00ec e raccolse innumerevoli resti di \"Tarbosaurus\". In totale furono raccolti pi\u00f9 di 30 esemplari, tra cui pi\u00f9 di 15 teschi e diversi scheletri postcraniali.\nFossili di \"Tarbosaurus\" sono stati ritrovati solo all'interno del deserto del Gobi, in Mongolia e in Cina, dove se ne vieta severamente l'esportazione, anche se alcuni esemplari sono stati saccheggiati da collezionisti privati. Il 20 maggio 2012, un esemplare fu messo all'asta da Heritage Auctions, a New York, per ben 1 milione di dollari. Per la legge mongola qualsiasi fossile di \"Tarbosaurus\" trovato sul suolo mongolo deve essere custodito all'interno di un istituto mongolo adeguato. Tuttavia l'esemplare pubblicizzato era stato palesemente rubato. Il presidente della Mongolia e molti paleontologi hanno sollevato obiezioni alla vendita che ha portato ad un'indagine dell'ultimo minuto che ha confermato che si trattava di un esemplare ritrovato nel deserto del Gobi, giustamente appartenente alla Mongolia. Nel corso della causa legale (\"United States v. One Tyrannosaurus Bataar Skeleton\"), Eric Prokopi, il contrabbandiere, fu dichiarato colpevole di traffico illegale e il dinosauro venne restituito alla Mongolia nel 2013, e venne esposto temporaneamente presso Sukhbaatar Square, al centro della citt\u00e0 di Ulaanbaatar.\nSinonimi.\nA met\u00e0 del 1960, alcuni paleontologi cinesi scoprirono un cranio parziale e lo scheletro di un piccolo teropode (IVPP V4878), nel Xinjiang, una regione indipendente della Cina. Nel 1977, Dong Zhiming descrisse questo esemplare, recuperato dalla Formazione Subashi, nella Contea di Shanshan, come un nuovo genere e specie, \"Shanshanosaurus huoyanshanensis\". Nel 1988, il paleontologo Gregory S. Paul riconobbe \"Shanshanosaurus\" come un tirannosauride, riferendosi all'ormai defunto genere \"Aublysodon\". In seguito i paleontologi Dong e Currie riesaminarono il campione e conclusero che si trattava di un giovane esemplare di un grosso tirannosauride. Sebbene gli autori abbiano evitato di assegnarlo ad uno specifico genere, hanno suggerito che \"Tarbosaurus\" potrebbe essere la scelta pi\u00f9 fondata.\nLe specie \"Albertosaurus periculosus\", \"Tyrannosaurus luanchuanensis\", \"Tyrannosaurus turpanensis\" e \"Chingkankousaurus fragilis\" sono state tutte classificate come sinonimi di \"Tarbosaurus\" nella seconda edizione di Dinosauria; tuttavia la classificazione di \"Chingkankousaurus fragilis\" \u00e8 stata valutata dubbia, da Brusatte \"et al.\" (2013).\nDescritto nel 1976 da Sergei Kurzanov, l\"Alioramus\" \u00e8 un altro genere di tirannosauride ritrovato negli stessi sedimenti di \"Tarbosaurus\", in Mongolia. Diverse analisi conclusero che l\"Alioramus\" \u00e8 un tirannosauride strettamente legato a \"Tarbosaurus\". Sebbene il cranio olotipico del genere sia stato descritto come appartenente ad un adulto, la forma allungata e le dimensioni del cranio sono caratteristiche tipiche dei giovani tirannosauridi. Ci\u00f2 ha portato Currie a credere che \"Alioramus\" possa rappresentare un esemplare giovane di \"Tarbosaurus\", tuttavia come lui stesso ha dovuto affermare, il numero superiore di denti e la cresta ossea sul muso rendono poco probabile la sua teoria.\nPaleobiologia.\nCome molti altri grandi tirannosauridi, il \"Tarbosaurus\" \u00e8 noto da abbondanti fossili ben preservati. Infatti, un quarto di tutti i fossili raccolti dalla Formazione Nemegt appartengono a \"Tarbosaurus\". Purtroppo il materiale di \"Tarbosaurus\" non \u00e8 mai stato studiato cos\u00ec a fondo come nei tirannosauridi nordamericani, pertanto gli scienziati hanno tratto limitate conclusioni sulla sua biologia.\nNel 2001, il paleontologo Bruce Rothschild \"et al.\" pubblicarono uno studio sulle fratture da stress e avulsioni dei tendini nei dinosauri teropodi e le implicazioni sul loro comportamento. Dal momento che le fratture da stress sono state causate da traumi ripetuti piuttosto che da singoli eventi, probabilmente furono causate da un comportamento regolare rispetto ad altri tipi di lesioni. Nessuna delle diciotto ossa dei piedi di \"Tarbosaurus\" esaminate nello studio mostrava segni di frattura da stress, ma una delle ossa della mano esaminate pare mostrarne una. La presenza di fratture da stress sulle ossa delle mani di questi animali indica uno stile di vita attivo e movimentato, mentre le fratture da stress nelle ossa dei piedi possono essere causate dalla locomozione. Lesioni alle mani, al contrario, potrebbero essere ottenute durante una lotta con una preda. La presenza di fratture da stress e avulsioni tendinee, in generale, fornisce anche una prova del suo comportamento predatorio rivelando che si trattava di un cacciatore attivo che un saprofago obbligato.\nNel 2012, furono ritrovati dei profondi segni di morsi su due frammenti di gastralia del campione olotipico del grande ornithomimosauro \"Deinocheirus\". Le dimensioni e la forma dei segni dei morsi corrispondono ai denti del \"Tarbosaurus\", che era anche l'unico grande predatore della Formazione Nemegt. Sono stati individuati vari tipi di tracce di alimentazione; forature, sgorbie, strie, frammenti di denti e le sopracitate combinazioni dei segni. I segni di morsi rappresentano quasi sicuramente un comportamento alimentare piuttosto che un combattimento tra due animali vivi; inoltre il fatto che i segni di morsi si trovassero sul torace del \"Deinocheirus\", indica che il predatore fosse interessato agli organi interni. Segni di morsi di \"Tarbosaurus\" sono stati rinvenuti anche sulle ossa di hadrosauridi e sauropodi, ma segni di morsi su altri teropodi sono una documentazione fossile molto rara.\nMeccanica del cranio.\nIl cranio del \"Tarbosaurus\" \u00e8 stato descritto in modo completo per la prima volta nel 2003. Gli studiosi notarono alcune differenze significative tra il \"Tarbosaurus\" e i tirannosauridi nordamericani. Molte di queste differenze sono legate alla gestione dello sforzo da parte delle ossa durante il morso. Quando la mascella superiore mordeva qualcosa, la forza esercitata veniva trasmessa attraverso la mascella superiore (su cui sono impiantati i denti) alle circostanti ossa del cranio. Nei tirannosauridi nordamericani, questa forza viene trasmessa dalla mascella alle ossa nasali fuse tra loro, e che sono saldamente collegate nella parte retrostante all'osso lacrimale attraverso puntoni ossei di rinforzo. Questi puntoni saldavano assieme le due ossa, suggerendo che la forza venisse trasmessa dalle ossa nasali a quelle lacrimali.\nIl \"Tarbosaurus\" mancava di questi puntoni ossei, e la connessione tra le ossa nasali e quelle lacrimali era piuttosto debole. Invece, vi era una sviluppata proiezione all'indietro della mascella all'interno di una guaina formata dall'osso lacrimale. Nei tirannosauridi americani questa proiezione \u00e8 composta solo da una sottile piastra ossea. La grande proiezione all'indietro suggerisce che la forza veniva trasmessa pi\u00f9 direttamente dalla mascella al lacrimale nel \"Tarbosaurus\". L'osso lacrimale era fortemente ancorato alle ossa frontali e alle ossa prefrontali. Le connessioni ben sviluppate tra il mascellare superiore, lacrimale, frontale e prefrontale rendevano la mascella superiore del \"Tarbosaurus\" molto pi\u00f9 rigida e robusta.\nUn'altra grande differenza tra il \"Tarbosaurus\" e i suoi parenti nordamericani \u00e8 la conformazione della mascella inferiore (mandibola) che si presenta molto rigida e compatta, mentre molti altri teropodi, tra cui i tirannosauridi nordamericani, avevano un certo grado di flessibilit\u00e0 tra le ossa nella parte posteriore della mandibola e l'osso dentario della parte anteriore; il \"Tarbosaurus\" aveva un meccanismo di bloccaggio formato da una cresta sulla superficie dell'osso angolare, che si articolava con il processo quadrato sul retro dell'osso dentario.\nAlcuni scienziati hanno ipotizzato che il cranio pi\u00f9 rigido del \"Tarbosaurus\" fosse un adattamento alle caccia ai massicci sauropodi titanosauridi, ritrovati nella Formazione Nemegt, che non esistevano nella maggior parte del Nord America durante il Cretaceo superiore. Le differenze nella meccanica del cranio riguardano anche la filogenesi dei tirannosauridi. Difatti la inusuale articolazione del cranio del \"Tarbosaurus\" \u00e8 presente anche nell\"'Alioramus\" della Mongolia, indicando una parentela tra le due specie pi\u00f9 stretta di quella con il Tirannosauro. L'analogia tra \"Tarbosaurus\" e \"Tyrannosaurus\" \u00e8 da ricercare nelle notevoli dimensioni, sviluppate indipendentemente attraverso un'evoluzione convergente.\nCervello e abilit\u00e0 sensorie.\nIl cranio di \"Tarbosaurus\" ritrovato nel 1948 dagli scienziati sovietici e mongoli (PIN 553-1, originariamente chiamato \"Gorgosaurus lancinator\") includeva la cavit\u00e0 del cranio occupata dal cervello. Dopo aver fatto un calco in gesso di quell'area del cranio, Maleev fece alcune osservazioni preliminari sulla struttura del cervello di \"Tarbosaurus\". Un nuovo modello del cervello dell'animale, in poliuretano, ha permesso un'analisi pi\u00f9 approfondita della struttura cerebrale dell'animale.\nLa struttura cerebrale del \"Tyrannosaurus\" era gi\u00e0 stata analizzata, e quella di \"Tarbosaurus\" era molto simile, differendo solo per le posizioni di alcuni nervi cranici radici, tra cui il trigemino e il nervo accessorio. I cervelli dei tirannosauridi erano molto pi\u00f9 simili a quello dei coccodrilli e altri rettili che a quello degli uccelli. Il volume cerebrale totale per un animale di 12 metri (40 piedi) come \"Tarbosaurus\", \u00e8 di soli 184 centimetri cubi (11,2 cu in). Le grandi dimensioni dei bulbi olfattivi, cos\u00ec come i terminali e i nervi olfattivi, suggeriscono che \"Tarbosaurus\" aveva un acuto senso dell'olfatto, come il suo cugino americano \"Tyrannosaurus\". Il bulbo vomeronasale \u00e8 ampio e differenziato dal bulbo olfattivo, il che indica un organo di Jacobsen ben sviluppato, utilizzato per rilevare i feromoni. Ci\u00f2 pu\u00f2 implicare che il \"Tarbosaurus\" avesse un comportamento d'accoppiamento complesso. Anche il nervo uditivo era molto grande, facendo intuire che l'animale aveva anche un ottimo udito, utile per la comunicazione tra i suoi simili. Il nervo era ben sviluppato vestibolarmente indicando un buon senso di equilibrio e della coordinazione. Al contrario, i nervi e le strutture cerebrali associati alla vista erano pi\u00f9 piccole e poco sviluppati. Il tectum mesencefalo, responsabile per l'elaborazione visiva nei rettili, era molto piccolo, cos\u00ec come il nervo ottico ed il nervo oculomotore, che controllava il movimento degli occhi. A differenza di \"Tyrannosaurus\", che aveva occhi frontali fornendogli un'ottima visione binoculare, il \"Tarbosaurus\" aveva un cranio stretto pi\u00f9 tipico di altri tirannosauridi in cui gli occhi erano spostati leggermente ai lati. Tutto questo suggerisce che il \"Tarbosaurus\" si basava di pi\u00f9 sul senso dell'udito e dell'olfatto durante la caccia.\nSviluppo.\nLa maggior parte degli esemplari di \"Tarbosaurus\" appartengono ad animali adulti o individui subadulti; i resti fossili di cuccioli o giovani sono molto rari. Tuttavia, nel 2006, la scoperta dello scheletro di un giovane esemplare, provvisto di un cranio completo lungo 290 millimetri (0.95\u00a0ft), fornisce informazioni sull'ontogenesi di questo dinosauro. L'esemplare probabilmente aveva un'et\u00e0 compresa tra i 2 e i 3 anni al momento della morte. Rispetto ai teschi adulti, il cranio dei giovani era molto fragile e armato di denti piccoli e sottili, indicando un diverso tipo di alimentazione e predazione, riducendo la competizione con gli esemplari adulti, potenzialmente cannibali.\nImpressioni di pelle e impronte.\nAlcune impressioni della pelle di \"Tarbosaurus\" furono recuperate da un grande scheletro nella localit\u00e0 di Bugiin Tsav, precedentemente distrutto da bracconieri. Queste impressioni mostrano squame non sovrapposte con un diametro medio di circa 2,4\u00a0mm ed appartengono ritrovate nella regione toracica dell'individuo, anche se la posizione esatta non si ha con certezza essendo lo scheletro andato distrutto.\nPhil Currie \"et al.\" (2003) descrissero due impronte nella localit\u00e0 Nemegt, che con tutta probabilit\u00e0 appartengono a \"Tarbosaurus\". Le impronte sono rappresentate da calchi naturali, il che significa che solo il riempimento della sabbia sulle piste ha conservato le tracce. Le tracce meglio conservate sono dotate di impressioni di pelle su vaste aree, che mostrano della pelle simile a quella ritrovata a Bugiin Tsav. Sono inoltre dotati di marchi di scorrimento verticali parallele che sono stati lasciati da squame quando il piede \u00e8 stato spinto nel terreno. Il percorso misura 61 centimetri (24 pollici) in lunghezza, rappresentando quindi un grande individuo. La seconda traccia, anche se ancora pi\u00f9 grande, \u00e8 stata colpita dall'erosione e non mostra alcun dettaglio.\nUn'altra impressione di pelle poco conosciuta poich\u00e9 considerata di dubbia entit\u00e0 deriva da un altro esemplare sempre proveniente dalla Formazione Nemegt, e mostra una grande sacca di pelle sotto la gola dell'animale. L'impressione \u00e8 stata identificata come un \"bargiglio o una sacca di pelle golare\", simile a quella di alcuni moderni uccelli come la fregata, che probabilmente era molto colorata. Tale ritrovamento non \u00e8 ricoperto di scaglie ma mostra pelle nuda. Questo implica che forse anche tirannosauridi di grandi dimensioni attuassero elaborati rituali di corteggiamento come i moderni uccelli.\nPaleoecologia.\nLa stragrande maggioranza dei fossili noti di \"Tarbosaurus\" sono stati recuperati nella Formazione Nemegt, nel deserto del Gobi, Mongolia meridionale. Questa formazione geologica non \u00e8 mai stato datato radiometricamente, ma la fauna presente nella documentazione fossile indica che probabilmente la formazione risale ai primi del Maastrichtiano, alla fine del Cretaceo superiore, circa 70 milioni di anni fa. Anche la Formazione Subashi, in cui sono stati scoperti i resti dello \"Shanshanosaurus\" risale al Maastrichtiano.\nI sedimenti della Formazione Nemegt conservano grandi canali fluviali e depositi di terreno che indicano un clima molto pi\u00f9 umido rispetto a quelli suggeriti dalle sottostanti Barun Goyot e Formazioni Djadochta. Tuttavia, i depositi caliche indicare che vi erano siccit\u00e0 periodiche. I sedimenti si depositava nei canali e creava le pianure alluvionali nei grandi fiumi. Le facies di questa formazione suggeriscono la presenza di banchi di fango e laghi poco profondi. I sedimenti indicano, inoltre, un habitat ricco che offriva cibo vario in quantit\u00e0 abbondanti adatto a sostenere gli enormi dinosauri del Cretaceo.\nAll'interno della formazione sono stati ritrovati anche piccoli invertebrati come molluschi, una gran variet\u00e0 di animali acquatici come pesci, tartarughe e coccodrilli, incluse diverse specie di \"Shamosuchus\", un genere di coccodrillo con denti adatti alla frantumazione di gusci. I mammiferi fossili sono estremamente rari nella Formazione Nemegt, ma vi sono stati rinvenuti numerosi uccelli, tra cui l'enantiornithine \"Gurilynia\" e gli hesperornithiforme \"Judinornis\" e \"Teviornis\", uno dei primi rappresentanti degli odierni Anseriformi. Gli scienziati hanno descritto molti dinosauri della Formazione Nemegt, tra gli erbivori possiamo annoverare l'ankylosauride \"Tarchia\", il pachycephalosauro \"Prenocephale\", gli hadrosauridi \"Saurolophus\" e \"Barsboldia\" e i sauropodi \"Nemegtosaurus\" e \"Opisthocoelicaudia\". Un esemplare adulto di \"Tarbosaurus\" avrebbe potuto facilmente predare gli hadrosauridi avendo per\u00f2 qualche difficolt\u00e0 nell'abbattere gli ankylosauridi e i sauropodi. Tuttavia non c'erano altri grandi teropodi che potessero fare concorrenza ad un \"Tarbosaurus\" adulto, mentre i giovani avrebbero potuto avere come concorrente i tirannosauridi \"Bagaraatan\" e \"Raptorex\". Altri teropodi, che avrebbero comunque potuto essere prede di \"Tarbosaurus\", che vivevano nello stesso habitat erano il gigantesco \"Therizinosaurus\", che per\u00f2 era un erbivoro, e gli onnivori ornithomimosauri \"Anserimimus\", \"Gallimimus\" e il gigantesco \"Deinocheirus\". \u00c8 inoltre possibile che i grandi tirannosauridi, cos\u00ec come moderni varani di Komodo, occupassero diverse nicchie geologiche in base all'et\u00e0, con i giovani pi\u00f9 agili e veloci che cacciavano piccole prede, i subadulti che cacciavano prede pi\u00f9 massicce come gli hadrosauridi, mentre gli adulti avrebbero potuto cacciare qualsiasi animale del suo ecosistema.\nNella cultura di massa.\nGrazie all'enorme abbondanza di fossili ritrovati il \"Tarbosaurus\" \u00e8 uno dei dinosauri meglio conosciuti dai paleontologi. Per questo \u00e8 stato protagonista di diversi documentari, serie tv e speciali sui dinosauri. Le sue prime apparizioni ufficiali avvengono nei documentari \"The Truth About Killer Dinosaurs\", dove lo si vede scontrarsi anacronisticamente con un \"Ankylosaurus\", e nello speciale della BBC \"Nel mondo dei dinosauri\" dove invece attacca ma viene allontanato da un \"Therizinosaurus\".\nUn cucciolo di \"Tarbosaurus\" di nome Spotty, \u00e8 inoltre il protagonista dei film \"Spotty il dinosauro 3D\" e \"Tarbosaurus, the mightiest ever\", entrambi del 2010 e prodotti in Corea.\nCuriosit\u00e0.\nIl noto attore statunitense Nicolas Cage ha dovuto restituire un cranio fossile di \"Tarbosaurus\" allo stato Mongolo. L'attore aveva acquistato il cranio a un'asta, nel 2007, per 276.000$. In seguito a delle indagini della Procura di Manhattan, il cranio di dinosauro \u00e8 risultato rubato, e l'attore \u00e8 stato costretto a restituirlo ai rappresentanti della Mongolia."}
{"id": "324928", "revid": "33751", "url": "https://it.wikipedia.org/wiki?curid=324928", "title": "Campionato europeo di calcio 2000", "text": "Il campionato europeo di calcio 2000 o UEFA EURO 2000, noto anche come Belgio-Paesi Bassi 2000, \u00e8 stata l'undicesima edizione dell'omonimo torneo, organizzato ogni quattro anni dalla UEFA. La fase finale, con sedici squadre, si svolse in Belgio e nei Paesi Bassi dal 10 giugno al 2 luglio 2000.\nIl trofeo fu vinto dalla , che in finale batt\u00e9 per 2-1 l' e si aggiudic\u00f2 cos\u00ec il suo secondo titolo europeo, appena due anni dopo aver vinto il campionato del mondo 1998 disputato in casa.\nQualificazioni.\nLe qualificazioni non riservarono particolari sorprese.\n, , e chiusero al comando dei rispettivi gruppi.\nSorpresero i primi posti di , e , oltre alla che costrinse l' al secondo posto.\nGli spareggi premiarono la stessa nazionale inglese (a farne le spese fu la rivale ), , (le quali negarono rispettivamente a e il sogno di una prima storica qualificazione) e, infine, la , che prevalse sull'.\nSorteggi.\nLe teste di serie furono quattro: le nazioni ospitanti, e , vennero inserite nei gironi B e D. Le altre teste di serie designate furono la , campione in carica, inserita nel gruppo A, e , inserita nel gruppo C. I tedeschi furono accompagnati nel girone da inglesi e portoghesi, mentre la quarta selezionata fu la Romania, che non godeva dei favori del pronostico. L' fin\u00ec nel gruppo del Belgio, cui si aggiunsero poi e .\nNel gruppo C la Spagna pesc\u00f2 , e , alla loro prima importante competizione calcistica. Nel gruppo D ai padroni di casa olandesi furono accoppiate la , neo-campione del mondo, la , finalista quattro anni prima e guidata da Pavel Nedv\u011bd e Karel Poborsk\u00fd, e la del portiere Peter Schmeichel, campione nel 1992.\nAndamento del torneo.\nFase a gironi.\nNella prima fase un verdetto inaspettato giunse dal girone A, in cui il e la si qualificarono a scapito di ed , rispettivamente campione uscente e semifinalista della precedente edizione. I lusitani compirono un \"en-plein\", rimontando gli inglesi (che si erano portati sul 2-0 in 20'), sconfiggendo i romeni a tempo scaduto e rifilando un 3-0 ai tedeschi (con S\u00e9rgio Concei\u00e7\u00e3o autore di una tripletta). La squadra di Ribbeck si classific\u00f2 ultima, perdendo anche con i britannici.\nAnche l' totalizz\u00f2 nove punti, conseguendo tre vittorie in serie con , e . Una doppietta di Hakan \u015e\u00fck\u00fcr consegn\u00f2 ai turchi uno storico accesso ai quarti, eliminando i padroni di casa.\nIl girone C fu teatro del \"derby slavo\", in cui e pareggiarono 3-3. I primi superarono poi il turno, in compagnia della ; l'altra eliminata fu la .\nInfine, nel gruppo D guadagnarono l'accesso alla fase seguente i padroni di casa dei e la , campione del mondo in carica: fu l'ultima gara a sancire l'ordine della classifica, con la vittoria olandese sui transalpini per 3-2. L'eliminazione tocc\u00f2 invece alla , finalista della precedente edizione, ed alla : curiosamente, gli scandinavi erano stati sorteggiati nel medesimo gruppo dei francesi anche ai Mondiali di due anni prima.\nQuarti di finale.\nNel primo quarto si registr\u00f2 un incontro inedito tra Portogallo e Turchia: la squadra lusitana vinse con una rete per tempo, mentre gli avversari sbagliarono anche un rigore. L'Italia pose fine al cammino della Romania, imponendosi con lo stesso punteggio: andarono a segno Totti (al 33') e Inzaghi (al 42').\nI Paesi Bassi vinsero in goleada contro la Jugoslavia: il risultato finale fu 6-1, con tripletta per Kluivert, che sar\u00e0 anche vincitore della classifica marcatori, in coabitazione con lo slavo Milo\u0161evi\u0107. L'ultimo incrocio mise di fronte Francia e Spagna, con i campioni del mondo che vinsero per 2-1: nei minuti finali, la \"Roja\" sprec\u00f2 l'occasione di riaprire i giochi, fallendo un rigore con Ra\u00fal, che calci\u00f2 alto.\nSemifinali.\nNella prima semifinale, a Bruxelles, la Francia strapp\u00f2 il passaggio del turno al Portogallo solo nei supplementari: Zidane, su rigore, realizz\u00f2 il golden goal del 2-1; in precedenza, Henry aveva risposto al temporaneo vantaggio siglato da Nuno Gomes.\nIn Paesi Bassi-Italia, l'arbitro Merk espulse Zambrotta dopo 30' e fischi\u00f2 due rigori in favore degli olandesi: Toldo par\u00f2 a De Boer il primo (40') mentre il secondo fu calciato sul palo da Kluivert (62'). Resistendo la situazione di parit\u00e0 anche nei supplementari, l'accesso alla finale fu decretato dagli undici metri: Toldo respinse due tentativi (nuovamente a De Boer ed a Bosvelt) e Stam calci\u00f2 sopra la traversa, mentre gli azzurri andarono in rete tre volte su quattro, portando la nazionale italiana in finale per la prima volta dal 1968, quando l'Italia aveva vinto il campionato europeo giocato in casa.\nFinale.\nDomenica 2 luglio 2000 si disputa al De Kuip di Rotterdam la finale, che vede fronteggiarsi Francia e Italia, per la prima volta nella fase finale di un campionato europeo.\nPur praticando un gioco pi\u00f9 aggressivo, la squadra di Zoff passa in vantaggio soltanto nel secondo tempo: con un colpo di tacco, Totti smarca Pessotto, il cui cross viene spedito in rete da Delvecchio. Al 3' di recupero del secondo tempo, Wiltord trova il pareggio con un rasoterra angolato, partito da un rinvio di Barthez dalla propria trequarti. Nei tempi supplementari, la Francia perviene alla vittoria al 103' con il golden goal di Trezeguet.\nPer i campioni mondiali si tratta del secondo successo continentale, dopo quello colto nel 1984 in casa propria. Per gli azzurri \u00e8 la prima sconfitta in finale al campionato d'Europa.\nSquadre partecipanti.\nNota bene: \"nella sezione \"partecipazioni precedenti al torneo\" le date in grassetto indicano che la nazione ha vinto quella edizione del torneo, mentre le date in corsivo indicano l'edizione ospitata da una determinata squadra.\"\nStatistiche del torneo.\nClassifica marcatori.\n1 rete\nPremi.\nEuropean team of the tournament.\nFormazione dei migliori 11 giocatori del torneo, selezionata dalla UEFA:"}
{"id": "324930", "revid": "2210485", "url": "https://it.wikipedia.org/wiki?curid=324930", "title": "Canti di Castelvecchio", "text": "I Canti di Castelvecchio sono una raccolta pascoliana del 1903: il titolo pare voglia creare un collegamento con i \"Canti\" leopardiani, suggerendo cos\u00ec, secondo l'interpretazione di Giuseppe Nava, l'ambizione ad una poesia pi\u00f9 elevata.\nCastelvecchio \u00e8 una frazione di Barga, in Garfagnana, dove Pascoli aveva acquistato una casa in cui soggiorn\u00f2 molto a lungo, dedicandosi alla poesia e agli studi di letteratura classica (sono famose, e tuttora visibili, le tre scrivanie per lavorare nelle tre lingue, italiano, latino, greco). Qui gli parve di aver finalmente ricostituito il \"nido\" distrutto di San Mauro.\nI \"Canti di Castelvecchio\" sono fitti di richiami autobiografici e di rappresentazioni della vita in campagna. L'epigrafe iniziale \u00e8 la medesima di \"Myricae\", dalla quarta bucolica di Virgilio: \"\u00abArbusta iuvant humilesque myricae\u00bb\" (\"Piacciono gli arbusti e le umili tamerici\"; ma Pascoli traduce \"myricae\" con \"cesti\" o \"stipe\"). In tal modo, Pascoli recupera il legame con la raccolta precedente e la poetica del \"fanciullino\", accentuandone per\u00f2 la valenza simbolica.\nI \"Canti di Castelvecchio\" si rivelano inoltre una raccolta interessante per l'uso esteso del linguaggio fonosimbolico, ma soprattutto post-simbolico: abbondano infatti i termini tecnici e gergali tipici della Garfagnana."}
{"id": "324932", "revid": "697352", "url": "https://it.wikipedia.org/wiki?curid=324932", "title": "Sant'Anna (disambigua)", "text": ""}
{"id": "324936", "revid": "406204", "url": "https://it.wikipedia.org/wiki?curid=324936", "title": "Funzioni di Struve modificate", "text": "In matematica le funzioni di Struve modificate sono funzioni speciali strettamente collegate alle funzioni di Struve e alle funzioni di Bessel sferiche modificate.\nSi tratta delle funzioni:\nIn particolare:\ndove formula_4 \u00e8 la funzione Gamma. Sono legate con le funzioni di Struve ordinarie formula_5 dalla relazione:"}
{"id": "324938", "revid": "729019", "url": "https://it.wikipedia.org/wiki?curid=324938", "title": "Vladimir Koz'mi\u010d Zvorykin", "text": "Biografia.\nLaureatosi nel 1912 all'Istituto di tecnologia di San Pietroburgo, dopo essere stato assistente del professor Boris Rosing il quale allora gi\u00e0 stava studiando un sistema per trasmettere immagini via cavo utilizzando un sistema elettronico basato su tubi a raggi catodici, Zvorykin si trasfer\u00ec a Parigi dove, al Coll\u00e8ge de France, fu allievo del fisico Paul Langevin ed esegu\u00ec ricerche sui raggi X.\nDopo aver prestato servizio, durante la prima guerra mondiale, nel corpo dei radiotelegrafisti dell'esercito russo, nel 1919 emigr\u00f2 negli Stati Uniti e ne assunse la cittadinanza nel 1924.\nNel 1919 inizi\u00f2 a lavorare presso la Westinghouse dove, insieme ad altri tecnici, effettu\u00f2 ricerche sulla emissione fotoelettrica.\nAnche a seguito di queste ricerche, nel 1923 concep\u00ec l'idea dell'iconoscopio e del cinescopio e alla fine dello stesso anno fece una presentazione interna alla Westinghouse di una prima prova di trasmissione di un'immagine.\nMalgrado le difficolt\u00e0 poste dalla stessa Westinghouse, nel 1929 Zvorykin mise a punto l'iconoscopio e il cinescopio realizzando un primo sistema elettronico televisivo completo, che present\u00f2 all\"'Institute of Radio Engineers\" di Rochester. \nQuesto risultato impression\u00f2 David Sarnoff, allora vice presidente e general manager della Radio Corporation of America, il quale invit\u00f2 Zvorykin alla RCA in qualit\u00e0 di direttore del Laboratorio di ricerca elettronica, per iniziare lo sviluppo commerciale della sua invenzione."}
{"id": "324940", "revid": "287204", "url": "https://it.wikipedia.org/wiki?curid=324940", "title": "Prefettura di Magnesia", "text": "La prefettura di Magnesia (, \"Nom\u00f3s Magnes\u00edas\") era una delle 51 prefetture ( della Grecia e, precisamente, della periferia della Tessaglia. Il capoluogo era la citt\u00e0 di Volo.\nNel 2011 il programma Callicrate ne ha disposto la soppressione; i suoi territori sono stati ripartiti tra due distinte unit\u00e0 periferiche, quella di Magnesia e quella delle Sporadi.\nGeografia fisica.\nLa prefettura di Magnesia si affacciava ad Est su una grande insenatura del mar Egeo, il golfo Pagasitikos, formato dal promontorio Pilio (in italiano Monte Peleo) e delimitato dalla parte settentrionale dell'Eubea.\nConfinava a sud con la prefettura della Ftiotide e a nord-ovest con quella di Larissa. Nel suo territorio, oltre al monte Peleo, erano ricomprese anche le Sporadi settentrionali, tranne Sciro.\nStoria.\nLa Magnesia \u00e8 una regione storica della Grecia, patria di vari personaggi mitologici, quali Giasone, del re Peleo, di suo figlio Achille e di Filottete.\nSuddivisione amministrativa.\nDal 1997, con l'attuazione della \"riforma Kapodistrias\", la prefettura di Magnesia era suddivisa in ventidue comuni e quattro comunit\u00e0."}
{"id": "324942", "revid": "648716", "url": "https://it.wikipedia.org/wiki?curid=324942", "title": "HMS Queen Mary", "text": "La HMS \"Queen Mary\" fu un incrociatore da battaglia della Royal Navy classe \"Lion\" armato con otto cannoni da 343\u00a0mm, un dislocamento di 27.200 tonnellate ed una velocit\u00e0 di 28 nodi (52\u00a0km/h). Differiva leggermente dalle sue navi sorelle per le ciminiere tonde invece che ovali e per il fatto di montare tutti i suoi cannoni da 102\u00a0mm sullo stesso ponte.\nServizio.\nEntr\u00f2 in servizio come parte del \"1st Battlecruiser Squadron\" (\"1\u00ba squadrone incrociatori da battaglia\"). Il 28 agosto 1914 prese parte alla battaglia di Helgoland. Essendo in porto per lavori di raddobbo non partecip\u00f2 alla battaglia di Dogger Bank. Al completamento dei lavori si riun\u00ec nuovamente al \"1st Battlecruiser Squadron\".\nPartecip\u00f2 alla battaglia dello Jutland del 31 maggio 1916 al comando del capitano Cecil Irby Prowse. Spar\u00f2 circa 150 colpi con i cannoni principali contro il \"Seydlitz\", colpendolo quattro volte, ma venne a sua volta centrata dal fuoco di risposta del \"Seydlitz\". La \"Queen Mary\" venne prima colpita sopra al cannone di destra della torre 'Q' che venne messo fuori servizio, mentre quello di sinistra continu\u00f2 a sparare. Poco dopo un altro proiettile da 305\u00a0mm la colp\u00ec verso prua vicino alle torri 'A' e 'B' ed un altro colp\u00ec la torre 'Q'. Il magazzino di prua esplose, la nave si inclin\u00f2 a sinistra e squassata da ulteriori esplosioni inizi\u00f2 ad affondare. Solo venti marinai dei 1.275 di equipaggio si salvarono (due sopravvissuti furono raccolti da navi tedesche). Moritz von Egidy, capitano della \"Seydlitz\", scrisse:\nDa non confondere con il transatlantico RMS \"Queen Mary\", sebbene entrambe siano state battezzate in onore di Mary di Teck."}
{"id": "324943", "revid": "92723", "url": "https://it.wikipedia.org/wiki?curid=324943", "title": "KV57", "text": "KV57 (Kings' Valley 57) \u00e8 la sigla che identifica una delle tombe della Valle dei Re in Egitto; era la tomba di Horemheb, gi\u00e0 generale dell\u2019esercito egiziano, funzionario di Corte, e ultimo faraone della XVIII dinastia.\nDi Horemheb si conoscono due differenti sepolture: una, mai utilizzata, a Saqqara, realizzata evidentemente quando era ancora un funzionario e la KV57.\nStoria.\nScoperta nel 1908 da Edward Russell Ayrton per conto di Theodore Davis, venne sottoposta e rilievi fotografici nel 1923 a cura di Harry Burton. Lavori di consolidamento e restauro vennero eseguiti nel 1934 a cura del Service des Antiquit\u00e9s e nel 1971 nuovo rilevamento fotografico a cura di Erik Hornung.\nNell\u2019ottobre-novembre 1994, una forte inondazione colp\u00ec la Valle dei Re e la KV57. Gran parte delle acque che invasero la tomba si riversarono all\u2019interno del pozzo verticale, ma altre inondarono le parti pi\u00f9 basse agevolate dal \"ponte\" che era stato disteso sul pozzo stesso. A seguito di tale evento vennero eseguiti nuovi lavori di conservazione e restauro a cura del Supremo Consiglio delle Antichit\u00e0.\nArchitettura.\nUltima tomba della XVIII dinastia, la KV57 \u00e8 la prima di tale periodo che non segue l\u2019andamento tipico, ad asse piegato, ma si presenta con percorso meno contorto che sar\u00e0 invece caratteristico della XIX.\nAll\u2019ingresso segue una ripida scala che prosegue in un corridoio in discesa a sua volta culminante in una seconda scala ed un secondo corridoio in discesa che si conclude in un pozzo profondo circa 5\u00a0m, che era stato murato nella parte che dava accesso alla restante tomba e dipinto . Superato il pozzo la tomba procede con una camera, il cui soffitto \u00e8 sorretto da due pilastri, in cui si apre, decentrata rispetto all\u2019asse precedente, una scala che adduce ad un terzo corridoio cui segue un'altra scala ancora che immette, dopo una piccola anticamera, alla camera funeraria, su due livelli, con soffitto sorretto da sei pilastri. Quattro camere angolari fungevano da magazzini delle suppellettili funerarie; due di queste, a loro volta, presentano piccole camere laterali.\nSul retro del sarcofago in granito rosso che trova posto in tale camera, si apre un corridoio in piano che d\u00e0 accesso a un'ulteriore camera con ulteriori due camere annesse di cui una non ultimata.\nGrazie ai percorsi fortemente discendenti, KV57 corre al di sotto delle successive tombe KV8 (circa 15\u00a0m) e KV9 (oltre 20\u00a0m), rispettivamente di Merenptah (XIX dinastia) e Ramses V e VI (XX dinastia).\nDecorazioni.\nAll\u2019atto della scoperta, Theodore Davis, Edward Russell Ayrton e un non meglio identificato Max Dalison, assistente di Davis, penetrarono strisciando sui detriti che ingombravano quasi completamente i corridoi e le scale. Lo strisciamento contro i bassorilievi e le pitture, specie del soffitto, e il vapore dovuto alla respirazione, causarono il distacco delle superfici decorate.\nPer la prima volta, sotto il profilo storico-artistico, le decorazioni parietali, in cui prevale il re al cospetto di varie divinit\u00e0, non sono solo dipinte, ma in bassorilievo. Salvo i danni causati dalle inondazioni e dagli stessi scopritori, le decorazioni sono ben preservate e, anche in questo caso, per la prima volta compaiono capitoli dal Libro delle Porte in luogo dell\u2019Amduat.\nSulle pareti del pozzo sono rappresentati, a sinistra, Hathor, Iside, Osiride e Horus, a destra, Hathor, Anubi, Osiride e Horus.\nParticolarmente interessante la decorazione della camera funeraria che rappresenta il capitolo V del Libro delle Porte. Le decorazioni, tuttavia, si presentano differenziate in vari stadi della lavorazione talch\u00e9 \u00e8 possibile analizzare lo sviluppo del lavoro degli artisti: a disegni appena abbozzati, infatti, si affiancano disegni in cui sono ancora visibili le griglie di calcolo delle proporzioni o le correzioni apportate evidentemente dal maestro in diverso colore; altre figure sono appena abbozzate dallo scultore che ne stava ricavando i bassorilievi. Si \u00e8 a lungo ritenuto che tali differenti stadi derivassero da un abbandono dei lavori, ma si \u00e8 oggi propensi a credere, anche considerando che il lungo periodo di regno di Horemhab avrebbe consentito di completare la decorazione, che l\u2019effetto di \"incompiuto\" fosse voluto.\nNotevole, in questa tomba, l\u2019uso dei colori che appaiono particolarmente vivaci e che fanno risaltare maggiormente geroglifici e figure poich\u00e9 sono anche stesi su un fondo grigio-azzurro.\nRinvenimenti.\nAll\u2019interno del sarcofago in granito rosa, che presenta alcune dee protettrici in altorilievo e geroglifici in bassorilievo e dipinti, venne rinvenuto, all\u2019atto della scoperta, un teschio ed alcune ossa non riferibili a una mummificazione della XVIII dinastia. Il corpo di Horemheb non \u00e8, ad oggi, stato ancora rinvenuto o identificato.\nIl coperchio del sarcofago, rimosso in passato, si trovava a terra e presentava tracce di un antico restauro con grappe di fissaggio delle parti spezzate.\nFrammenti di un sarcofago in legno di cedro ed acacia, recanti il prenome di Horemheb (\"Djeserkheperura-setepenra\"), erano pertinenti ad un sarcofago antropomorfo non rinvenuto n\u00e9 di possibile ricostruzione.\nVennero inoltre rinvenute piccole figure in legno, rivestite di resine, di divinit\u00e0 e dello stesso re, nonch\u00e9 ghirlande di fiori. Altri resti umani vennero trovati in varie aree della camera funeraria a dimostrazione di un riuso verosimilmente durante la XXI dinastia.\nFrammenti di vasi canopi in alabastro ancora contenenti materiale organico, con coperchi in forma di testa umana, vennero rinvenuti unitamente a quattro miniature di letti funerari verosimilmente destinati alle operazioni di imbalsamazione dei visceri da inserire nei canopi. Tra il materiale repertato: testiere di letti funerari in forma di ippopotamo, mucca e leonessa, simili a quelle presenti nella tomba KV62 di Tutankhamon come analoghe a quella pi\u00f9 famosa erano tre rappresentazioni del dio sciacallo Anubi accucciato; modelli di imbarcazione; contenitori in legno e pietra di prodotti per imbalsamazione; un \"Osiride germinante\"; sedie fisse e pieghevoli; rosette in bronzo normalmente applicate su teli che ricoprivano i sarcofagi; di incerto significato il rinvenimento di vasi canopi risalenti ugualmente alla XVIII dinastia, con coperchi in forma di testa umana, intestati in ieratico ad un non meglio precisato \"Sanoa\", nome considerato straniero.\nMolti di tali reperti vennero posti in vendita, da Davis, sul mercato antiquario. Una serie di statuette si trova oggi al British Museum ove a lungo fu erroneamente etichettata come proveniente dalla sepoltura di Thutmosi III.\nAlcune iscrizioni in ieratico risalenti alla XXI dinastia hanno fatto supporre che la tomba KV57 possa essere stata, in tale periodo, utilizzata come magazzino durante le operazioni di spostamento di materiale funerario da tombe soggette a furti."}
{"id": "324944", "revid": "160832", "url": "https://it.wikipedia.org/wiki?curid=324944", "title": "Agenzia delle entrate", "text": "L'Agenzia delle entrate \u00e8 un'agenzia fiscale della pubblica amministrazione italiana dipendente dal Ministero dell'economia e delle finanze che svolge le funzioni relative ad accertamenti e controlli fiscali e alla gestione dei tributi.\nIstituita nel 1999, ha l'obiettivo di garantire gli adempimenti degli obblighi fiscali da parte dei cittadini contribuenti, svolge inoltre i servizi relativi al catasto, i servizi geotopocartografici e quelli relativi alle conservatorie dei registri immobiliari, con il compito di costituire l'anagrafe dei beni immobiliari esistenti sul territorio nazionale sviluppando, anche ai fini della semplificazione dei rapporti con gli utenti, l'integrazione fra i sistemi informativi attinenti alla funzione fiscale e alle trascrizioni e iscrizioni in materia di diritti sugli immobili.\nIl contenzioso tributario \u00e8 trattato di fronte alle commissioni tributarie; mentre la riscossione non volontaria viene effettuata dall'agente della riscossione. Nel 2012 ha acquisito le competenze dell'Agenzia del territorio, incorporata il 1\u00ba dicembre di quell'anno.\nStoria.\nAntenate dell'agenzia furono le intendenze di finanza, istituite nel 1869 in ogni capoluogo di provincia, con compiti di controllo sul personale e di coordinamento sulle attivit\u00e0 degli uffici finanziari.\nNel 1999, la riforma Bassanini sull'organizzazione del governo istitu\u00ec l'Agenzia delle entrate, una delle quattro agenzie fiscali, insieme all'Agenzia delle dogane, l'Agenzia del territorio e l'Agenzia del demanio, preposte a svolgere le attivit\u00e0 tecnico-operative che prima erano di competenza del Ministero dell'economia e delle finanze. Queste entrarono in attivit\u00e0 a partire dal 1\u00ba gennaio 2001.\nPrima della riforma esistevano vari uffici destinati ognuno a un particolare aspetto impositivo (\"Ufficio delle imposte dirette\", \"Ufficio del registro\", \"Ufficio IVA\", \"Intendenza di finanza\"). Anche per la pubblica amministrazione tale riorganizzazione ha portato vantaggi e risparmi sotto il profilo della razionalizzazione delle risorse, degli spazi e del personale. A livello operativo, l'introduzione dell'Agenzia ha comportato benefici per il contribuente che ora ha di fronte un unico soggetto che gestisce la sua intera posizione fiscale (con l'eccezione dei tributi locali e dei tributi di competenza dell'Agenzia delle dogane e dei monopoli).\nDal 1\u00ba gennaio 2016, dopo un processo iniziato nel 2013, si \u00e8 completata l'integrazione dei servizi e compiti svolti dalla soppressa Agenzia del territorio. Il 17 dicembre 2015 il direttore dell'Agenzia ha unificato, per quasi tutte le province, le Direzioni Provinciali con gli Uffici Provinciali-Territorio. Ora quest'ultimi sono articolazioni interne delle Direzioni Provinciali esclusi quelli di Roma, Milano, Napoli e Torino che restano uffici autonomi.\nCaratteristiche.\n\u00c8 sottoposta alla vigilanza del Ministero dell\u2019economia e delle finanze, che ha la responsabilit\u00e0 dell'indirizzo politico, ed \u00e8 dotata di autonomia regolamentare, amministrativa, patrimoniale, organizzativa, contabile e finanziaria.\nI rapporti tra il Ministero e l'Agenzia sono regolati da una convenzione triennale in cui sono indicati i servizi da assicurare, gli obiettivi da raggiungere e le risorse destinate a queste finalit\u00e0.\nFunzioni e competenze.\nAll'Agenzia delle entrate sono attribuite tutte le funzioni concernenti le entrate tributarie erariali che non sono assegnate alla competenze di altre agenzie, amministrazioni dello Stato a ordinamento autonomo, enti od organi, con il compito di perseguire il massimo livello di adempimento degli obblighi fiscali sia attraverso l'assistenza ai contribuenti, sia attraverso i controlli diretti a contrastare gli inadempimenti e l'evasione fiscale.\nL'Agenzia \u00e8 competente per:\nOrganizzazione.\nGli uffici l'Agenzia delle Entrate si ripartiscono in sei livelli gerarchici:\nTerritorialmente invece \u00e8 articolata su tre livelli:\nA cui si aggiungono con competenza interprovinciale:\nUffici centrali.\nA livello centrale l'Agenzia si articola in 17 direzioni:\nDirezioni provinciali.\nLe Direzioni Provinciali hanno organizzazione varia, ma in linea generale si articolano in:\nTutti i comuni capoluogo di provincia italiani hanno una Direzione Provinciale, tranne Carbonia (Sud Sardegna), mentre Roma, Milano, Napoli e Torino sono divise in pi\u00f9 Direzioni (4 a Roma, 3 ciascuna delle altre).\nGli Uffici Territoriali e le Conservatorie hanno competenza sub-provinciale e su tutt'Italia sono in totale 345 i primi e 130 le seconde.\nDirezioni regionali e provinciali.\nLe direzioni regionali sono 19 (una per regione, escluso Trentino-Alto Adige) e hanno prevalenti funzioni di programmazione, indirizzo, coordinamento e controllo per le mansioni delegate alle strutture provinciali; curano, inoltre, i rapporti con gli enti pubblici locali e svolgono attivit\u00e0 operative di particolare rilevanza, come le verifiche e gli accertamenti nei confronti dei soggetti di grandi dimensioni. Le due direzioni provinciali di Bolzano e Trento, pur avendo una configurazione provinciale, hanno un'autonomia e competenze simili a quelle regionali; la Direzione regionale della Valle d'Aosta assolve anche alle funzioni di direzione provinciale.\nLe direzioni provinciali svolgono le attivit\u00e0 operative per l'informazione e assistenza ai contribuenti, la gestione dei tributi, l'accertamento, la riscossione e la trattazione del contenzioso. Sono costituite da un Ufficio controlli, un ufficio legale e uno o pi\u00f9 uffici territoriali. Le 111 direzioni provinciali (compresa la Direzione regionale della Valle d'Aosta) operano nell'ambito del territorio delle commissioni tributarie provinciali, con l'esclusione di Milano, Torino, Napoli dove operano 2 direzioni provinciali e Roma dove ne operano 3. Sono attive direzioni provinciali nelle province di Monza e Brianza, Fermo e Barletta-Andria-Trani anche se non esiste una Commissione Tributaria che opera negli stessi ambiti (a Fermo \u00e8 stata attiva fino al 1992).\nGli uffici provinciali - territorio svolgono attivit\u00e0 di catasto e pubblicit\u00e0 immobiliare. Operano anche su pi\u00f9 sedi all'interno di una provincia per garantire l'accesso ai registri immobiliari conservati nelle rispettive conservatorie dislocate nei comuni sedi di tribunale. Sono strutture periferiche anche i centri di assistenza multicanale che erogano servizi ai contribuenti via telefono, attraverso il sistema di posta elettronica e gli SMS, e tre centri operativi (situati a Pescara, Venezia e dal 2012 Cagliari) che curano, a livello nazionale, attivit\u00e0 specialistiche per le quali risulta conveniente l'accentramento in un'unica struttura (per esempio la liquidazione di dichiarazioni fiscali per imposte dirette e indirette, l'erogazione dei rimborsi ai soggetti non residenti).\nDal 1\u00ba ottobre 2006 al 30 giugno 2017 l'Agenzia si \u00e8 avvalsa di Equitalia (societ\u00e0 partecipata al 51% dalla stessa Agenzia delle entrate e al 49% dall'INPS) per la riscossione dei tributi su tutto il territorio nazionale con l'eccezione della Sicilia dove operava Riscossione Sicilia S.p.A. (controllata al 99,885% dalla Regione Siciliana e per lo 0,115% da Equitalia).\nIl personale.\nNegli ultimi anni l'Agenzia delle Entrate \u00e8 stata interessata da numerose riorganizzazioni e riforme anche a seguito di varie sentenze giudiziarie che hanno modificato profondamente l'assetto gerarchico e di carriera del personale della stessa. La materia \u00e8 in continuo mutamento.\nPunto fondamentale del nuovo assetto \u00e8 stato la netta separazione della carriera dirigenziale da quella impiegatizia: mentre prima le promozioni erano interne (quindi chi entrava funzionario poteva aspirare a diventare dirigente), adesso i concorsi sono esterni e separati (i dirigenti sono scelti all'esterno del personale).\nUltima importante riforma dell'assetto organizzativo dell'Agenzia ha interessato la categoria dei quadri con la sostituzione delle figure dei POT (funzionari facenti funzioni di dirigenti) e dei POS (posizioni semi-dirigenziali) con la figura del POER (\"Posizione Organizzativa di Elevata Responsabilit\u00e0\"), che di fatto costituisce una \"vicedirigenza\".\nInoltre le categorie degli addetti (Aree I) e degli impiegati (Area II) sono di fatto oramai \"ruolo a esaurimento\"; mentre il livello unico base di ingresso per tutti \u00e8 diventato quello di Funzionario di I livello (ex Collaboratore tributario / Capo tecnico): ci\u00f2 ha comportato quindi l'abbassamento del livello minimo per i laureati (che prima entravano almeno come C2, ovvero Funzionari di III livello).\nInfine va segnalato che i Direttivi (\"IR\"), chiamate comunemente art 17 e art 18, ricoprono una pluralit\u00e0 di figure professionali (per un totale di 12 livelli economici).\nAdesso quindi i dipendenti sono ripartiti in due macro categorie a secondo che siano dirigenti oppure no; a loro volta i non dirigenti si distinguono tra dipendenti semplici e direttivi, le c.d. \"Posizioni organizzative\".\nIn totale pertanto il personale si pu\u00f2 raggruppare in sette categorie professionali:\nLa gerarchia.\nEsplicitando, la \"gerarchia\" del personale dell'Agenzia delle Entrate \u00e8 la seguente (macro categorie, Categorie, Qualifiche ed eventualmente Mansioni):\nVa annotato che economicamente un Funzionario I livello guadagna meno di un Impiegato di V livello e un Funzionario di II livello meno di un Impiegato di VI livello.\nInoltre gli Incarichi di Responsabilit\u00e0 (IR), erano solo per il personale amministrativo e non per quello tecnico.\nProporzioni.\nIn proporzione al totale degli iscritti al Ruolo, a novembre 2020, risultavano essere circa:\nStorico.\nIl personale, prima della trasformazione dei vecchi Dipartimenti nelle Agenzie fiscali era articolato come segue (a fianco, dopo il trattino, il grado equivalente del personale tecnico):\nI numeri.\nAl gennaio 2022, la consistenza del personale dell'Agenzia delle Entrate risultava essere di 28.619 unit\u00e0.\nDati sull'attivit\u00e0.\n2010.\nNel 2010 l'Agenzia ha riscosso 10,6 miliardi di euro di entrate sottratte alla regolare imposizione fiscale. A questo dato vanno aggiunti 480 milioni di euro relativi a interessi di mora derivanti dall'iscrizione a ruolo di tali posizioni, e aveva 33 238 dipendenti.\n2014.\nNel 2014 l'Agenzia ha riscosso 14,2 miliardi di euro, riportandoli alle casse dello Stato, pur avendo svolto il 4,4% di accertamenti in meno rispetto al 2013.\n2015.\nNel 2015 l'Agenzia ha riscosso 14,9 miliardi di euro, dei quali circa 250 milioni derivanti dalle nuove \"lettere per la compliance\" che sono state inviate a circa 305.000 cittadini, dei quali 156.000 hanno accolto l'invito a fare ammenda con sanzioni ridotte.\n2016.\nNel 2016 l'Agenzia ha riscosso 19 miliardi di euro, dei quali 10,5 miliardi derivanti da attivit\u00e0 di controllo sostanziale (In aumento del 36%), 8 miliardi da attivit\u00e0 di liquidazione, e circa 500 milioni da versamenti spontanei a seguito di ricezione degli alert dell'Agenzia (Cosiddette \"lettere di compliance\").\n2018.\nNel 2018 l'Agenzia ha riscosso oltre 19,2 miliardi di euro, dei quali circa 16 derivanti dalle ordinarie attivit\u00e0 di controllo (In aumento dell\u201911% rispetto al 2017) e circa 3 miliardi derivanti da misure straordinarie quali la definizione delle liti fiscali, la rottamazione e la voluntary disclosure.\nI direttori.\nCronologia dei direttori dell'Agenzia delle entrate:\nCronologia dei vicedirettori:\nCronologia dei capi divisione (ex Vicedirettori)\nDenominazione nelle lingue minoritarie d'Italia.\nNelle regioni a statuto speciale che beneficiano di un regime di bilinguismo, la denominazione \"Agenzia delle entrate\" \u00e8 stata resa nelle seguenti varianti:\nControversie.\nNel 2015 una sentenza della Corte costituzionale, la n. 37, dichiara illegittima la proroga, ormai \"seriale\", del conferimento nelle agenzie fiscali di incarichi dirigenziali senza passare prima per un concorso pubblico. Il 25 marzo 2015, giorno di pubblicazione della sentenza in Gazzetta Ufficiale, circa 800 \"incaricati\" dell'Agenzia delle entrate decadono, tornando a essere semplici funzionari; di conseguenza, centinaia di uffici rimangono privi del relativo direttore o capo.\nDopo mesi di stallo, ad agosto 2015 le posizioni dirigenziali inferiori vengono degradate a \"posizioni organizzative speciali\" (POS), per la copertura delle quali viene indetto un concorso interno, che si conclude il 15 dicembre 2015 con l'attribuzione di 189 posizioni organizzative di livello non dirigenziale. Inoltre, in attesa dello svolgimento del concorso per dirigenti, le funzioni delle posizioni dirigenziali vacanti vengono attribuite a nuove \"posizioni organizzative temporanee\" (POT), previste in sede di conversione del decreto-legge n. 78/2015.\nInfine, la legge n. 205/2017 consente alle agenzie fiscali di istituire \"posizioni organizzative per lo svolgimento di incarichi di elevata responsabilit\u00e0, alta professionalit\u00e0 o particolare specializzazione\" (POER), da conferire mediante una selezione interna. L'Agenzia delle entrate \u00e8 quindi autorizzata dalla legge ad affidare alcune funzioni a tali nuove figure, eliminando le corrispondenti posizioni dirigenziali; resta fermo l'obbligo del concorso per la copertura dei restanti posti di dirigente."}
{"id": "324948", "revid": "22356", "url": "https://it.wikipedia.org/wiki?curid=324948", "title": "Albertosaurus", "text": ""}
{"id": "324949", "revid": "253269", "url": "https://it.wikipedia.org/wiki?curid=324949", "title": "Heather Graham", "text": "Biografia.\nInfanzia ed inizi della carriera.\nHeather Graham \u00e8 nata in una famiglia molto religiosa di origini irlandesi. Suo padre, Jim, \u00e8 un agente dell'FBI in pensione e la madre Joan \u00e8 una nota autrice di libri per bambini. Anche la sorella pi\u00f9 giovane, Aimee Graham, \u00e8 un'attrice. Heather ha trascorso i primi anni a Springfield, in Virginia, dove ha iniziato a frequentare la scuola elementare. La famiglia si \u00e8 poi trasferita in California, nella Conejo Valley, dove Heather ha concluso la sua carriera scolastica.\nAll'inizio i genitori la incoraggiarono a intraprendere la carriera di attrice, e la madre la accompagnava in automobile ai provini. Jim e Joan erano per\u00f2 categorici sul fatto che la figlia non avrebbe dovuto comparire in alcun film in cui venissero raffigurate scene di sesso. Questa limitazione potrebbe esserle costato il ruolo da protagonista nel film \"Schegge di follia\" del 1989, che lanci\u00f2 Winona Ryder. \nLa Graham \u00e8 per\u00f2 apparsa completamente nuda nel film \"Boogie Nights - L'altra Hollywood\" del 1997, pellicola che la fece conoscere. L'attrice ha rotto i rapporti con i genitori, sebbene questi ultimi abbiano diverse volte tentato una riconciliazione, e ha abbandonato la fede cattolica, dichiarando in pubblico la sua conversione a una dottrina new age, basata su religioni e filosofie orientali.\nDopo il liceo, la Graham si iscrisse alla Universit\u00e0 della California di Los Angeles, per laurearsi in arte drammatica. Durante i corsi incontr\u00f2 James Woods e questo incontro fece s\u00ec che Heather, nel 1992, fosse inclusa nel cast di \"La notte dell'imbroglio\", in cui Woods aveva un ruolo di protagonista. Dopo due anni, nonostante l'opposizione dei genitori, la Graham lasci\u00f2 i corsi della UCLA per dedicarsi in pieno al lavoro cinematografico. Si trasfer\u00ec a Hollywood, svolgendo vari lavori per mantenersi.\nCarriera cinematografica e televisiva.\nLa Graham ha interpretato ruoli da attrice non protagonista in numerosi film, diverse volte attirando l'attenzione della critica, ad esempio in \"Drugstore Cowboy\" (1989), nel ruolo di Nadine. La prima parte che la fece conoscere al grande pubblico fu quella di Rollergirl nel gi\u00e0 citato \"Boogie Nights - L'altra Hollywood\", per cui concorse a diversi premi. Il primo ruolo da protagonista fu quello di Felicity Shagwell (Felicity Lad\u00e0, nella versione italiana) nel film \"Austin Powers - La spia che ci provava\" (1999), assieme a Mike Myers. Sempre nel 1999 ha partecipato al video del singolo \"American Woman\", suonata e cantata dal cantante Lenny Kravitz e facente parte della colonna sonora di \"Austin Powers - La spia che ci provava\". Nel 2001 ha interpretato il ruolo di Mary Kelly in \"La vera storia di Jack lo squartatore - From Hell\", basato sulle vicende di Jack lo squartatore.\nAnche se recita principalmente in film commerciali, la Graham ha interpretato anche ruoli in film indipendenti, diversi dei quali, come quello in \"Il guru\" del 2002, le hanno portato i consensi della critica. Nel 2001 la rivista \"People\" l'ha inserita tra le \"50 persone pi\u00f9 belle del mondo\". Ha anche partecipato come \"guest star\" a diverse serie televisive, come \"Scrubs - Medici ai primi ferri\" e \"Arrested Development - Ti presento i miei\". La programmazione di una serie che la vedeva protagonista, \"Emily's Reasons Why Not\", \u00e8 stata interrotta dalla ABC nel 2006 dopo pochi episodi.\nNel 2011 compare nel videoclip ufficiale di \"The Day\" di Moby. Negli anni successivi ha recitato in molti film di successo e in ben quattro produzioni uscite tra il 2012 e il 2013, ossia \"Una notte da leoni 3\", \"Compulsion\", \"Horns\" e \"Comportamenti molto... cattivi\". Ha ottenuto un ruolo nella settima e ultima stagione della serie tv \"Californication\", iniziata il 13 aprile 2014.\nDoppiatrici italiane.\nNelle versioni in italiano dei suoi film, Heather Graham \u00e8 stata doppiata da:\nDa doppiatrice \u00e8 stata sostituita da:"}
{"id": "324954", "revid": "125770049", "url": "https://it.wikipedia.org/wiki?curid=324954", "title": "Janara", "text": "La janara (: ) nelle credenze popolari dell'Italia meridionale e in particolare dell'area di Benevento e in modo minore il Casertano, \u00e8 una delle tante specie di streghe che popolavano i racconti appartenenti soprattutto alla tradizione del mondo agreste e contadino.\nIl nome potrebbe derivare da \"Dianara\", ossia \u00absacerdotessa di Diana\u00bb, dea romana della Luna, oppure dal latino \"ianua\", \u00abporta\u00bb: era appunto dinanzi alla porta, che, secondo la tradizione, era necessario collocare una scopa, oppure un sacchetto con grani di sale; la strega, costretta a contare i fili della scopa, o i grani di sale, avrebbe indugiato fino al sorgere del sole, la cui luce pare fosse sua mortale nemica.\nLa leggenda.\nSecondo le pi\u00f9 antiche leggende, le streghe beneventane si riunivano sotto un immenso noce lungo le sponde del fiume Sabato; invocate da una cantilena, che recitava \"'nguento 'nguento, m\u00e0nname a lu nocio 'e Beneviente, sott'a ll'acqua e sotto \u00f4 viento, sotto \u00e2 ogne maletiempo\", esse tenevano i loro sabba in cui veneravano il demonio sotto forma di cane o caprone.\nLa janara usciva di notte e si intrufolava nelle stalle dei cavalli per prendere una giumenta e cavalcarla per tutta la notte. Avrebbe avuto inoltre l'abitudine di fare le treccine alla criniera della giovane cavalla rapita, lasciando cos\u00ec un segno della sua presenza. Capitava a volte che la giumenta sfinita dalla lunga cavalcata non sopportasse lo sforzo immane a cui era stata sottoposta, morendo di fatica.\nPer evitare il rapimento delle giumente si era soliti, nel passato e ancora oggi, piazzare un sacco di sale o una scopa davanti alle porte delle stalle, poich\u00e9 la janara non poteva resistere alla tentazione di contare i grani di sale o i fili della scopa e mentre lei fosse stata intenta nella conta sarebbe venuto il giorno e sarebbe dovuta fuggire.\nLa janara solitamente era una esperta in fatto di erbe medicamentose, ed ella sapeva riconoscere tra le altre anche quelle con poteri narcotici oppure stupefacenti, che usava nelle sue pratiche magiche, come la fabbricazione dell'unguento che le permetteva di diventare incorporea con la stessa natura del vento. Contrariamente a tutte le altre streghe, la janara era solitaria e tante volte, anche nella vita di tutti i giorni, aveva un carattere aggressivo e acido.\nSecondo la tradizione, per poterla acciuffare bisognava afferrarla per i capelli, il suo punto debole. A quel punto, alla domanda \"che tie' 'n mano?\", cio\u00e8 \"cosa hai tra le mani?\" bisognava rispondere \"fierro e acciaro\" in modo che non si potesse liberare; se al contrario si fosse risposto \"capiglie'\", cio\u00e8 capelli, la Janara avrebbe risposto \"e ieo me ne sciulio comme a n'anguilla\", cio\u00e8 me ne scivolo via come un'anguilla, e si sarebbe cos\u00ec liberata dandosi alla fuga. Inoltre si diceva che a chi fosse riuscito a catturare la janara quando era incorporea ella avrebbe offerto la protezione delle janare sulla famiglia per sette generazioni in cambio della libert\u00e0.\nSi accreditava alle janare anche la sensazione di soffocamento che a volte si prova durante il sonno, si pensava infatti che la janara si divertisse a saltare sulle persone cercando di soffocarle, si diceva che questo accadesse soprattutto ai giovani uomini. Inoltre si riteneva che i bambini che avessero manifestato improvvisamente deformazioni nel fisico, fossero stati nottetempo passati attraverso il treppiede che si usava nel focolare per sostenere il calderone. \"La janara ll'\u00e8 passato dinto 'u trep\u00e8te\", trad.: \"La janara lo ha fatto passare attraverso il treppiede\".\nFondamenti storici.\nProbabilmente la leggenda nacque nel periodo del regno longobardo su Benevento, poich\u00e9 anche se quasi tutti gli abitanti della citt\u00e0 si erano convertiti al cristianesimo, alcuni veneravano ancora in segreto gli Dei pagani in particolare le Dee Iside, Diana ed Ecate il cui culto \u00e8 ancora testimoniato da monumenti sparsi per la citt\u00e0.\nDopo l'arrivo dei longobardi anch'essi pagani, forse alcuni dei pagani rimasti si unirono a loro nel culto degli alberi presente nella religione longobarda e nel culto della vipera dorata cara ad Iside, da qui forse nacquero le leggende delle orge infernali che si tenevano le notti di sabato sotto l'enorme noce.\nStorie legate alle janare.\nIn ogni paesino del Sannio beneventano esistono svariate storie sulle janare ma bisogna ammettere che queste si assomigliano molto tra di loro, variando spesso solo per il luogo in cui \u00e8 avvenuto il fatto e per il dialetto in cui viene raccontato, ovviamente ogni paesino ha la sua strega. Di seguito ci sono alcune di quelle pi\u00f9 ricorrenti.\nFu trovato qui un foglio che narra di un boscaiolo beneventano passando di notte per uno di questi posti ebbe lo spiacere di assistere al sabba, cerimonia in cui si venerava Satana e ogni simbolo cristiano veniva messo al contrario. Egli, corso a casa, raccont\u00f2 alla moglie tutto ci\u00f2 che aveva visto: \u00abC'erano donne che calpestavano la croce, altre che con alcuni uomini si dedicavano alle orge pi\u00f9 sfrenate e altre ancora che si cospargevano di sangue. In mezzo a tutto ci\u00f2 ho visto un cane orrendo che sedeva su un trono ...\u00bb. La mattina dopo quell'uomo fu trovato ucciso.\nAltra storia correlata alla figura della janara \u00e8 quella che identifica un metodo pressoch\u00e9 infallibile per riconoscerle quando sono in sembianza umana: secondo questa diceria, basta recarsi alla messa della notte di Natale e, una volta terminata, uscire ed attendere per vedere le ultime donne che abbandonano la chiesa. Secondo la storia queste sarebbero le janare che, in forma umana, hanno assistito (per una sorta di contrappasso mistico-religioso) alla funzione pi\u00f9 sacra di tutta la cristianit\u00e0.\nLe altre streghe di Benevento.\nOltre alle janare vi sono altri tipi di streghe nell'immaginario popolare di Benevento. La \"Zucculara\", zoppa, infestava il Triggio, la zona del teatro romano, ed era cos\u00ec chiamata per i suoi zoccoli rumorosi. La figura probabilmente deriva da Ecate, che indossava un solo sandalo ed era venerata nei trivii (\"Triggio\" deriva proprio da \"trivium\").\nVi \u00e8 poi la \"Manalonga\" (=dal braccio lungo), che vive nei pozzi, e tira gi\u00f9 chi passa nelle vicinanze. La paura dei fossi, immaginati come varchi verso gli inferi, \u00e8 un elemento ricorrente: nel precipizio sotto il ponte delle janare vi \u00e8 un laghetto in cui si creano improvvisamente gorghi, che viene chiamato il \"gorgo dell'inferno\". Infine vi sono le \"Urie\", spiriti domestici che ricordano i Lari e i Penati della romanit\u00e0.\nNelle credenze popolari la leggenda delle streghe sopravvive in parte ancora oggi, arricchendosi di aneddoti e manifestandosi in atteggiamenti superstiziosi e paure di eventi soprannaturali.\nLa persecuzione.\nLe persecuzioni delle streghe possono considerarsi iniziate con le prediche di San Bernardino da Siena, che nel XV secolo predic\u00f2 aspramente contro di loro, con particolare riferimento a quelle di Benevento. Spesso egli le additava al popolo come responsabili delle sciagure, e senza mezzi termini affermava che dovevano essere sterminate.\nUn'ulteriore spinta alla caccia alle streghe venne data dalla pubblicazione, nel 1486, del \"Malleus Maleficarum\", che spiegava come riconoscere le streghe, processarle ed interrogarle efficacemente tramite le pi\u00f9 crudeli torture. In questo modo, tra il XV e il XVII secolo furono estorte numerose confessioni di supposte streghe, le quali pi\u00f9 volte parlano di sabba a Benevento. Si ritrovano elementi comuni come il volo, pratiche come quella di succhiare il sangue dei bambini, tuttavia si trovano discrepanze circa, per esempio, la frequenza delle riunioni. Nella massima parte dei casi le \"streghe\" erano bruciate, mandate al patibolo o comunque punite con la morte con metodi pi\u00f9 o meno atroci.\nSolo nel XVII secolo ci si rese conto che non potevano essere veritiere confessioni fatte sotto tortura. In epoca illuministica si fece strada un'interpretazione razionale della leggenda, con Girolamo Tartarotti che nel 1749 spieg\u00f2 il volo delle streghe come un'allucinazione provocata dal demonio, o Ludovico Antonio Muratori che nel 1745 afferm\u00f2 che le streghe sono solo donne malate psichicamente. Ipotesi successive vorrebbero che l'unguento di cui le streghe si cospargevano fosse una sostanza allucinogena.\nUno storico locale, Abele De Blasio, rifer\u00ec che nell'archivio arcivescovile di Benevento erano conservati circa 200 verbali di processi per stregoneria, in buona parte distrutti nel 1860 per evitare di conservare documenti che potessero infiammare ulteriormente le tendenze anticlericali che accompagnarono l'epoca dell'unificazione italiana. Un'altra parte \u00e8 andata persa a causa dei bombardamenti nella seconda guerra mondiale.\nRacconti.\nLa storia delle streghe di Benevento \u00e8 corredata da un grande numero di racconti di diffusione popolare.\n[Poemetti napoletani del XIX secolo]\nAnche poeti e scrittori nonch\u00e9 musicisti italiani e stranieri parlano e raccontano di streghe, ispirandosi alla leggenda beneventana.\nFilm.\nNel 2015 \u00e8 stato realizzato un film horror ispirato alla leggenda delle janare e intitolato, appunto, Janara.\nIl film horror comedy \"Sono solo fantasmi\" del 2019, diretto da Christian De Sica, nomina la janara come una strega che infesta Napoli e contro cui i protagonisti si scontrano. \nNell'ottobre 2021 esce \"Januae\" (Emian), cortometraggio musicale dedicato alla storia della Janara, con le musiche degli Emian e la regia di Elio Nubes De Filippo e Jessica Squillante\nMaciara.\nIn alcuni centri della provincia di Avellino, specialmente nell'area dell'alta Irpinia, ai confini con le province di Foggia, Potenza e Salerno, oltre alla janara c'\u00e8 pure la maciara, talvolta \u00e8 la stessa cosa. Risulta essere sorta di stregoncella, pi\u00f9 atta alle malocchiature dette \"affascino\". Per estensione, si dice di che fa moine, cio\u00e8 che fa la \"maciara\" o che fa le \"maciarije\". Si nota la forte somiglianza del nome come le streghe del Trentino e della provincia di Milano; in alcune aree dell'Italia meridionale il termine \u00e8 presente nella variante \"mag\u00e0ra.\"\nGrotta della Janara localit\u00e0 Gianola a Formia (LT). La grotta della janara si trova nel Parco Marino della Riviera di Ulisse tra l'antico porticciolo Romano di Gianola ed il lungomare di Santo Janni. \u00c8 indicata da cartelli turistici e trattasi di una scala coperta, antico collegamento con i portici, il Tempio di Giano con le vasche termali allora esistenti.\nPrende il suo nome da una leggenda locale dove si pensava che fosse frequentata dalle streghe."}
{"id": "324955", "revid": "767487", "url": "https://it.wikipedia.org/wiki?curid=324955", "title": "Il Bounty", "text": "Il Bounty \u00e8 un film del 1984 diretto da Roger Donaldson.\n\u00c8 la quinta versione della storia del famoso ammutinamento adattata per lo schermo dopo \"The mutiny of the Bounty\" film muto del 1916, \"In the wake of the Bounty\" del 1933 con Errol Flynn, il celebre \"La tragedia del Bounty\" del 1935 con Clark Gable e Charles Laughton e \"Gli ammutinati del Bounty\" del 1962 con Marlon Brando e Trevor Howard.\n\u00c8 stato presentato in concorso al 37\u00ba Festival di Cannes. La storia \u00e8 narrata dal punto di vista del tenente di vascello William Bligh, personaggio realmente esistito che guid\u00f2, nel 1787, la fregata \"Bounty\" in un viaggio di 27.000 miglia per raccogliere piante dell'albero del pane, chiamato a deporre di fronte alla corte marziale presieduta dall'ammiraglio Hood, per rispondere dell'accusa di crudelt\u00e0, motivo che avrebbe favorito l'ammutinamento dell'equipaggio della nave da lui comandata.\nTrama.\nIl tenente di vascello William Bligh \u00e8 chiamato a comparire di fronte alla corte marziale, presieduta dall'ammiraglio Alexander Hood. \nDopo avere consegnato la sua sciabola inizia il suo racconto, che si svolge attraverso una serie di flashback. \nDopo aver completato il ruolo dell'equipaggio, Bligh salpa con il Bounty dal porto di Portsmouth alla volta dell'isola di Tahiti. A causa della sua ambizione il comandante Bligh decide di far rotta per il Sud America, rotta pi\u00f9 prestigiosa e rapida, seppur pi\u00f9 pericolosa. Dopo un mese trascorso a tentare di doppiare il Capo Horn, facendo registrare la prima vittima, \u00e8 costretto ad ammettere l'impossibilit\u00e0 dell'impresa a causa delle correnti avverse e una nave inadatta, e decide di invertire la rotta allungando il tempo di missione, dirigendosi per\u00f2 verso il meno pericoloso percorso attraverso il Capo di Buona Speranza. A causa degli scontri verbali sulle sue decisioni sostituisce il suo primo ufficiale John Fryer, il quale per primo aveva precedentemente consigliato di invertire la rotta, con l'amico Fletcher Christian.\nApprodato sull'isola di Tahiti l'equipaggio, approfittando del clima dolcissimo e dell'ospitalit\u00e0 degli indigeni, soprattutto delle donne, passa un periodo sereno in attesa della crescita delle piantine dell'albero del pane. Il comandante, riscontrato il rilassamento dell'equipaggio ordina di salpare alla volta dell'Inghilterra, lasciando una sola settimana di tempo ma, in quel periodo, il medico di bordo, un anziano alcolizzato, muore e tre uomini, guidati da Charles Churchill, scontenti dell'idea di affrontare il viaggio di ritorno, decidono di disertare e di recarsi in un'altra isola, dalla quale sono costretti tuttavia a fuggire a causa dell'ostilit\u00e0 degli indigeni.\nCatturati da Bligh, i tre subiscono i rigori della punizione. Una volta fatta salpare la nave, il comandante addossa agli ufficiali la responsabilit\u00e0 dello scontento dell'equipaggio, promettendo un indurimento della disciplina a bordo, concretizzando il tutto con il continuo lavaggio del ponte. Christian, che nel frattempo si era \"unito\" con la figlia del Re Tynah, inizia a prendere in considerazione la possibilit\u00e0 di sostituire Bligh al comando della nave. La durissima disciplina, le continue punizioni alle quali l'equipaggio \u00e8 sottoposto e soprattutto l'intenzione di Bligh di doppiare nuovamente Capo Horn per raggiungere la Giamaica, lo indurranno a guidare un ammutinamento.\nIl comandante, sedici marinai e ufficiali rimasti fedeli vengono abbandonati alla deriva su di una scialuppa mentre il \"Bounty\" e il suo equipaggio, dopo essere tornati a Tahiti per prendere donne e viveri sufficienti, raggiungeranno l'isola disabitata di Pitcairn, la cui posizione risulta errata su tutte le carte, e vi si stabiliranno per sempre. Bligh e i suoi uomini, dopo attacchi di indigeni ostili, allucinazioni e un viaggio di seimila miglia, raggiungeranno con la scialuppa l'isola di Timor, da dove il comandante potr\u00e0 fare ritorno in Inghilterra, venendo successivamente assolto dalla corte marziale dall'accusa di crudelt\u00e0; questa infatti consider\u00f2 l'ammutinamento come un atto di pirateria.\nUna didascalia finale informa che, diciotto anni dopo i fatti narrati, l'isola di Pitcairn fu scoperta da una baleniera americana, che vi trov\u00f2 un solo superstite dell'equipaggio, John Adams, con nove donne e ventitr\u00e9 bambini; della sorte di Christian nulla s'\u00e8 mai saputo con certezza.\nRiprese.\nLe riprese sono iniziate il 25 aprile 1983. La sceneggiatura finale \u00e8 stata completata solo il giorno prima dell'inizio delle riprese.\nIl film \u00e8 stato girato in loco per 20 settimane a Moorea, Polinesia francese, nel Porto di Gisborne, in Nuova Zelanda, al Greenwich Palace, al Reform Club e Pall Mall a Londra. Molte delle riprese della nave furono girate nella baia di Opunohu a Moorea, che \u00e8 la stessa baia in cui nel 1777 il capitano James Cook era approdato. Le scene sotto coperta della nave furono girate ai Lee Studios fuori Londra.\nLa replica del Bounty usata nel film \u00e8 stata costruita in Nuova Zelanda prima ancora che la sceneggiatura fosse completata al costo di 4 milioni di dollari; l'intero film \u00e8 costato 25 milioni di dollari. Donaldson ha detto che la nave \"deve essere il supporto cinematografico pi\u00f9 costoso mai costruito e fedele all'originale fino alle cuciture a mano sulle vele\".\nIl regista disse che le riprese sulla nave furono difficili. \"La replica era lunga solo 27 metri e il suo design era arcaico; il rollio fu costante tutto il tempo e le persone soffrivano costantemente il mal di mare. Non \u00e8 stata un'esperienza piacevole.\"\nTuttavia, a differenza di molti altri film girati sull'acqua, \"Il Bounty\" \u00e8 stato finito al di sotto del budget prestabilito.\nOltre al Bounty costruito in Nuova Zelanda, Lean aveva anche pensato di rimontare la fregata \"Surprise\" (replica della nave) | Rose per interpretare il ruolo di Pandora. Dal momento che quest'ultima ha continuato ad essere usata come HMS Surprise nel film di Peter Weir \"Master &amp; Commander\". Per le sequenze della tempesta \u00e8 stato costruito un modello dettagliato di 7,62 metri del Bounty.\nGibson ha descritto la realizzazione del film come difficile a causa dei lunghi tempi di produzione e del maltempo: \"Sono impazzito, di notte, quando uscivo, trattenevano il fiato. Una notte ho litigato in un bar e il giorno dopo ho dovuto girare solo un lato della mia faccia perch\u00e9 l'altro era troppo gonfio. Se vedi il film, puoi vedere il gonfiore in certe scene\". Anthony Hopkins, che aveva combattuto con l'alcolismo fino a diventare astemio nel 1975, era preoccupato per i forti bevitori come Gibson, dicendo: \"Mel \u00e8 un ragazzo meraviglioso, con un futuro meraviglioso, \u00e8 gi\u00e0 una specie di superstar, ma corre il rischio di mandare tutto all'aria a meno che non si riprenda\". Gibson, che allo stesso modo si \u00e8 identificato come un alcolizzato, \u00e8 stato d'accordo con questa preoccupazione e ha aggiunto la sua ammirazione per l'attore britannico: \"Era eccezionale. Era fantastico lavorare con lui perch\u00e9 era aperto ed era disposto a dare\".\nDonaldson disse che Hopkins \"era diventato Bligh\" durante le riprese, \"tanto che nessuno voleva sedersi con lui a colazione\".\nDonaldson ammise che lui e Hopkins si scontrarono durante le riprese. \"Sono un regista un po' difficile\", disse in seguito Donaldson. \"Non mi arrender\u00f2 finch\u00e9 non avr\u00f2 davvero tirato fuori tutto il massimo da ogni scena... C'erano 32 gradi a Tahiti e l'umidit\u00e0 era al 100%, e Tony indossava un'uniforme di lana, tirata su fino al collo. Era impegnativo anche fisicamente.\""}
{"id": "324957", "revid": "270833", "url": "https://it.wikipedia.org/wiki?curid=324957", "title": "Tour de France 1999", "text": "Il Tour de France 1999, ottantaseiesima edizione della corsa, prese il via il 3 luglio da Puy du Fou e si concluse il 25 luglio con la classica passerella sugli Champs-\u00c9lys\u00e9es, a Parigi.\nSi tratta della prima di sette edizioni consecutive del Tour senza vincitore, a causa della squalifica, sancita successivamente nel tempo una volta emerso lo scandalo doping che lo coinvolse, dello statunitense Lance Armstrong.\nIl 23 agosto 2005, una inchiesta del giornale sportivo \"L'\u00c9quipe\", accompagnata dall'analisi di un campione di urina, ha dimostrato che Lance Armstrong risult\u00f2 positivo all'eritropoietina (EPO) durante il Tour del 1999. Il 22 ottobre 2012 l'UCI riconobbe la sanzione imposta dall'USADA al ciclista statunitense, accusato di aver utilizzato sostanze dopanti durante la sua permanenza alla US Postal Service, e conferm\u00f2 di fatto la cancellazione delle sue sette vittorie al Tour de France. Il 26 ottobre la stessa UCI ufficializz\u00f2 la decisione di non attribuire ad altri corridori le vittorie ottenute dallo statunitense e di non modificare i piazzamenti degli altri ciclisti.\nTale decisione, seppure tardiva, simboleggi\u00f2 una sorta di ripudio da parte del Tour a quel difficile periodo.\nLance Armstrong aveva a lungo negato il sistematico utilizzo di pratiche dopanti nei suoi team; ma poi, messo con le spalle al muro anche dalle confessioni (spontanee presso la Usada, in interviste agli organi di stampa o in autobiografie) di alcuni dei suoi vecchi compagni di squadra, soltanto il 17 gennaio 2013, durante un'intervista con Oprah Winfrey, egli ammise per la prima volta di aver alterato illegalmente le proprie prestazioni sportive, sia durante il periodo in cui vinse i suoi sette Tour de France, sia durante il periodo precedente al cancro.\nAl secondo posto della classifica generale del Toir de France 1999 si piazz\u00f2 il passista-cronoman svizzero Alex Z\u00fclle (per l'occhialuto elvetico si tratt\u00f2 del secondo ed ultimo podio della sua carriera al Tour dopo un'altra piazza d'onore ottenuta nell'edizione del 1995).\nAl terzo posto della classifica generale si piazz\u00f2 lo scalatore spagnolo Fernando Escart\u00edn (al primo ed unico podio della carriera conseguito nella Grande Boucle).\nResoconto degli eventi.\nDei 180 corridori partecipanti arrivarono al traguardo finale di Parigi 141: vista per\u00f2 l'esclusione successiva di Lance Armstrong i corridori realmente classificati furono alla fine 140. Le squadre partecipanti erano 6 francesi, 6 italiane, 4 spagnole, 1 olandese, 1 belga, 1 tedesca, 1 statunitense. I corridori partecipanti erano 42 italiani, 40 francesi, 31 spagnoli, 17 belgi, 8 statunitensi, 7 svizzeri, 7 tedeschi, 6 olandesi, 4 australiani, 3 russi, 3 colombiani, 3 danesi, 2 cechi, 2 svedesi, 1 polacco, 1 lettone, 1 austriaco, 1 britannico, 1 kazako, 1 estone.\nLe tappe furono 20, precedute da un cronoprologo iniziale, per una distanza totale di 3\u00a0686,8\u00a0km; il paese venne percorso in senso orario, con le tappe alpine a precedere quelle pirenaiche. La corsa effettiva vide la prima vittoria dello statunitense Lance Armstrong, che prevalse sullo svizzero Alex Z\u00fclle, gi\u00e0 secondo nel 1995, e sullo spagnolo Fernando Escart\u00edn.\nErano assenti per diverse ragioni Jan Ullrich, Marco Pantani, Laurent Jalabert, Bjarne Riis e nessun vincitore delle precedenti edizioni era al via. Armstrong sovrast\u00f2 gli avversari gi\u00e0 dal prologo, cedette poi la maglia gialla durante la prima settimana di gara (dedicata ai velocisti) all'estone Jaan Kirsipuu, salvo poi confermarsi riprendendo il simbolo del primato nella tappa a cronometro di Metz ed affermarsi definitivamente il giorno dopo nella tappa del Sestriere. Nelle ultime tappe di montagna si difese poi dagli attacchi di scalatori come Fernando Escart\u00edn (peraltro vincitore a Piau-Engaly), andando a suggellare il successo nella cronometro di Futuroscope (tre su tre nelle prove contro il tempo) al penultimo giorno.\nTra gli uomini di classifica lo svizzero Z\u00fclle e l'italiano Ivan Gotti, vincitore del Giro 1999, persero quasi sei minuti dallo statunitense rimanendo coinvolti in una maxi-caduta sul pav\u00e9 scivoloso del Passage du Gois nel corso della seconda tappa, da Challans a Saint-Nazaire; l'evento influenz\u00f2 notevolmente le sorti della gara dal momento che Z\u00fclle, nelle 18 tappe seguenti, fu l'unico in grado di tenere il passo di Armstrong sia nelle salite che a cronometro, subendo un ritardo di meno di due minuti (chiuder\u00e0 staccato di 7'37\").\nL'italiano Mario Cipollini ottenne quattro vittorie consecutive allo sprint (la tappa di Blois fece segnare il record di velocit\u00e0 media, 50,355\u00a0km/h), salvo poi ritirarsi nel corso della nona tappa, con l'arrivo delle montagne. Il tedesco Erik Zabel vinse la maglia verde per la quarta volta consecutiva, mentre la maglia a pois di vincitore della classifica scalatori and\u00f2 per la quinta volta al francese Richard Virenque. Miglior giovane fu il venticinquenne Beno\u00eet Salmon, miglior squadra la spagnola Banesto capitanata da Z\u00fclle.\nDopodich\u00e9, dal 2005 al 2012, si succedettero nella maniera sopra citata le decisioni che corressero la classifica di questa edizione del Tour de France."}
{"id": "324964", "revid": "198277", "url": "https://it.wikipedia.org/wiki?curid=324964", "title": "Lilli Carati", "text": "Divenne nota soprattutto come interprete di film del cinema di genere, e fu considerata un sex symbol negli anni settanta e ottanta.\nBiografia.\nNata in una famiglia di commercianti, inizi\u00f2 la sua carriera nella moda, frequentando una scuola per indossatrici. Fu finalista al concorso Miss Italia 1974, dove si classific\u00f2 al secondo posto, vincendo il titolo di Miss Eleganza. Fu quindi scritturata dal produttore Franco Cristaldi, che faceva parte della giuria, per la sua Vides Cinematografica. Leg\u00f2 il suo nome a molte pellicole di successo del filone della commedia sexy, in voga in quel periodo, senza trascurare altri generi cinematografici, spaziando dal comico al drammatico, dal poliziottesco all'exploitation.\n\"Avere vent'anni\", del 1978, diretto da Fernando Di Leo, di cui \u00e8 protagonista insieme a Gloria Guida, \u00e8 considerato un film cult, nonostante l'insuccesso nelle sale alla sua uscita, ed \u00e8 stato anche riproposto alla Mostra internazionale d'arte cinematografica di Venezia del 2004, nella retrospettiva \"Storia Segreta del Cinema Italiano - Italian Kings of the B's\". Tra i suoi film pi\u00f9 importanti c'\u00e8 senza dubbio \"Il corpo della ragassa\", di Pasquale Festa Campanile (con cui ebbe una relazione), uscito nel 1979 e tratto dall'omonimo romanzo di Gianni Brera, interpretato al fianco di Enrico Maria Salerno e Renzo Montagnani, che ebbe un discreto successo di pubblico, pur non convincendo completamente la critica. L'anno seguente la Carati fu nuovamente diretta da Festa Campanile nella commedia di successo \"Qua la mano\", in cui fu affiancata da Adriano Celentano.\nRisale a questo periodo il ricorso di Lilli Carati all'abuso di droghe, in particolare di eroina, che la emargin\u00f2 dalle scene. Nel 1981 fece una controversa apparizione nel programma televisivo di Rai 1 \"TG l'una\", in evidente stato di alterazione dovuto alla cocaina e all'eroina. I numerosi servizi fotografici, su testate erotiche come \"Playmen\" e \"Blitz\", ne mantennero per\u00f2 alta la popolarit\u00e0. Dopo tre anni di inattivit\u00e0, anche a causa di un drammatico incidente d'auto ad Arona che le aveva procurato fratture alla rotula e a una spalla, fece una breve apparizione nella commedia \"Magic Moments\". Fu contattata inoltre per interpretare il film \"La principessa degli Aztechi\", le cui riprese erano previste in Amazzonia, ma il progetto salt\u00f2.\nTra il 1985 e il 1986 Lilli Carati interpret\u00f2 quattro film erotici per la regia di Joe D'Amato, tra i quali \"Voglia di guardare\". Era previsto anche un quinto film, sempre diretto da Joe D'Amato, ma il regista le prefer\u00ec all'ultimo momento Eva Grimaldi. Dopo un film soft-core intitolato \"Lilli Carati's Dream\" di Giorgio Grand (1987), l'attrice pass\u00f2 al genere porno, interpretando in tutto cinque film, quattro diretti dallo stesso Grand, girati tra il 1987 e il 1988, in cui lavor\u00f2 anche un Rocco Siffredi all'inizio della sua carriera, e l'ultimo nel 1989, negli Stati Uniti, per la regia di Alex de Renzy e Henri Pachard.\nLilli Carati dichiar\u00f2 in seguito che la sua scelta di interpretare film \"hard\" era dovuta al bisogno di denaro per procurarsi sostanze stupefacenti. L'abuso di droghe le provoc\u00f2 un precoce declino artistico e fisico e anche noie giudiziarie: nel maggio del 1988 fu arrestata per detenzione di eroina e incarcerata per alcuni giorni. Tent\u00f2 una prima volta il suicidio in carcere, dopo l'arresto per detenzione di eroina. Mise in atto un secondo tentativo, nel maggio 1989, quando si lanci\u00f2 dalla finestra della camera da letto in casa dei suoi genitori, in preda a una forte depressione per il fallimento dei suoi tentativi di disintossicarsi. I tre mesi di immobilit\u00e0 che seguirono alla caduta, in cui riport\u00f2 la frattura di tre vertebre, contribuirono gradualmente alla sua rinascita personale.\nLilli Carati raccont\u00f2 la sua vita, in particolare gli eventi che l'avevano portata alla tossicodipendenza e il successivo percorso di disintossicazione, nel documentario \"Lilli, una vita da eroina\", realizzato (quando l'attrice risiedeva in una comunit\u00e0 di recupero per tossicodipendenti, la Saman) dalla regista televisiva Rony Daopoulos, per la Rai, poi andato in onda all'interno del programma \"Storie vere\" di Rai 3, il 25 febbraio 1994. Lilli Carati rievoc\u00f2 i tentativi di suicidio e il suo percorso di recupero anche come ospite del programma \"Ricominciare\", condotto da Alda D'Eusanio su Rai 2, nella puntata del 9 luglio 2008.\nTorn\u00f2 ancora in televisione nel programma \"Stracult\", nello stesso luglio del 2008, intervistata da Marco Giusti. Tra gli altri programmi televisivi, a cui prese parte tra il 2008 e il 2009, ci sono \"La vita in diretta\", \"Italia allo specchio\" e \"Crispy News\". Nel 2011 sarebbe dovuta tornare su un set cinematografico, dopo ben 24 anni, come protagonista del film thriller di Luigi Pastore \"La fiaba di Dorian\", ma le venne diagnosticato un tumore al cervello. Fu perci\u00f2 costretta a rinunciare alla parte per sottoporsi a numerose operazioni chirurgiche, che parevano inizialmente aver sortito effetti positivi. \nLa malattia, per\u00f2, ebbe infine il sopravvento e Lilli Carati mor\u00ec a Besano il 20 ottobre 2014, all'et\u00e0 di 58 anni. Il materiale girato da Lilli Carati per il film di Pastore venne riutilizzato da quest'ultimo per una sequenza del film \"\", del 2015.\nLilli Carati riposa nel cimitero di Induno Olona."}
{"id": "324978", "revid": "1543377", "url": "https://it.wikipedia.org/wiki?curid=324978", "title": "Air France-KLM", "text": "Air France-KLM S.A. () \u00e8 una holding franco-olandese con sede a Tremblay-en-France, nell'area dell'aeroporto Roissy-Charles de Gaulle vicino a Parigi.\nNel 2007, secondo la rivista \"Air Transport World\", \u00e8 stata la pi\u00f9 grande compagnia aerea del mondo in termini di ricavo operativo e profitto operativo e la seconda del mondo in termini di profitto netto, passeggeri per chilometro trasportati e tonnellate per chilometro trasportate.\nAir France-KLM fu creata grazie alla fusione consensuale avvenuta tra le compagnie aeree Air France (francese) e KLM (olandese) il 5 maggio 2004.\nStoria.\nAzionisti privati detengono l'81,4% della societ\u00e0 (il 37% posseduto da ex-azionisti di Air France ed il 21% posseduto da ex-azionisti di KLM), mentre il governo francese detiene il restante 18,6%. Il risultato dell'accordo di fusione port\u00f2 inizialmente il governo francese a ridurre la percentuale di azioni della nuova societ\u00e0 dal 54,4% (dell'azionariato di Air France) al 44% (dell'azionariato della nuova societ\u00e0 Air France-KLM). Questa quota fu ulteriormente ridotta al 25% e, pi\u00f9 tardi, al 18,6% attuale. La fusione ha quindi portato alla formale privatizzazione di Air France.\nSia Air France sia KLM continuano a operare con i loro precedenti nomi, anche se come divisioni di Air France-KLM. Ci\u00f2 potrebbe per\u00f2 essere modificato in futuro.\nL'anno fiscale terminato il 31 marzo 2005 ha portato a un fatturato totale per Air France-KLM a 19,08 miliardi di euro (23,98 miliardi di dollari), con un profitto netto di 351 milioni di euro (441 milioni di dollari) e un incremento del 20,2% rispetto al precedente anno fiscale.\nAir France-KLM \u00e8 una delle societ\u00e0 pi\u00f9 redditizie d'Europa, in netto contrasto con le compagnie aeree americane, che stanno ancora incontrando notevoli difficolt\u00e0 economiche sorte dopo gli attacchi terroristici dell'11 settembre 2001. Per esempio, American Airlines, la seconda pi\u00f9 grande compagnia aerea del mondo in termini di fatturato, ha conseguito incassi per 18,64 miliardi di dollari nel 2004, con una perdita netta di 761 milioni, anche se si prevede che si riprender\u00e0 dopo la fusione con USAIRWAYS.\nA marzo 2005, Air France-KLM contava su 554 aeromobili. All'epoca della fusione, nel maggio 2004, Air France e KLM insieme offrivano voli verso 225 destinazioni nel mondo. Nell'anno fiscale terminato il 21 marzo 2003, le due compagnie insieme trasportarono 66,3 milioni di passeggeri. Le divisioni di Air France-KLM sono membri dell'alleanza aerea SkyTeam. Possiedono anche un programma per frequent flyer denominato Flying Blue.\nNell'ottobre 2005, Air France Cargo e KLM Cargo, le due divisioni cargo del gruppo, annunciarono la fusione delle loro attivit\u00e0 commerciali. Oggi il gruppo risultante organizza le operazioni cargo dai Paesi Bassi.\nLe operazioni di Air France-KLM sono incentrate su due grandi hub aeroportuali: l'Aeroporto di Parigi-Roissy e l'Aeroporto di Amsterdam-Schiphol.\nAir France-KLM deteneva una partecipazione del 2% nella compagnia aerea italiana Alitalia (dal novembre 2005).\nIl 6 dicembre 2007 ha presentato una manifestazione di interesse ad Alitalia per rilevare la quota societaria attualmente di propriet\u00e0 del Ministero del Tesoro. Dopo alcuni mesi, per\u00f2, ha ritirato l'offerta.\nAir France e KLM hanno trasportato nel 2006 71\u00a0762\u00a0500 di passeggeri, nel 2007 73\u00a0670\u00a0900 di passeggeri e nel 2008 73\u00a0819\u00a0200 di passeggeri.\nIl 12 gennaio 2009 Air France-KLM ha acquistato il 25% del capitale della nuova Alitalia per 323 milioni di euro.\nIl gruppo \u00e8 tra i fondatori e gli azionisti della nuova compagnia aerea ivoriana: la Air C\u00f4te d'Ivoire, fondata nel 2012, i cui azionisti principali sono lo Stato della Costa d'Avorio (51%), il gruppo Air France-KLM (20% via Air France Finance) e l'Aga Khan Fund for Economic Development (15%).\nNel 2014 Air France detiene il 7,08% di Alitalia che in seguito viene controllata col 49% dalla compagnia aerea degli Emirati Arabi Uniti, Etihad Airways. Nel dicembre 2016 Air France-KLM annuncia la sua separazione con il gruppo Alitalia. Questa separazione \u00e8 la conseguenza logica dell'acquisizione di Alitalia da parte di Etihad. In origine, il matrimonio di Alitalia con Air France-KLM aveva lo scopo di alimentare gli hub delle tre compagnie: Roissy-Charles de Gaulle, Amsterdam e Roma. Una strategia che non ha motivo di essere da quando Etihad ha preso il controllo della compagnia italiana. L'obiettivo della Gulf Company, dicono a Parigi, \u00e8 ora di utilizzare la sua controllata italiana per aumentare il traffico passeggeri del suo aeroporto di punta ad Abu Dhabi.\nNel luglio 2017 Delta Airlines e China Eastern Airlines acquistano il 20% del capitale del gruppo (10% ciascuno).\nNel maggio 2018 presidente non esecutivo diventa Anne-Marie Couderc, mentre qualche mese pi\u00f9 tardi \u00e8 nominato direttore generale il canadese Benjamin Smith.\nNel febbraio 2019 lo Stato dei Paesi Bassi ha acquisito il 14% del capitale di Air France-KLM in modo fa portare la sua quota di partecipazione a livello di quella della Francia. Il ministro delle Finanze olandese, Wopke Hoekstra, spiega che vuole \"influenzare direttamente lo sviluppo futuro di Air France-KLM al fine di garantire il miglior interesse pubblico possibile nei Paesi Bassi\". Questa acquisizione suscita lo stupore del governo francese, che non \u00e8 stato informato della decisione. Il ministro dell'Economia e delle finanze Bruno Le Maire la definisce una \"decisione incomprensibile e inaspettata\".\nIl gruppo.\nIl gruppo Air France-KLM \u00e8 cos\u00ec formato:\nAzionisti.\nGli azionisti del gruppo Air France-KLM sono i seguenti:\nFlotta.\nA maggio 2016, la compagnia ha 585 aeromobili:\nL'et\u00e0 media della flotta \u00e8 di 11,2 anni. Il 45% di questi velivoli \u00e8 di propriet\u00e0 del gruppo, mentre il restante 55% \u00e8 in leasing."}
{"id": "324984", "revid": "77358", "url": "https://it.wikipedia.org/wiki?curid=324984", "title": "Universit\u00e0 degli studi di Reggio Calabria", "text": ""}
{"id": "324986", "revid": "270833", "url": "https://it.wikipedia.org/wiki?curid=324986", "title": "Tour de France 1998", "text": "Il Tour de France 1998, ottantacinquesima edizione della corsa, prese il via l'11 luglio da Dublino, in Irlanda, e si concluse il 2 agosto con la classica passerella sugli Champs-\u00c9lys\u00e9es, a Parigi.\nPosticipata di una settimana per la coincidenza temporale con il ospitato proprio dalla Francia, la \"Grande Boucle\" vide per la prima e unica volta la vittoria dello scalatore italiano Marco Pantani. Il romagnolo concluse in 92h49'46\".\nSi tratt\u00f2 della nona edizione della corsa a tappe francese vinta da un corridore italiano; il digiuno di vittorie per i ciclisti italiani al Giro di Francia durava da ben trentatr\u00e9 anni, dal momento cio\u00e8 del trionfo del bergamasco Felice Gimondi nell'edizione del 1965. Il 2 agosto 1998 lo stesso Gimondi premi\u00f2 Pantani, del quale era direttore sportivo, al podio degli Champs-\u00c9lys\u00e9es.\nQuesto trionfo rappresent\u00f2 anche il terzo e ultimo podio di Pantani nella \"Grande Boucle\", dopo due terze posizioni raggiunte nel 1994 e nel 1997. Nella seconda posizione della graduatoria generale si classific\u00f2 il passista-\"cronoman\" tedesco Jan Ullrich, peraltro al terzo podio consecutivo sulle strade francesi, dopo la vittoria dell'anno precedente e un'altra piazza d'onore nel 1996. Al terzo posto della classifica generale si piazz\u00f2 il passista-scalatore e \"cronoman\" statunitense Bobby Julich, all'unico podio della carriera in quel di Parigi.\nLe innate doti da \"grimpeur\" permisero a Pantani di staccare gli avversari in salita e di diventare, cos\u00ec, il settimo (e finora ultimo) ciclista a compiere nell'arco di un solo anno solare l'accoppiata Giro d'Italia-Tour de France; prima di lui vi erano riusciti campioni del calibro di Fausto Coppi (due volte, nel 1949 e nel 1952), Jacques Anquetil (nel 1964), Eddy Merckx (tre volte, nel 1970, 1972 e 1974), Bernard Hinault (due volte, nel 1982 e nel 1985), Stephen Roche (nel 1987) e Miguel Indurain (due volte, nel 1992 e nel 1993).\nL'edizione 1998 viene ricordata anche per il cosiddetto scandalo Festina.\nPercorso.\nLe tappe furono 21, precedute da un cronoprologo iniziale, per una distanza totale di 3\u00a0728,1\u00a0km; il prologo e le prime due frazioni si svolsero su suolo irlandese. Tre in totale le prove cronometro: oltre al prologo, la settima tappa con arrivo a Corr\u00e8ze e la ventesima con arrivo a Le Creusot. Il paese venne percorso in senso antiorario, con la settimana iniziale completamente pianeggiante e riservata ai velocisti, e a seguire prima le due tappe pirenaiche di Luchon e Plateau de Beille, e poi cinque frazioni tra Francia e Svizzera sulle Alpi, con arrivi a Grenoble, Les Deux Alpes, Albertville, Aix-les-Bains e Neuch\u00e2tel.\nResoconto degli eventi.\nDelle 21 squadre partecipanti, 6 erano francesi, 6 italiane, 4 spagnole, 2 olandesi, 1 belga, 1 tedesca, 1 statunitense. I corridori partecipanti erano 52 italiani, 38 francesi, 29 spagnoli, 12 belgi, 11 olandesi, 8 tedeschi, 7 russi, 6 statunitensi, 5 svizzeri, 4 danesi, 3 colombiani, 3 australiani, 2 britannici, 2 kazaki, 1 estone, 1 svedese, 1 ceco, 1 portoghese, 1 ucraino, 1 finlandese, 1 austriaco, 1 polacco.\nNumerosi i favoriti all'inizio della corsa: oltre al tedesco Jan Ullrich, gi\u00e0 vincitore del Tour de France 1997, anche il trionfatore del Giro d'Italia 1998 Marco Pantani, il francese Laurent Jalabert, lo spagnolo Abraham Olano e lo svizzero Alex Z\u00fclle. La sfida per la vittoria si ridusse per\u00f2, a partire dalla seconda settimana, ad un duello tra Ullrich, in forza al Team Deutsche Telekom, e Pantani, capitano della Mercatone Uno-Bianchi. Il \"Pirata\", dopo la vittoria in solitaria a Plateau de Beille, prese la maglia gialla imponendosi in modo decisivo nella tappa con arrivo a Les Deux Alpes: nell'occasione fece il vuoto sul Colle del Galibier e guadagn\u00f2 quasi nove minuti sull'avversario principale, giunto al traguardo insieme ai gregari Bjarne Riis e Udo B\u00f6lts. Ullrich vinse comunque tre tappe, due delle quali a cronometro, ma nonostante una netta supremazia nelle prove contro il tempo (in tale specialit\u00e0 diede infatti un totale di 7 minuti a Pantani), dovette accontentarsi del secondo posto e della maglia bianca di miglior giovane, riservata agli Under 25. Su un totale di ventidue frazioni (considerando come unit\u00e0 pure il cronoprologo), Marco Pantani fu maglia gialla al termine delle ultime sette frazioni.\nLa sorpresa fu lo statunitense Bobby Julich, sempre tra i primi, che si port\u00f2 a casa il terzo posto, risultato in verit\u00e0 poi mai pi\u00f9 raggiunto in carriera. L'altro tedesco Erik Zabel, anch'egli della Deutsche Telekom, vinse per la terza volta consecutiva la maglia verde della classifica a punti, pur non aggiudicandosi alcuna tappa (miglior velocista fu invece il belga Tom Steels, che ne vinse quattro, diventando cos\u00ec il corridore a vincere pi\u00f9 frazioni in questa edizione). Il francese Christophe Rinero, quarto a Parigi, fece sua la maglia a pois della classifica scalatori, complice l'esclusione prima di Richard Virenque e poi di Rodolfo Massi; la classifica a squadre and\u00f2 alla Cofidis, capace di piazzare tre uomini nei primi dieci della generale (Julich, Rinero e Roland Meier, settimo).\nUn grande scandalo-doping colp\u00ec la gara e l'opinione pubblica. Il 9 luglio, prima dell'inizio della corsa, la polizia doganale al confine tra Francia e Belgio ritrov\u00f2 ingenti quantit\u00e0 di prodotti dopanti nell'auto di Willy Voet, massaggiatore della squadra Festina-Lotus, conducendolo subito nel carcere di Lilla. Le indagini della polizia francese, le perquisizioni nell'albergo della Festina, il fermo e le successive ammissioni del team manager Bruno Roussel relative alla pratica del doping di squadra portarono all'esclusione del team francese, cui appartenevano tra gli altri Richard Virenque, Laurent Brochard e Alex Z\u00fclle, al termine della sesta tappa, il 17 luglio.\nUno sciopero dei corridori provoc\u00f2 quindi l'annullamento della tappa del 29 luglio tra Albertville et Aix-les-Bains, e il conseguente abbandono della corsa da parte delle squadre Riso Scotti-MG Maglificio, Banesto, ONCE-Deutsche Bank, Kelme-Costa Blanca e Vitalicio Seguros; l'olandese TVM-Farm Frites, gi\u00e0 sotto inchiesta per una caso simile nel marzo dello stesso anno, si ritir\u00f2 anch'essa il giorno seguente, con il passaggio della corsa in Svizzera. L'inchiesta non si chiuse: ulteriori ritrovamenti, durante e dopo il Tour, di sostanze proibite presso gli alloggi di squadre come Casino-Ag2r e Gan portarono a decine di arresti tra ciclisti, dirigenti, staff tecnici e alla comminazione di numerose squalifiche sportive. Il direttore Jean-Marie Leblanc riusc\u00ec comunque a mediare e a far concludere l'edizione. Dei 189 partiti a Dublino, arrivarono a Parigi per\u00f2 solo 96 corridori.\nA quindici anni di distanza da quest'edizione, il 24 luglio 2013 il Senato francese ha reso pubblici i risultati di alcuni test retroattivi compiuti su referti del Tour de France 1998, rivelando la positivit\u00e0 di 18 corridori e valori anomali per altri 13. Tra i ciclisti positivi all'eritropoietina ci furono, tra gli altri, Zabel, Jalabert, Olano, Pantani, Ullrich, Andrea Tafi e Mario Cipollini."}
{"id": "324996", "revid": "124474129", "url": "https://it.wikipedia.org/wiki?curid=324996", "title": "\u0141\u00f3d\u017a", "text": "\u0141\u00f3d\u017a (in tedesco: \"Lodsch\" e \"Litzmannstadt\" durante l'occupazione nazista, in yiddish: \u05dc\u05d0\u05d3\u05d6\u05e9, \"Lodzsh\", in latino: \"Lodzia\") \u00e8 una citt\u00e0 polacca di 679.941 abitanti, capoluogo dell'omonimo voivodato soppresso nel 1998 e situata al centro del paese.\n\u00c8 la terza citt\u00e0 polacca per popolazione (l'attuale dato demografico \u00e8 in calo rispetto a quello relativo al 1988, quando la citt\u00e0 contava 854.300 abitanti).\nGeografia fisica.\nClima.\nIl clima \u00e8 continentale ed \u00e8 caratterizzato da stagioni molto marcate, in particolare da inverni freddi e secchi e da estati calde e piovose.\nStoria.\n\u0141\u00f3d\u017a in polacco significa \"barca\", e per questa ragione lo scudo araldico della citt\u00e0 rappresenta una barca. Il suo nome e il suo simbolo possono risultare strani, in quanto attualmente presso \u0141\u00f3d\u017a non vi sono corsi d'acqua che attraversino la citt\u00e0 (per lo meno non allo scoperto), ma soltanto diversi fiumicelli e torrenti nell'area circostante. Ciononostante, nel passato, la zona dove ora sorge la citt\u00e0 era una zona paludosa.\nIl nome Lodzia appare per la prima volta in latino, in un documento del 1332 in cui il villaggio \u00e8 ceduto ai vescovi di W\u0142oc\u0142awek; mentre nel 1423 Re Ladislao II Jagellone conferisce i diritti di citt\u00e0 al borgo. Da allora fino al XVIII secolo la cittadina rimase un piccolo insediamento sulla strada che collegava la Masovia alla Slesia. Nel XVI secolo la citt\u00e0 aveva meno di 800 abitanti, la maggior parte impiegati nelle fattorie della zona.\nCon la seconda spartizione della Polonia, nel 1793, \u0141\u00f3d\u017a divenne parte della provincia della Prussia meridionale, parte del regno di Prussia e assunse la grafia tedesca di \"Lodsch\". Nel 1798 i prussiani nazionalizzarono la citt\u00e0 che perse il suo status di citt\u00e0 dei vescovi di Cuiavia. Nel 1806 \u0141\u00f3d\u017a fu annessa al ducato di Varsavia, creato da Napoleone, e nel 1810 aveva circa 190 abitanti. Dopo il Congresso di Vienna (1815), divenne parte del Regno del Congresso, stato controllato dall'Impero Russo.\nIl XIX secolo e lo sviluppo industriale.\nNel trattato del 1815 si progettava il rilancio della citt\u00e0 e con un decreto dello zar del 1816 immigrati tedeschi furono invitati a stabilirsi nella zona. Nel 1820 Stanis\u0142aw Staszic, religioso, filosofo, geologo, scrittore e statista collabor\u00f2 al progetto di far diventare la cittadina un moderno centro industriale. Gli immigrati giunsero nella \"terra promessa\" (\"Ziemia obiecana\", \"La terra promessa\" \u00e8 il romanzo del nobel W\u0142adys\u0142aw Reymont che parla proprio di questa epoca della citt\u00e0 di \u0141\u00f3d\u017a - per certi versi problematica) da tutta Europa e in particolare da Germania meridionale, Slesia e Boemia ma anche da nazioni molto lontane come Portogallo, Inghilterra, Francia e Irlanda. Il primo stabilimento tessile apr\u00ec nel 1825 e 14 anni dopo inizi\u00f2 l'attivit\u00e0 la prima fabbrica con macchine a vapore di Polonia e Impero russo. Nel 1839, pi\u00f9 del 78% della popolazione del borgo era tedesca, e vi erano scuole e chiese tedesche.\nIl costante flusso di operai, uomini d'affari e artigiani da tutta Europa trasformarono \u0141\u00f3d\u017a nel principale centro di produzione tessile del potente Impero russo, all'epoca esteso dall'Europa centrale fino all'Alaska. I tre gruppi etnici dominanti per popolazione e per contributo allo sviluppo della citt\u00e0 erano i polacchi, gli ebrei e i tedeschi, che avevano iniziato ad arrivare dal 1848. Molti degli artigiani di \u0141\u00f3d\u017a erano tessitori della alta e bassa Slesia.\nNel 1850, la Russia abol\u00ec le barriere doganali tra il Regno del Congresso e l'Impero e perci\u00f2 l'industria di \u0141\u00f3d\u017a pot\u00e9 acquisire l'enorme mercato costituito dall'impero. Alla fine la citt\u00e0 divenne la seconda maggiore del Regno del Congresso. Nel 1865 apr\u00ec la prima linea ferroviaria (per Koluszki, tratta del collegamento Varsavia-Vienna) e presto la citt\u00e0 ebbe collegamenti con Varsavia e Bia\u0142ystok.\nUno dei pi\u00f9 importanti industriali di \u0141\u00f3d\u017a fu Karl Wilhelm Scheibler. Nel 1852 arriv\u00f2 a \u0141\u00f3d\u017a e con Julius Schwarz inizi\u00f2 a comprare propriet\u00e0 e a costruire diverse fabbriche. Scheibler acquis\u00ec poi le quote di Schwarz e divenne cos\u00ec proprietario unico di un grande gruppo economico. Dopo la sua morte nel 1881 la vedova e altri parenti decisero di erigere in sua memoria una cappella, divenuta poi mausoleo della famiglia, nell'area luterana del cimitero di \u0141\u00f3d\u017a lungo \"ulica Ogrodowa\" (successivamente conosciuto come \"cimitero vecchio\"). Questa cappella \u00e8 ancora oggi una delle pi\u00f9 pregevoli architetture della citt\u00e0.\nLa storia della citt\u00e0 \u00e8 descritta magnificamente nel bel libro di Israel Joshua Singer : I fratelli Ashkenazi.\nTra il 1823 e il 1873, la popolazione cittadina raddoppi\u00f2 ogni 10 anni. Quelli del ventennio 1870\u20131890 segnarono il pi\u00f9 intenso periodo di sviluppo industriale nella storia moderna della citt\u00e0. Molti degli industriali erano di fede ebraica. Secondo il censimento dell'Impero russo del 1897, dei 315 000 abitanti gli ebrei erano 99 000 (circa il 31%). \nLo sviluppo del borgo in una citt\u00e0 avevano ormai cambiato le proporzioni etniche del centro: nel 1913, i polacchi erano quasi la met\u00e0 della popolazione (49.7%), i tedeschi erano calati al 14.8% e gli ebrei avevano raggiunto il 34%, dei circa 506 000 abitanti.\n\u0141\u00f3d\u017a divenne anche uno dei principali centri del movimento socialista. Nel 1892 un grande sciopero paralizz\u00f2 la maggior parte degli stabilimenti produttivi. Durante la Rivoluzione russa del 1905, in quella poi nota come Insurrezione di \u0141\u00f3d\u017a, la polizia zarista uccise centinaia di operai.\nNonostante la crisi incombente che predette la prima guerra mondiale la citt\u00e0 crebbe costantemente fino al 1914. In quell'anno era divenuta una delle citt\u00e0 con la maggiore densit\u00e0 abitativa (13 280 abitanti per chilometro quadrato) nonch\u00e9 una delle pi\u00f9 inquinate citt\u00e0 industriali del mondo. Presso la citt\u00e0 fu combattuta una battaglia alla fine del 1914 e ne risult\u00f2 che essa fu occupata dalla Germania ma alla fine della guerra, con la rinascita dello stato polacco indipendente, la popolazione locale liber\u00f2 la citt\u00e0 e disarm\u00f2 le truppe tedesche. Alla fine della prima guerra mondiale \u0141\u00f3d\u017a aveva perso circa il 40% dei suoi abitanti a causa di arruolamenti, malattie, inquinamento, e per la espulsione di massa dei tedeschi.\nIl periodo tra le due guerre mondiali.\nNel 1922, dopo l'istituzione della seconda repubblica di Polonia, \u0141\u00f3d\u017a divenne capoluogo del voivodato omonimo ma il periodo di enorme crescita termin\u00f2. La grande depressione degli anni trenta e la guerra doganale con la Germania precluse i mercati occidentali ai prodotti tessili polacchi mentre la rivoluzione bolscevica del 1917 e la guerra civile in Russia (1918\u20131922) avevano posto fine ai commerci con l'Est. La citt\u00e0 visse varie proteste operaie e disordini nel periodo tra le due guerre.\nIl 13 settembre 1925 un nuovo aeroporto, Lublinek, venne aperto vicino alla citt\u00e0. Comunque nel periodo tra la prima e la seconda guerra mondiale \u0141\u00f3d\u017a continu\u00f2 a essere una citt\u00e0 multiculturale: il censimento polacco del 1931 mostrava che, della popolazione complessiva di circa 604 000 abitanti, facevano parte 375 000 (59%) polacchi, 192 000 (32%) ebrei e 54 000 (9%) tedeschi (numeri stabiliti sulla base dalla lingua principale parlata da ogni persona).\nLa seconda guerra mondiale.\nQuando le forze tedesche occuparono \u0141\u00f3d\u017a nel settembre 1939, la citt\u00e0 contava 672 000 abitanti dei quali circa un terzo (223 000) erano ebrei. \u0141\u00f3d\u017a venne direttamente annessa al Reichsgau Wartheland entrando cos\u00ec a far parte della Grande Germania e la citt\u00e0 venne rinominata Litzmannstadt. Come parte del Terzo Reich la citt\u00e0 venne sottoposta al processo di \"arianizzazione\": ogni traccia della presenza ebraica sarebbe dovuta essere distrutta, la popolazione di origine ebraica espulsa verso il Governatorato Generale mentre quella polacca drasticamente ridotta e trasformata in manodopera schiava al servizio dell'industria tedesca. I progetti per una rapida germanizzazione della citt\u00e0 si rivelarono per\u00f2 ben presto impraticabili, per i problemi pratici e logistici che la rilocazione di un numero cos\u00ec ampio di persone avrebbe comportato. \nSi procedette cos\u00ec alla creazione di un ghetto nel quale tutti gli ebrei della citt\u00e0 e dei dintorni (assieme anche a 20.000 ebrei provenienti da altre citt\u00e0 tedesche) furono costretti a risiedere. Con i suoi 200.000 abitanti, il ghetto di \u0141\u00f3d\u017a \u00e8 stato il secondo in grandezza, dopo quello di Varsavia, tra i ghetti nazisti creati in Polonia. Situato nel centro della citt\u00e0, il ghetto divenne un importante centro industriale a basso costo di manodopera per la Germania nazista ed in special modo per l'esercito tedesco. La popolazione del ghetto fu progressivamente decimata dalla fame e dalle malattie (45.000 vittime), e dalle deportazioni nel campo di sterminio di Che\u0142mno (78.000 vittime). Nonostante questo, a causa dell'elevata produttivit\u00e0 il ghetto riusc\u00ec a sopravvivere fino all'agosto 1944 quando l'intera popolazione rimasta (72.000 persone) venne deportata ad Auschwitz. Fu l'ultimo ghetto polacco ad essere liquidato. Quando l'Armata Rossa giunse a \u0141\u00f3d\u017a il 19 gennaio 1945, vi trov\u00f2 vivi soltanto 877 ebrei, tra cui 12 bambini. Si stima che dei 223.000 ebrei che vivevano a \u0141\u00f3d\u017a prima della seconda guerra mondiale soltanto 10.000-15.000 sopravvissero all'Olocausto, perch\u00e9 fuggiti prima dell'arrivo delle truppe tedesche o sopravvissuti ai campi di sterminio.\nNell'area del ghetto di \u0141\u00f3d\u017a vi erano anche - meno conosciute - due sezioni speciali: una nella quale furono detenuti circa 5.000 rom (tutti uccisi a Che\u0142mno nel gennaio 1942), e una (il cosiddetto Kinder-KZ Litzmannstadt) che (assieme ad un sottocampo situato nella campagna a Dzier\u017c\u0105zna, a 15 km di distanza) ospit\u00f2 circa 1.600 bambini polacchi non ebrei (ne morirono a \u0141\u00f3d\u017a almeno 136).\nDopo la seconda guerra mondiale, nel periodo socialista.\nAlla fine della seconda guerra mondiale \u0141\u00f3d\u017a aveva meno di 300 000 abitanti; la popolazione venne per\u00f2 incrementata dai rifugiati provenienti da Varsavia e dai polacchi espulsi dai territori orientali annessi all'Unione Sovietica. Fino al 1948 la citt\u00e0 funse da capitale \"de facto\" della Polonia, essendo stata Varsavia quasi completamente distrutta dopo la Rivolta del 1944 e buona parte degli apparati governativi e amministrativi nazionali avevano sede a \u0141\u00f3d\u017a; fu anche ipotizzato di rendere permanentemente \u0141\u00f3d\u017a capitale dello stato ma il progetto non aveva l'appoggio della popolazione e nel 1948 inizi\u00f2 la ricostruzione di Varsavia, che diverr\u00e0 poi la capitale ufficiale. Sotto il regime comunista molte delle ricche famiglie degli industriali persero le loro ricchezze quando le autorit\u00e0 nazionalizzarono le imprese private ma la citt\u00e0 rimase un polo industriale. A met\u00e0 del 1981 \u0141\u00f3d\u017a divenne famosa per un'enorme manifestazione di protesta di 50 000 persone, perlopi\u00f9 madri con i figli, per la carenza di alimentari.\nIl presente.\nDopo la caduta del regime, negli anni Novanta, la maggior parte delle aziende fu di nuovo privatizzata, nonostante ci\u00f2 la citt\u00e0 ha vissuto nel primo decennio dopo il 1989 un declino economico, con alta disoccupazione ed edilizia in degrado. Una riforma amministrativa del 1999 ha ridotto il numero dei voivodati a 16 e aumentato la superficie di quello di \u0141\u00f3d\u017a a 18 219\u00a0km\u00b2. Nel 2002 ha aperto la Galeria \u0141\u00f3dzka, un moderno centro commerciale. Recentemente la citt\u00e0 \u00e8 cambiata notevolmente: capannoni industriali sono stati trasformati in locali, musei e centri commerciali e si svolge ogni anno la Parada Wolno\u015bci (paragonabile alla Love Parade) su via Piotrkowska, oltre ad altri eventi. L'amministrazione comunale e molte altre piccole organizzazioni cercano di far rivivere l'atmosfera speciale della citt\u00e0 multiculturale di una volta; per commemorare la pacifica coesistenza di un tempo fra ebrei, russi, polacchi e tedeschi, si tiene ogni anno il Festival delle Quattro Culture. Nell'edificio dell'ex fabbrica tessile Pozna\u0144ski \u00e8 stato inaugurato nel 2006 \"Manufaktura\", il pi\u00f9 grande centro commerciale e di intrattenimento in Polonia, che comprende un'area di 27 ettari: i vecchi edifici della fabbrica sono stati restaurati e ampliati con una nuova ala.\nMonumenti e luoghi d'interesse.\nUlica Piotrkowska.\nLa via principale del centro di \u0141\u00f3d\u017a, che corre da nord a sud, \u00e8 la \"Piotrkowska\". Oltre a essere il centro commerciale e politico della citt\u00e0 essa rappresenta un'interessante galleria a cielo aperto, con sculture in bronzo raffiguranti personaggi celebri nati a \u0141\u00f3d\u017a, oltre alla camminata (\"Aleja Gwiazd\"/\"Walk of Fame\") di stampo hollywoodiano, \"stellata\" e griffata dai famosi lodziani, e al particolare tratto pavimentato della strada, denominato \"Monumento dei 500 cittadini Lodziani al cinquecentenario della citt\u00e0\", con i nomi dei cittadini che hanno contribuito alla sua realizzazione.\nQuesta via rappresenta il centro di \u0141\u00f3d\u017a e grazie alla sua lunghezza (circa 7 chilometri) \u00e8 tra le pi\u00f9 lunghe vie commerciali d'Europa.\nKsi\u0119\u017cy M\u0142yn.\nKsi\u0119\u017cy M\u0142yn (\"mulino del prete\") \u00e8 l'ex complesso residenziale ed industriale fatto costruire da Karol Scheibler. \u00c8 una \"citt\u00e0 all'interno della citt\u00e0\" dato che comprende capannoni industriali, case per gli operai, negozi, una scuola, due ospedali, una stazione di pompieri e altri edifici, molti dei quali oggi destinati ad altri usi. La parte principale dell'insediamento \u00e8 situato tra le vie Tymienieckiego, Prz\u0119dzalniana e Fabryczna. In questa zona si possono visitare il museo d'arte situato nella Villa di Edward Herbst, grandiosa villa neorinascimentale, la Palmiarnia (grande serra con palme e piante esotiche) nel parco \u0179r\u00f3dliska, e, nel palazzo di Karol Scheibler, il Museo della cinematografia, l'unico del suo genere in Polonia.\nManufaktura con Palazzo di Izrael Pozna\u0144ski e ms2.\nManufaktura \u00e8 il nome di un complesso che comprende un centro commerciale, con ristoranti e cinema, un grande albergo, impianti sportivi, quattro musei, un centro internazionale della moda e promozione e molti uffici. Dei 27 ettari occupati dal centro, 9 sono occupati dai locali ristrutturati della ex fabbrica tessile di Izrael Pozna\u0144ski (monumento nazionale) e 9,5 ettari sono costituiti da nuovi edifici.\nNell'angolo a sud est dell'isolato occupato da Manufaktura sorge la residenza di Izrael Pozna\u0144ski, la pi\u00f9 grande dimora di un capitano d'industria in Polonia, che oggi ospita il museo della citt\u00e0 di \u0141\u00f3d\u017a.\nNel lato sud dell'isolato occupato da Manufaktura, sorge il museo di arte ms2 che possiede una ricca collezione di opere d'arte del XX e XXI secolo.\nLa Bia\u0142a Fabryka e il museo della tessitura.\nNel grandissimo complesso occupato dagli stabilimenti di produzione tessile di Ludwik Geyer, la Bia\u0142a Fabryka (\"fabbrica bianca\"), vi \u00e8 ora il Museo centrale della tessitura, organizzatore tra l'altro della Triennale internazionale dedicata agli arazzi, la mostra di arte tessile contemporanea pi\u00f9 antica del mondo. Vicino alla fabbrica vi sono alcune case in legno, visitabili anche all'interno, esempi di architettura del XIX secolo.\nIl cimitero ebraico.\nIl pi\u00f9 grande cimitero ebraico in Polonia occupa un'area di circa 40 ettari a nord del centro. \u00c8 una delle ultime tracce della comunit\u00e0 ebraica della citt\u00e0.\nCultura.\nLa citt\u00e0, con le sue 38 biblioteche (contando quelle del Politecnico e delle diverse facolt\u00e0 dell'universit\u00e0 di \u0141\u00f3d\u017a), ha la pi\u00f9 alta densit\u00e0 di biblioteche della Polonia (1 ogni 20 000 abitanti).\nNella citt\u00e0 ha sede l'Universit\u00e0 di \u0141\u00f3d\u017a che conta circa 40 000 studenti.\nLa Scuola Nazionale di Cinema, Teatro e TV.\nA \u0141\u00f3d\u017a ha sede una delle pi\u00f9 prestigiose scuole di cinema d'Europa, la Scuola Nazionale di Cinema, Televisione e Teatro Leon Schiller di \u0141\u00f3d\u017a (\"Pa\u0144stwowa Wy\u017csza Szko\u0142a Filmowa, Telewizyjna i Teatralna\", PWSFTViT), fondata nel 1948. Dal 1958 la scuola offre anche corsi per il teatro.\nL'importanza di questa scuola \u00e8 data dall'alto numero di personaggi di spicco nel mondo della cinematografia europea che l'hanno frequentata: Andrzej Wajda, Roman Pola\u0144ski, Jerzy Skolimowski, Krzysztof Kie\u015blowski, Krzysztof Zanussi e molti altri ancora, di cui tre hanno ricevuto il premio Oscar come registi: Roman Polanski con \"Il pianista\", Andrzej Wajda per l'insieme delle sue creazioni e Zbigniew Rybczy\u0144ski per il film \"Tango\". Nella scuola sono inoltre conservate le produzioni realizzate durante gli anni di studio dagli studenti, anche dai pi\u00f9 famosi.\nNella cultura di massa.\nLetteratura.\nA \u0141\u00f3d\u017a \u00e8 ambientato il romanzo del premio Nobel polacco W\u0142adys\u0142aw Reymont \"La terra promessa\" del 1898; durante la rivoluzione industriale \u0141\u00f3d\u017a \u00e8 un'arena per la lotta per la sopravvivenza: la citt\u00e0 distrugge quelli che accettano la regola del vivere sempre di corsa alla stessa maniera di quelli che non l'accettano. Il romanzo \u00e8 stato tradotto in quindici lingue e ne sono stati tratti due film, il primo nel 1927 di Aleksander Hertz e Zbigniew Gniazdowski e il secondo nel 1975 di Andrzej Wajda (\"La terra della grande promessa\") e una miniserie TV del 1978, ancora diretta da Andrzej Wajda.\nIsrael Joshua Singer nel romanzo \"I fratelli Ashkenazi\" (1937) racconta, in un arco temporale che va dalla prima met\u00e0 del XIX secolo fino agli anni trenta del successivo, la progressiva trasformazione di \u0141\u00f3d\u017a da villaggio contadino in piccolo centro specializzato nella tessitura a mano e poi in grande centro industriale, parallelamente alle vicende della famiglia Ashkenazi e della comunit\u00e0 ebraica.\nGeografia antropica.\nSuddivisioni amministrative.\nLa citt\u00e0 di \u0141\u00f3d\u017a \u00e8 divisa in 5 quartieri:\nInfrastrutture e trasporti.\nLa citt\u00e0 \u00e8 servita dall'Aeroporto di \u0141\u00f3d\u017a W\u0142adys\u0142aw Reymont.\nNella citt\u00e0 vi sono autobus e alcune linee di tram. La stazione ferroviaria principale \u00e8 \u0141\u00f3d\u017a Fabryczna, completamente ricostruita ed inaugurata nel dicembre 2016.\nSport.\nNel calcio si distinguono due squadre principali: (pronuncia: ) ed \u0141KS \u0141\u00f3d\u017a (pronuncia: ).\nUno dei palazzetti dello sport della citt\u00e0 \u00e8 l'Atlas Arena."}
{"id": "324997", "revid": "123703953", "url": "https://it.wikipedia.org/wiki?curid=324997", "title": "Scuola di Posillipo", "text": "Per scuola di Posillipo si intende un gruppo di artisti dediti esclusivamente alla pittura di paesaggio, riuniti a Napoli, nel secondo decennio dell'Ottocento, prima intorno ad Anton Sminck van Pitloo e poi intorno a Giacinto Gigante.\nStoria.\nLa nascita di questo gruppo venne sancita da una celebre definizione di Pasquale Villari, che nel 1867 scrisse:\nLa scuola nacque intorno al 1820, quando l\"'atelier\" di Anton Sminck van Pitloo, un vedutista olandese residente a Napoli dal 1816, fra i primi a dipingere all'aria aperta, divenne luogo di ritrovo e di apprendimento per giovani pittori. Nel decennio 1825-1835 si raccolsero gli artisti appartenenti alla prima generazione, come Achille Vianelli, Gabriele Smargiassi, Teodoro Ducl\u00e8re, Vincenzo Franceschini, Beniamino De Francesco, Alessandro Fergola e Pasquale Mattej.\nAccanto agli alunni della scuola si era formato un folto numero di fiancheggiatori, costituiti da interi nuclei familiari. I \u00abCarelli\u00bb: il padre Raffaele, con i tre figli Consalvo, Gabriele e Achille; i \u00abFergola\u00bb, con il capostipite Luigi, i due figli Salvatore e Alessandro, e Francesco, figlio di Salvatore; i \u00abWitting\u00bb con Teodoro, incisore, consuocero di Giacinto Gigante e soprattutto suo figlio Gustavo. Infine i \u00abGigante\u00bb con Giacinto, Gaetano (padre di Giacinto), Emilia, Achille ed Ercole. E proprio alla morte del Pitloo, Giacinto Gigante prese per alcuni anni le redini della scuola, diventandone, con le sue atmosfere luminose rese quasi liquide, anche grazie alla tecnica dell'acquarello, uno dei maggiori interpreti.\nNella sua prima formazione la scuola si rifece al paesaggio di ascendenza pittoresca, ma puntando soprattutto sui valori lirici e caricando i paesaggi di umori romantici. La pittura di paesaggio, considerata un genere minore, paradossalmente proprio per questa \u00abdisistima\u00bb poteva godere di maggiore libert\u00e0 rispetto agli altri generi, liberandosi dai vincoli accademici e dimostrando un sollecito aggiornamento alle tendenze europee; sar\u00e0 infatti proprio la scuola di Posillipo ad essere maggiormente influenzata dagli artisti stranieri presenti a Napoli, soprattutto William Turner, presente in citt\u00e0 tra il 1819 e il 1828, con la forza della sua luce, ma anche Camille Corot, rappresentante del nuovo paesaggio francese della Scuola di Barbizon, l'austriaco Joseph Rebell, interprete di un paesaggio luminoso, Johan Christian Dahl, autore di vedute napoletane di vivace espressivit\u00e0 e infine il belga Frans Vervloet, rilevante soprattutto nella fase formativa della scuola.\nDalla scuola, che fu molto apprezzata anche da Giovanni Marchini e Antonio Ghisu, presero le mosse Achille Vertunni, i fratelli Palizzi: Filippo, Giuseppe, Nicola e Francesco Paolo, Federico Spedaliere e Achille Carrillo. La seconda fase della scuola, posteriore agli anni trenta del secolo, vive per\u00f2 una certa ripetitivit\u00e0 di schemi e l'accentuarsi di un gusto in qualche modo oleografico, un'eredit\u00e0 che sar\u00e0 raccolta dalla cartolina illustrata, da artisti come Guglielmo Giusti ed Alessandro La Volpe."}
{"id": "324998", "revid": "287204", "url": "https://it.wikipedia.org/wiki?curid=324998", "title": "Lodz", "text": ""}
{"id": "325005", "revid": "1305772", "url": "https://it.wikipedia.org/wiki?curid=325005", "title": "Gothic II", "text": "Gothic II \u00e8 un videogioco di ruolo in terza persona per Windows, sviluppato da Piranha Bytes. \u00c8 il seguito del videogioco \"Gothic\".\nPer il gioco esiste un'espansione, \"\".\nDescrizione.\n\"Gothic II\" \u00e8 stato sviluppato utilizzando una versione leggermente avanzata del motore grafico di \"Gothic\".\n\"Gothic II\" \u00e8 stato distribuito anche sul mercato italiano dopo un periodo piuttosto lungo di attesa, verso gennaio 2005. La casa di distribuzione ha tardato quasi un anno e mezzo per la traduzione del testo del videogioco, pregiudicando in maniera netta l'impatto sul pubblico italiano.\nAll'inizio del gioco il giocatore ha la possibilit\u00e0 di visitare tutti i luoghi della mappa e di lavorare per quasi tutti i campi. Da un certo punto del gioco il giocatore deve obbligatoriamente scegliere la propria \"gilda\", ovvero con chi unirsi per combattere le forze del male. Vi sono tre \"gilde\" principali, simili come struttura a quelle del primo gioco: i Paladini, i Mercenari, e i Maghi del Fuoco. L'espansione del videogioco, \"Gothic II: La Notte del Corvo\", include altre fazioni, come il Circolo dell'Anello dell'acqua e i Pirati. Il giocatore pu\u00f2 appartenere contemporaneamente ai Pirati, all'Anello dell'Acqua e ad una gilda del gioco originale (Paladini, Mercenari e Maghi del Fuoco).\nIn base alla scelta compiuta riguardo al gruppo, il giocatore riceve diverse missioni secondarie, e verso il termine del gioco, deve affrontare un gruppo diverso di nemici in base alla classe scelta. Il Paladino deve affrontare gli Orchi, il Mercenario, i Draconiani (Uomini Lucertola) e il Mago dei Maghi Oscuri (molti dei quali sono persone della Fratellanza del Dormiente resi schiavi dal suo urlo, dopo il ritorno nella propria dimensione).\nTrama.\nIl videogioco riprende la storia da dove \"Gothic I\" era terminato: il nostro eroe senza nome \u00e8 riuscito a scappare dalla Valle delle Miniere dopo aver sconfitto il Dormiente e dopo aver distrutto la barriera magica. L'eroe approda sull'isola di Khorinis, salvato dal suo mentore, il Negromante Xardas. Cercando una via di fuga dall'isola, scoprir\u00e0 che Xardas ha ancora un compito per lui: fermare il male che si trova nascosto da qualche parte a Khorinis e garantirsi nello stesso tempo la libert\u00e0, tornando sul continente principale del regno di Myrtana.\nL'eroe, essendo consapevole della minaccia, decide, sotto consiglio di Xardas, di prendere l'Occhio di Innos, un amuleto magico in possesso dei paladini e custodito dai Maghi del Fuoco nel monastero che consente a chi lo indossa di parlare con i draghi e costringerli a dire la verit\u00e0. Nessuno per\u00f2 crede che davvero ci siano i draghi e tanti altri mali in agguato; perci\u00f2 Lord Hagen, il capo dei paladini, prima di consegnare l'Occhio di Innos all'eroe vuole la prova dell'esistenza di questi mostri che si trovano nella Valle delle Miniere. Perci\u00f2 l'eroe senza nome riesce ad arrivare nella Valle dove trova Campo Vecchio assediata dagli orchi. Ottenuta una lettera da Garond, il capo dei paladini nella Valle delle miniere, in cui conferma l'esistenza dei draghi, Lord Hagen gli permette di prendere l'amuleto magico. Ma questo \u00e8 stato rubato da uno dei novizi del monastero dei Maghi del Fuoco. Quindi lo si ritrova al Circolo del Sole, un luogo magico nel fitto della foresta a ovest del monastero, mentre i Cercatori, dei maghi oscuri al servizio di beliar, il dio dell'oscurit\u00e0 e del male, lo stanno distruggendo per impedirne l'utilizzo.\nDopo aver fatto riparare l'Occhio da Bennet, il fabbro dei mercenari alla fattoria di Onar, deve ridargli il potere magico che aveva, grazie ad un rituale al Circolo del Sole, dove Xardas, Vatras (mago dell'acqua) e Pyrokar (capo dei maghi del fuoco) riattivano l'amuleto. Quindi si reca nuovamente nella Valle delle Miniere con l'amuleto. Cos\u00ec parlando ed eliminando i draghi uno ad uno viene a conoscenza che il male si nasconde nelle Sale di Irdorath, un edificio su una piccola isola nel mare.\nImpadronitosi della nave dei paladini, la Esmeralda, parte insieme a vari compagni di avventure, fra cui Milten, Lester, Diego, Gorn e Vatras e giunge in quest'isola finale. Dopo essersi fatto strada tra orchi, uomini lucertola, scheletri guerrieri ed un drago guardiano, l'eroe affronta il drago non-morto, che costituisce lo scontro finale del gioco. Quindi arriva Xardas che assorbe il potere del drago non-morto.\nAlla fine Xardas dice all'eroe che lui serviva e aveva sempre servito beliar, dio del male, dopodich\u00e9 si teletrasporta altrove per completare il suo piano.\nPersonaggi.\nTra i personaggi ritornano alcuni di quelli gi\u00e0 visti in Gothic: Xardas, Diego, Lester, Lee, Lares, Milten, Cor Angar, Gorn, Saturas e altri.\nAltri personaggi:\nLord Hagen (capo dei paladini).\nCapo dei paladini a Khorinis, chieder\u00e0 all'Eroe una prova dell'esistenza di draghi, quando egli gliela porter\u00e0, gli conceder\u00e0 di utilizzare l'Occhio di Innos, potente manufatto in grado di sconfiggerli. Inoltre fornir\u00e0 la nave (Esmeralda) per raggiungere le Sale di Irdorath.\nPyrokar (capo dei maghi del fuoco).\nCapo dei Maghi del fuoco, assieme a Serpentes e Ulthar compone il Consiglio. Odia Xardas, poich\u00e9 ha tradito l'Ordine, ma si ritrover\u00e0 a dover collaborare con lui nel corso dell'avventura.\nVatras.\nUnico Mago dell'Acqua, gli altri sono reperibili installando l'espansione \"\".\nGarond (capo del gruppo di paladini nella Valle delle Miniere).\nCostantemente assillato dai progressi nell'estrazione mineraria, ostacolata dai continui attacchi orcheschi e dei tanti animali feroci che popolano le zone limitrofe le miniere. Vive all'interno del castello, accessibile tramite i resti di un ariete utilizzato dagli orchi nel tentativo di aprirsi un varco nelle mura, protetto da un nugolo di fedeli ed altezzosi paladini. Se il giocatore far\u00e0 determinate scelte, il castello verr\u00e0 penetrato da orchi assaltatori che sfruttano la \"misteriosa\" apertura del cancello principale, al che Garond diviene ancora pi\u00f9 pessimista ed invoca all'assillo l'intervento di Lord Hagen con un contingente di rinforzi, permettendo cos\u00ec la prosecuzione del gioco.\nBennet: fabbro dei mercenari.\n\u00c8 l'unica persona che pu\u00f2 insegnare all'eroe a fare buone armi di metallo magico. Nel 3\u00ba capitolo viene catturato per colpa di Cornelius, il primo ministro di Khorinis, e a quel punto lo si dovr\u00e0 liberare per farsi riparare l'occhio di Innos.\nGothic II: La Notte del Corvo.\nGothic II: La Notte del Corvo \u00e8 l'espansione del gioco, uscita nel 2003.\nIl solo requisito richiesto \u00e8 la presenza del gioco originale \"Gothic II\". L'espansione \u00e8 tradotta in lingua italiana ed \u00e8 reperibile anche assieme al gioco originale nella raccolta Gothic 2 Gold.\nLa trama viene espansa in maniera esauriente nei primi 3 capitoli del gioco, aggiungendo molte missioni e diverse altre scelte tra le classi disponibili. Una delle aggiunte pi\u00f9 evidenti \u00e8 la presenza di un nuovo livello (o mondo) chiamato \"Jharkendar\", che consiste in una nuova zona estesa quanto la mappa principale (Khorinis).\nOltre alla trama principale (sconfiggere i draghi), viene aggiunta una spiegazione esauriente di ci\u00f2 che era accaduto ai Maghi dell'Acqua in \"Gothic II\". I Maghi dell'Acqua si trovano in un sito archeologico nel bel mezzo di Khorinis e stanno indagando su una civilt\u00e0 scomparsa da tempo a causa di un incidente che verr\u00e0 svelato durante l'espansione. All'interno di questo sito archeologico si trova un portale sigillato che conduce a Jarkendar, il nuovo mondo dell'espansione. Per aprire il portale l'eroe senza nome deve ritrovare i tre pezzi di un ornamento mancante al portale. Tale ornamento fu spezzato in passato e disperso nelle lande di Khorinis per evitare che qualcuno riaprisse il portale. Il giocatore deve raggiungere il campo paludoso di Jarkendar in cui si sono stabiliti i minatori e le guardie di Gomez di Campo Vecchio (visti in \"Gothic\") per ricevere spiegazioni su un artefatto oscuro, la spada del dio beliar, detta anche l'Artiglio di beliar, caduto nelle mani di Raven, (che nella Colonia era uno dei Baroni del Metallo e il braccio destro di Gomez) che profan\u00f2 il tempio di Adanos.\nIl giocatore deve sconfiggere Raven, passando per il tempio di Adanos dopo aver superato diversi enigmi, e portare l'artefatto ai Maghi dell'Acqua. Poi decider\u00e0 se consegnarlo a Saturas, capo dei Maghi dell'Acqua, che lo distrugger\u00e0 per sempre, o se tenerlo, usandolo pu\u00f2 essere migliorato nelle statue di beliar. C'\u00e8 da precisare che l'uso della spada non \u00e8 consentito ai Maghi. Se infatti il nostro personaggio apparterr\u00e0 alla gilda dei maghi, l'uso gli sar\u00e0 negato, ma in cambio potr\u00e0 ricevere delle rune uniche e molto utili. Se il personaggio appartiene alla gilda dei Mercenari o Paladini, potr\u00e0 usare l'Artiglio di beliar semplicemente consacrandola in un Altare di beliar (facilmente trovabile anche nella torre di Xardas a Khorinis).\nIl gioco originale (\"Gothic II\") fu criticato per la sua eccessiva facilit\u00e0. Installando \"La Notte del Corvo\", il tutto diventa molto pi\u00f9 complicato; per completare \"Gothic II\" con installato \"La Notte del Corvo\" bisogna obbligatoriamente portare al termine la quest principale dell'espansione."}
{"id": "325017", "revid": "767487", "url": "https://it.wikipedia.org/wiki?curid=325017", "title": "U-God", "text": "Anche se non ha la fama o la notoriet\u00e0 degli altri 8 componenti \u00e8 un rapper talentuoso e dotato. Il suo nome deriva dal termine islamico utilizzato per definire la pistola come arma da fuoco: God-U.\nBiografia.\nEntra nel Wu-Tang poco dopo la data di fondazione, non partecipando all'LP di debutto \"Enter the Wu-Tang (36 Chambers)\" perch\u00e9 arrestato con l'accusa di possesso di droga e di arma da fuoco non denunciata. La sua presenza nell'LP si riduce a qualche verso sul singolo di debutto \"Protect Ya Neck\" e all'apertura di \"Da Mystery Of Chessboxin\"'.\nSi fa poi conoscere dai fans grazie alla sua partecipazione in brani come \"Winter Warz\", \"Black Jesus\" e \"Knuckleheadz\", per poi svolgere un ruolo cardine in \"Wu-Tang Forever\", secondo LP del gruppo dove soltanto tre dei membri hanno l'opportunit\u00e0 di realizzare una traccia completamente solista: lui d\u00e0 un'ottima prova di s\u00e9 in \"Black Shampoo\". Suo figlio, in questo periodo, rimane ferito da un colpo di arma da fuoco: ne trarr\u00e0 spunto per partorire i versi contenuti nel brano \"A Better Tomorrow\".\nU-God \u00e8 l'ottavo componente del Clan a sfornare un album solista: \"Golden Arms Redemption\" viene pubblicato nel 1999 e lo vede impegnato in una variet\u00e0 di suoni che variano dal funk ai toni scuri tipici del Wu-Tang. Collabora con i Cypress Hill in \"\" e con Tommy Lee in \"Methods of Mayhem\". Dopo aver litigato aspramente con RZA a causa di controversie artistiche, nel 2004 realizza \"U-Godzilla Presents: The Hillside Scrambles\", in cui il rapper presenta il suo entourage, composto da Inf Black, Letha Face, King Just e Black Ice. Poco tempo dopo si riappacifica con RZA e partecipa al tour del Wu-Tang durante l'estate del 2004 negli USA ed in Europa."}
{"id": "325018", "revid": "287204", "url": "https://it.wikipedia.org/wiki?curid=325018", "title": "Telelombardia", "text": "Telelombardia \u00e8 una rete televisiva regionale della Lombardia con sede a Milano nel quartiere Bovisa. In passato \u00e8 stata affiliata al circuito nazionale Tivuitalia.\nStoria.\nLa prima sede dell'emittente, dal 1975 ai primi anni Ottanta, era a Cologno Monzese (MI), in via Cinelandia (teatri di posa dove in passato veniva girato \"Carosello\"), nel complesso della Icet Studios, che poi verr\u00e0 acquisito dalla Fininvest.\nSuccessivamente fu trasferita a Milano, in via A. Bordoni, 2 (zona Garibaldi-Repubblica) e nel 2000, in via Colico, 36, nella stessa citt\u00e0, in una struttura che si trova di fronte all'attuale sede, al civico 21, che divent\u00f2 operativa nel 2007. \nIl nuovo polo televisivo digitale di Telelombardia fu realizzato nel 2007 sull'area dismessa ex Tenax dalla societ\u00e0 di progettazione EuroMilano SpA, con a capo Alessandro Pasquarelli, all'interno del progetto della riqualificazione dell'ex quartiere industriale Bovisa. Tale centro televisivo, progettato su preesistenti edifici industriali, ospita 2.250 m\u00b2 di uffici e comprende studi di registrazione, 15 sale per il montaggio, spazi per allestimenti scenografici, un ristorante e un bar.\nAl 2021 l'editore del canale \u00e8 Mediapason, societ\u00e0 che fa riferimento all'imprenditore Sandro Parenzo e che da qualche anno ha assorbito altre due reti locali, Canale 6 e, dal 2004, Antennatre, storica emittente lombarda. In seguito a questa fusione, alcuni conduttori televisivi appaiono ora sui tutte le reti del gruppo.\nDal 2009 al 30 agosto 2013 il meglio delle trasmissioni di Telelombardia e della consorella Antenna 3 \u00e8 stato visibile anche sul canale satellitare T-Sat, quando T-Sat ha cessato le trasmissioni (Telelombardia era gi\u00e0 presente dal 2006). Dal 1\u00ba dicembre 2010, per\u00f2, era disponibile solo agli abbonati al pacchetto \"News\" della piattaforma televisiva Sky.\nDal 2010 il direttore di produzione per tutte le trasmissioni \u00e8 Simone Franchi.\nLa direzione tecnica \u00e8 affidata a Riccardo Colella.\nSecondo i dati Auditel \u00e8 dal 2015 la prima televisione regionale della Lombardia e la principale emittente locale d'Italia dopo Telenorba.\nLa programmazione di Telelombardia spazia dall'attualit\u00e0 (\"Buongiorno Lombardia\"), alla politica (\"Iceberg\"), alla cronaca (\"Iceberg Lombardia\"), alle nuove tecnologie (\"Netc@f\u00e9\"), allo sport (\"Qui studio a voi stadio\"), alla musica (\"Tutta un'altra musica\", \"Festa in Piazza\" e \"Vamos a Bailar\").\nIn ambito musicale va sottolineato lo spazio dato dall'emittente alle canzoni popolari milanesi e lombarde, con gruppi come I Cantamilano e Gli Stramilano.\nTra i personaggi pi\u00f9 importanti del canale troviamo Daniele Vimercati, Milo Infante, Roberto Poletti e Gianni Rivera, conduttore di \"Prima serata\".\nQui studio a voi stadio.\nIl calcio costituisce l'argomento di maggior richiamo per gli spettatori della rete: la sua trasmissione di punta \u00e8 infatti \"Qui studio a voi stadio\" (\"QSVS\"), nata nel 1987 con la conduzione di Tony Damascelli. Il programma segue minuto per minuto le partite di campionato (e da anni anche delle Coppe Europee) anche tramite inviati sui campi di gioco.\nAl 2021 \u00e8 condotta dal giornalista milanese Fabio Ravezzani, che ricopre anche il ruolo di direttore della redazione sportiva. Tra i giornalisti sportivi, oltre al gi\u00e0 citato Tony Damascelli, troviamo anche Michele Plastino e Giorgio Micheletti, anch'essi ex conduttori di \"QSVS\".\n\"QSVS\" \u00e8 stato il primo esperimento di questo tipo in televisione, emulato da varie reti italiane nazionali e locali. \"QSVS\" ha inoltre proposto per prima la figura del \"giornalista tifoso\", che non nasconde qual \u00e8 la squadra per cui tifa e che, anzi, la sostiene apertamente.\nTra i \"giornalisti tifosi\" del passato ricordiamo, per quanto riguarda il Milan, Carlo Pellegatti (passato in seguito a Mediaset), Tiziano Crudeli e Mauro Suma (direttore di Milan Channel e responsabile del sito del Milan), e per l' Elio Corno.\nA partire dalla stagione 2018/2019 Marcello Chirico lavora per il circuito 7 Gold.\nNella stagione 2020/2021 i \"giornalisti tifosi\" sono Luca Momblano per la , Gian Luca Rossi per l'Inter e Andrea Longoni per il Milan. Tra questi, Rossi \u00e8 il personaggio pi\u00f9 longevo, facendo parte della redazione della rete dal 1988.\nMultiplex.\nSul multiplex di Telelombardia sono presenti canali televisivi tutti in chiaro (non criptati, quindi fruibili gratuitamente)."}
{"id": "325019", "revid": "21583", "url": "https://it.wikipedia.org/wiki?curid=325019", "title": "Principessa Odessa", "text": ""}
{"id": "325021", "revid": "767487", "url": "https://it.wikipedia.org/wiki?curid=325021", "title": "The Stone Roses", "text": "The Stone Roses sono un gruppo musicale britannico formatosi a Manchester nel 1983, attivo fino al 1996 e riunitosi nel 2011 dopo 15 anni di inattivit\u00e0.\nCapitanata dal cantante Ian Brown, la band \u00e8 composta anche dal chitarrista John Squire, dal bassista Gary \"Mani\" Mounfield e dal batterista Alan \"Reni\" Wren. Gli Stone Roses sono considerati tra i maggiori esponenti della scena musicale Madchester e ispiratori della cosiddetta seconda Summer of Love del 1988. Il primo album, \"The Stone Roses\", uscito nel 1989, grazie anche ai singoli \"I Wanna Be Adored\", \"Made of Stone\", \"I Am the Resurrection\", fu un grande successo di pubblico e soprattutto di critica tanto da venire nominato dai giornalisti del \"New Musical Express\" il miglior album di sempre.\nIn seguito a problemi legali il loro secondo album \"Second Coming\" fu pubblicato solo nel dicembre 1994 senza bissare il successo del precedente: ormai l'interesse per il gruppo stava scemando e la scena indie inglese era gi\u00e0 stata catturata dal britpop degli Oasis che avevano gi\u00e0 pubblicato il loro primo album.\nHanno fortemente influenzato gran parte della scena rock alternativa britannica a venire: gruppi come Oasis, Kasabian, Arctic Monkeys e Kings of Leon hanno esplicitamente ammesso di aver preso il gruppo di Manchester come riferimento essenziale per la loro musica.\nBiografia.\nGli inizi e il primo album.\nNati dalle ceneri degli English Rose, gli Stone Roses si formano nel 1983 dall'unione di Ian Brown (voce) e John Squire (chitarra), amici fin dall'infanzia, ai quali si aggregano il batterista Alan Wren detto \"Reni\", il chitarrista Andy Couzens ed il bassista Pete Garner. Il suono del gruppo nel periodo iniziale, ancora molto diverso da quello che si trova nei successivi due album ufficiali, era molto influenzato da gruppi come The Smiths, The Clash e Sex Pistols. I cinque iniziano a suonare nei locali dell'area di Manchester, creandosi un discreto seguito. Nel 1985 pubblicano il primo singolo, \"So Young\", prodotto da Martin Hannett e pubblicato dalla Thin Line Records, e l'anno seguente registrano \"The Garage Flower\", album di debutto, in cui vengono inseriti il precedente singolo e due prime versioni di quelli che poi diverranno loro successi \"I Wanna Be Adored\" e \"This Is The One,\" ma questo album all\u2019epoca non viene distribuito in quanto la band \u00e8 insoddisfatta del risultato (per vederlo distribuito occorrer\u00e0 attendere il 1996). Nel 1986 il chitarrista Andy Couzens lascia il gruppo, seguito l'anno successivo dal bassista Pete Garner sostituito da Gary Mounfield detto \"Mani\".\nNel 1987, con questa formazione, la band registra il secondo singolo, \"Sally Cinnamon\" (etichetta FM Revolver), passo in avanti rispetto a \"So Young\", che introduce elementi di psichedelia anni sessanta e che rimanda al lavoro di band jangle pop come i Byrds: un mix che contraddistinguer\u00e0 gli Stone Roses. Nel 1988 i Roses firmano un contratto con la Silvertone Records e registrano il loro terzo singolo, \"Elephant Stone\", un nuovo vortice di suoni ritmato e psichedelico che negli anni si impone come classico del Britpop. Nei mesi seguenti le esibizioni live del gruppo iniziano a registrare il tutto esaurito. Nel marzo del 1989 i Roses pubblicano il primo album, \"The Stone Roses\", prodotto da John Leckie. L'album \u00e8 considerato uno dei capisaldi del rock britannico. Tra i pezzi che lo compongono si ricordano \"I Wanna Be Adored\", \"She Bangs the Drums\", \"Waterfall\", \"This is the One\" e \"I Am the Resurrection\". I singoli estratti, \"Made of Stone\" e \"She Bangs the Drums\", attraversati da una piacevole ed orecchiabile vena pop, ottengono un discreto successo commerciale.\nNel novembre dello stesso anno il gruppo pubblica il singolo con doppio lato a \"Fools Gold\"/\"What the World is Waiting for\", che raggiunge la posizione numero 8 nelle classifiche inglesi nel novembre 1989 e che documenta la svolta verso un suono meno pop e pi\u00f9 sperimentale rispetto alle pubblicazioni precedenti. Originariamente concepita come b-side, \"Fools Gold\" (di cui verranno pubblicate in seguito varie edizioni remix) grazie anche all'interpretazione nel programma \"Top of the Pops\" diviene presto il pezzo pi\u00f9 noto degli Stone Roses.\nIn seguito al successo raggiunto dal gruppo, la loro ex etichetta discografica, la FM Revolver, pubblica nuovamente il singolo \"Sally Cinnamon\" corredato da un videoclip della canzone. Infuriati per la pubblicazione di questo video, soprattutto perch\u00e9 lo ritengono un prodotto di scarsa qualit\u00e0, gli Stone Roses si recano negli uffici della FM Revolver il 30 gennaio 1990 e dopo una discussione con il direttore della FM, Paul Birch, imbrattano di vernice (in linea con a passione di John Squire per la pittura di Jackson Pollock, cui si ispiravano le copertine di album d'esordio e singoli, create dallo stesso Squire) sia le pareti dell'ufficio che lo stesso Birch e la sua ragazza e per finire fanno la stessa cosa a due auto parcheggiate fuori dalla sede della casa discografica. Arrestati e processati, nell'ottobre dello stesso anno sono giudicati colpevoli e condannati a pagare ognuno 3.000 sterline di risarcimento oltre alle spese processuali.\nSempre nel 1990 gli Stone Roses organizzano un concerto a Spike Island, nei pressi della citt\u00e0 di Widnes, luogo ben conosciuto per la presenza massiccia di industrie chimiche e impianti industriali di vario genere, non troppo indicato per eventi musicali. Il concerto si svolge il 27 maggio ed \u00e8 seguito da circa 27.000 persone. L'evento all\u2019epoca viene considerato un fallimento per la cattiva organizzazione e per problemi di acustica (i pi\u00f9 ricordano un forte vento che spostava il suono in modo tale da sembrare provenire lateralmente, mentre il palco era di fronte e la band suonava davanti al pubblico), ma successivamente diventa una sorta di leggenda: la dimostrazione che anche i gruppi \"indie\" possono organizzare eventi alla stregua dei \"grandi\" della musica, come ad esempio gli U2 ed i Queen. Dopo l'esperienza di Spike Island, un altro grande concerto viene organizzato nel parco Glasgow Green di Glasgow. In luglio viene realizzato l'ultimo singolo per la Silvertone, \"One Love\".\nIl singolo raggiunge la posizione numero 4 delle classifiche inglesi, miglior risultato ottenuto fino a quel momento. Tuttavia, molti individuano nel nuovo brano i sintomi di un primo calo di ispirazione (il pezzo in questione si sviluppa su un loop di batteria molto simile a quello della precedente hit Fools Gold), e lo stesso Brown in seguito parla di One Love come di un \"passo falso\", rivelando di come la band fosse intenzionata a creare un inno, intento fallito a causa di un ritornello, sempre a detta del cantante, non abbastanza forte e deciso. Dopo la realizzazione di questo singolo, le cose si complicano. \"One Love\" infatti \u00e8 l'ultima pubblicazione originale fino al successivo \"Second Coming\" pubblicato ben quattro anni dopo. All'origine del ritardo la battaglia legale intrapresa dagli Stone Roses per sciogliere il contratto con la Silvertone. Il gruppo perder\u00e0 quindi il momento favorevole, e sparir\u00e0 dalla scena musicale, come detto, per i successivi quattro anni.\nSecondo album e scioglimento.\nDopo 4 anni di battaglie legali con la Silvertone, finalmente il gruppo riusc\u00ec a svincolarsi dal contratto con quest'ultima e sigl\u00f2 un altro contratto con la Geffen Records. Verso la fine del 1994, ben 5 anni dopo la pubblicazione di \"The Stone Roses\", venne pubblicato il secondo album \"Second Coming\". Per la maggior parte composto da John Squire, l'album presenta una musica pi\u00f9 cupa con forti contaminazioni blues rock, ispirata dai Led Zeppelin. Nonostante il buon lavoro svolto sul singolo \"Love Spreads\" che raggiunse il secondo posto nella UK Chart, l'album fu stroncato da gran parte della critica inglese. Ciononostante l'album riscosse comunque un buon successo negli Stati Uniti. Degna di nota anche la struggente \"Ten Storey Love Song\", quanto di pi\u00f9 vicino si possa trovare agli esiti del primo album. Del singolo, che fall\u00ec l'impresa di entrare nella top 10 britannica, \u00e8 opinione comune fra i fan che se fosse stato pubblicato come pezzo di ritorno dopo la prolungata assenza, quindi al posto di \"Love Spreads\", avrebbe raggiunto la vetta delle chart. Nel relativo videoclip accanto ai tre membri superstiti (Brown, Squire e Mounfield), compare una quarta figura che indossa solamente una maschera con il viso del batterista Reni, che aveva da poco lasciato la band per motivi personali.\nDurante l'assenza prolungata per le cause legali sopracitate, il gruppo accumul\u00f2 una notevole distanza dalla scena musicale del periodo. Il panorama musicale era cambiato, dominato da gruppi quali Ocean Colour Scene, Suede, Blur e in particolare Oasis, la band pi\u00f9 direttamente influenzata dagli Stone Roses. Si era infatti in piena ondata Britpop, della quale gli Stone Roses sarebbero stati indicati come fondatori.\nNel marzo del 1995 Reni lasci\u00f2 il gruppo, e questo fu l'inizio della fine per gli Stone Roses. Fu inserito al suo posto Robbie Maddix, che aveva lavorato anche con i Simply Red, tecnicamente apprezzabile ma non al livello del suo predecessore. Nello stesso tempo venne ingaggiato per le esibizioni dal vivo il tastierista-programmatore Nigel Ippinson, che aveva gi\u00e0 lavorato con il gruppo nel remix di \"Begging You\" per la realizzazione del singolo.\nFu programmato un tour segreto per il ritorno dei Roses dal vivo, ma lo stesso fu cancellato dopo che la stampa musicale annunci\u00f2 le date. Un altro duro colpo per il gruppo fu la cancellazione della loro esibizione al Festival di Glastonbury del giugno 1995, a causa dell'incidente capitato a John Squire in mountain bike nel nord della California poche settimane prima del festival, e cui venne prescritto il collare. Alla fine il gruppo programm\u00f2 un tour per novembre e dicembre del 1995 e tutte le date fecero tutto esaurito in una giornata.\nJohn Squire lasci\u00f2 comunque il gruppo il 1\u00ba aprile 1996, tra la rabbia degli altri componenti, in particolare di Ian Brown, che afferm\u00f2 che Squire aveva preso le distanze dagli altri componenti e che facesse frequentemente uso di cocaina. Dalla sua, l'ex chitarrista neg\u00f2 l'abuso di droga e parl\u00f2 senza mezzi termini di Brown come di uno \"spliffhead\" (gergalmente \"cannato\"), attribuendo al frontman le colpe principali circa la difficolt\u00e0 a far procedere il lavoro in studio per \"Second Coming\" alle pessime condizioni vocali di Brown. Squire venne quindi sostituito da Aziz Ibrahim (gi\u00e0 turnista con Asia e Simply Red). Anche Slash dei Guns N' Roses si offr\u00ec come sostituto di Squire, ma il grupp\u00f2 rifiut\u00f2 l'offerta con un secco \"No, odiamo i Guns N' Roses, fanculo!\". Brown, fra l'altro, ironizz\u00f2 sulla questione chiedendo se per caso Slash avesse intenzione di portare con s\u00e9 anche un serpente (riferendosi al video dei Guns N' Roses, \"Patience\"). Il gruppo continu\u00f2 a suonare cos\u00ec per altri sei mesi, ma dopo la disastrosa esibizione al Festival di Reading del 1996, nella quale i fan li fischiarono e tirarono oggetti sul palco, decisero di sciogliersi definitivamente.\nDopo lo scioglimento.\nNel 1998 John Robb scrisse un libro bestseller sul gruppo, \"The Stone Roses and the Resurrection of British Pop\", che in maniera dettagliata descrive l'ascesa e la caduta del gruppo. Gli Stone Roses rimangono uno dei gruppi inglesi pi\u00f9 influenti di sempre, capaci, con un solo grande album, di spianare la strada ad una generazione di nuovi musicisti - gli esponenti del brit pop- e di continuare a far parlare di loro anche nel nuovo millennio, segno questo che autorizza a ritenere il quartetto di Manchester un punto di riferimento importante nel panorama musicale degli ultimi vent'anni. Dopo lo scioglimento le strade dei componenti non si sono mai del tutto divise. Solo fra Brown e Squire si cre\u00f2 un irrimediabile silenzio.\nBrown intraprese una carriera solista con notevole successo a partire dal 1998.\nSquire fond\u00f2, con il cantante Chris Helme, i Seahorses, che misero a segno la hit \"Love Is the Law\" nel 1997, per poi sciogliersi. Nel 2002 realizz\u00f2 anche il suo primo album da solista, \"Time Changes Everything\", a cui nel 2004 segu\u00ec \"Marshall's House\". Durante i suoi concerti eseguiva anche canzoni degli Stone Roses, come \"Waterfall\" e \"Your Star Will Shine\".\nGary Mounfield ha collaborato saltuariamente con l'amico Ian Brown ma dal 1998 divenne membro fisso dei Primal Scream di Bob Gillespie che anche grazie al suo arrivo la band ha ritrovato ispirazione e successo.\nA lungo si vocifer\u00f2 di un improbabile \"sogno rock'n'roll\", secondo cui Mounfield e Squire avrebbero dovuto prendere il posto rispettivamente di Paul \"Guigsy\" McGuigan e Paul \"Bonhead\" Arthurs, al tempo in cui questi lasciarono gli Oasis, nel 1999, dando vita cos\u00ec ad un vero e proprio super-gruppo, ma non se ne fece mai nulla, sebbene Oasis ed ex membri degli Stone Roses siano legati da forti rapporti di amicizia. In particolare nel 1996 Squire suon\u00f2 a Knebworth con gli Oasis la canzone \"Champagne Supernova\" e la reinterpretazione dei Beatles \"I Am the Walrus\". Liam Gallagher co-firm\u00f2 con Squire un brano dei Seahorses, \"Love Me and Leave Me\" e Noel Gallagher nel 2001 realizz\u00f2 con Ian Brown il singolo di quest'ultimo, \"Keep What Ya Got\".\nReni form\u00f2 un nuovo gruppo nel 1999, The Rub, con il quale fece una serie di concerti. Nel 2004 ha realizzato il suo primo album da solista.\nAziz Ibrahim suon\u00f2 la chitarra in alcune tracce del primo album di Ian Brown e successivamente and\u00f2 in tour con lui. Ha anche partecipato alla stesura di molto del materiale presente negli album solisti dello stesso Brown.\nNell'ottobre 2004 \"Fools Gold\" compare nella radio alternative rock Radio X nel videogioco .\nLa reunion del 2011 e il periodo successivo.\nIl 18 ottobre 2011 la band in una conferenza stampa annuncia il suo ritorno con la storica formazione al completo per tre grandi concerti a Heaton Park, Manchester, in programma il 29 e il 30 giugno e il 1\u00ba luglio seguenti. In soli 68 minuti vanno a ruba 220.000 biglietti.\nIl 2 dicembre 2011 Ian Brown e John Squire tornano a suonare insieme dal vivo per la prima volta dal 1995, unendosi a Mick Jones dei Clash ai Farm e a Pete Wylie al Ritz di Manchester, per un concerto benefico.\nIl 23 maggio 2012 gli Stone Roses fanno ufficialmente il proprio ritorno sul palco, suonando 11 canzoni di fronte a mille fan accorsi alla Parr Hall di Warrington. La particolarit\u00e0 del concerto risiede nel fatto che l'esibizione \u00e8 annunciata quello stesso pomeriggio e l'accesso \u00e8 aperto a tutti coloro che portano con s\u00e9 una maglietta, un CD o un LP degli Stone Roses.\nPer il 2012 la band programma un tour euro-asiatico denominato Reunion Tour, che inizia il 16 e 17 giugno 2012 e fa tappa in Svezia all'Hulstfred Festival, in Danimarca e in Germania, prima di tornare a Manchester, il 29 e 30 giugno e il 1\u00ba luglio 2012. Il tour prosegue in Irlanda, Scozia, Spagna, Portogallo e Italia. Seguono altre date in Giappone, Corea del Sud, Ungheria. Il tour termina in Inghilterra al V Festival di Chelmsford &amp; Stafford il 18 agosto 2012.\nIl 26 novembre 2012 la band annuncia altre date per l'anno seguente. Il 12 e il 19 aprile 2013 gli Stone Roses sono di scena al Coachella Festival, negli Stati Uniti d'America. Il 15 giugno seguente suonano al Green di Glasgow e nello stesso mese all'Isle of Wight Festival.\nIl 30 maggio 2013 esce nelle sale cinematografiche britanniche il docufilm \"\".\nIl 2 novembre 2015 la band annuncia un tour per il 2016. Il gruppo di Brown e compagni suoner\u00e0 all'Etihad Stadium di Manchester il 17 e il 18 giugno 2016, al T in the Park Festival e, a luglio, allo Strathallan Castle, in Scozia.\nNel marzo 2016 Ian Brown, interpellato dalla rivista \"New Musical Express\", conferma le voci secondo cui la band sta lavorando ad un nuovo album.\nIl 10 maggio 2016 compaiono per le strade di Manchester numerosi manifesti raffiguranti il caratteristico logo degli Stone Roses, il limone, facendo presagire una imminente pubblicazione di nuovo materiale. Due giorni dopo, poco prima delle ore 20, alcune radio britanniche trasmettono la prima nuova canzone della band dopo 21 anni, \"All For One\". Il 9 giugno la band pubblica un'altra nuova canzone, \"Beautiful Thing\".\nIl 26 settembre 2016 la band annuncia tre nuove date dal vivo per l'anno seguente. La band si esibisce alla SSE Arena di Belfast il 13 giugno 2017, al Wembley Stadium di Londra il 17 giugno e ad Hampden Park, a Glasgow il 24 giugno. In occasione di quest'ultimo concerto, tenuto ad Hampden Park, Ian Brown chiude l'esibizione rivolgendosi al pubblico con queste parole: \"Non siate tristi perch\u00e9 \u00e8 finito, siate felici perch\u00e9 \u00e8 accaduto\", alimentando in tal modo voci su uno scioglimento della band in merito al quale, per\u00f2, non c'\u00e8 stata alcuna conferma.\nStile musicale e influenze.\nGli Stone Roses sono considerati importanti esponenti della scena musicale Madchester che, conciliando i ritmi dell'acid house a influenze rock, avrebbe gettato le fondamenta del britpop.\nSi ispirano a stili quali il garage rock, il krautrock, il northern soul e il punk rock nonch\u00e9 ad artisti quali i Beatles, i Rolling Stones, i Beach Boys, i Byrds, Johnny Marr, Jimi Hendrix, i Jesus and Mary Chain, i Led Zeppelin, i Sonic Youth, i Sex Pistols e i Clash. I loro due unici album differiscono stilisticamente. Se l'omonimo esordio (1989) unisce \"chitarre rock, melodie avvolgenti e un apparato ritmico vicino al funky e alla musica da discoteca\", con il successivo \"Second Coming\" (1994) si sono allontanati dalle atmosfere eteree del primo capitolo introducendo riferimenti alla musica dei Led Zeppelin.\nTra i gruppi che si sono ispirati agli Stone Roses figurano Oasis, Blur, Charlatans, Ocean Colour Scene gli U2. Specie nei primi brani della band dei fratelli Gallagher, inclusi nelle cosiddette \"Lost Tapes\", sono evidenti i richiami di Noel Gallagher al modo di suonare la chitarra di John Squire e di Liam Gallagher allo stile vocale di Ian Brown, che \u00e8 uno dei grandi idoli dell'ex frontman degli Oasis.\nRiconoscimenti.\nL'album di debutto degli Stone Roses ha avuto numerosi riconoscimenti dalla stampa musicale inglese, come per esempio:"}
{"id": "325022", "revid": "1543377", "url": "https://it.wikipedia.org/wiki?curid=325022", "title": "HMS Princess Royal (1911)", "text": "La HMS \"Princess Royal\" \u00e8 stata un incrociatore da battaglia della Royal Navy, la seconda delle tre navi della classe \"Lion\". Progettate in risposta agli incrociatori da battaglia della classe Moltke, della Marina Imperiale Tedesca, queste navi incrementarono la velocit\u00e0, gli armamenti e la corazzatura rispetto alla precedente \"classe Indefatigable\". Il nome della nave fa riferimento al titolo di Principessa Reale, solitamente attribuito da un monarca britannico alla sua figlia maggiore.\nVenne impostata nel maggio 1910, varata il 29 aprile 1911 e completata nell'ottobre 1912 al costo complessivo di 2\u00a0076\u00a0222 sterline. Durante la prima guerra mondiale venne assegnata al \"1st Battlecruiser Squadron\" (\"1\u00ba squadrone incrociatori da battaglia\") della Grand Fleet ed il 28 agosto 1914 combatt\u00e9 alla battaglia di Helgoland. Nel novembre 1914, la \"Princess Royal\" partecip\u00f2 alla caccia dello Squadrone tedesco dell'Asia Orientale, la flotta di incrociatori dell'ammiraglio Maximilian von Spee, venendo inviata alle Antille in guardia contro la possibilit\u00e0 che Graf Spee usasse il Canale di Panama. Dopo che lo Squadrone dell'Asia orientale fu affondato nella battaglia delle Falkland nel dicembre del 1914, la \"Princess Royal\" si ricongiunse al 1st Battlecruiser Squadron. Il 24 gennaio 1915 prese parte alla Battaglia di Dogger Bank, durante la quale riusc\u00ec a danneggiare gravemente l'incrociatore corazzato tedesco Bl\u00fccher. Subito dopo divenne l'ammiraglia del 1st Battlecruiser Squadron, sotto il comando del retroammiraglio Osmond Brock.\nIl 31 maggio 1916 combatt\u00e9 nella Battaglia dello Jutland, dove venne colpit\u00e0 pi\u00f9 volte. Rimasero uccisi ventidue uomini dell'equipaggio e 81 vennero feriti. I lavori di riparazione richiesero un mese e mezzo. Forn\u00ec supporto a distanza durante la seconda battaglia di Helgoland, e trascorse il resto della guerra a pattugliare senza incidenti il Mare del Nord. Walter Cowan fu il suo capitano dal 1915 al 1917 e la comand\u00f2 allo Jutland.\nNel 1922 venne venduta per la demolizione per onorare i termini del Trattato navale di Washington.\nCostruzione.\nGli incrociatori da battaglia della \"classe Lion\", soprannominati \"Splendidi Felini\", furono progettati dal Director of Naval Construction Philip Watts in risposta alle navi tedesche della \"classe Moltke\". Le migliorie apportate in termini di velocit\u00e0, armi e corazzatura ne incrementarono la stazza del 70% rispetto alle navi della precedente \"classe Indefatigable\" e questo le rese le pi\u00f9 grandi navi da guerra dell'epoca.\nCaratteristiche generali.\nLa \"Princess Royal\" era significativamente pi\u00f9 grande dei suoi predecessori. Aveva una lunghezza di 213,4\u00a0m, una larghezza di 27\u00a0m ed un pescaggio di 9,9\u00a0m a pieno carico. Il dislocamento standard della nave era di 26\u00a0690 tonnellate, mentre a pieno carico era pari a 31\u00a0310 tonnellate cio\u00e8 circa 8\u00a0000 tonnellate in pi\u00f9 rispetto alle navi precedenti. La sua altezza metacentrica era di 1,8\u00a0m a pieno carico.\nPropulsione.\nLa \"Princess Royal\" aveva due serie appaiate di turbine a vapore Parson ospitate in sale macchine separate. Ciascuna serie era composta da una turbina ad alta pressione rivolta lungo l'asse poppa-prua collegata ad un albero fuoribordo e da una turbina a bassa pressione rivolta lungo l'asse poppa-prua collegata ad un albero entrobordo. In totale, le turbine potevano generare una potenza pari a 70\u00a0000 cavalli vapore (52\u00a0199\u00a0kW) per una velocit\u00e0 di 28 nodi (52\u00a0km/h). Nel settembre del 1912 la \"Princess Royal\" inizi\u00f2 le prove in mare aperto sviluppando una potenza di 78\u00a0803\u00a0CV (58\u00a0763\u00a0kW) per una velocit\u00e0 di 28,5 nodi (52,8\u00a0km/h). Tuttavia nel luglio del 1913, durante le prove a massimo sforzo, l'incrociatore raggiunse la potenza di 96\u00a0238\u00a0CV (71\u00a0756\u00a0kW), per una velocit\u00e0 di 27,97 nodi (51,8\u00a0km/h), con un dislocamento di 30\u00a0140 tonnellate.\nL'impianto a vapore era costituito da 42 caldaie Yarrow disposte in sette sale. La nave poteva stivare 3\u00a0600 tonnellate di carbone e 1\u00a0153 tonnellate di olio combustibile da spruzzare sul carbone per aumentarne il suo potere calorifico. Alla velocit\u00e0 di 10 nodi l'autonomia della nave era pari a 5\u00a0610 miglia nautiche (10\u00a0390\u00a0km).\nArmi.\nLa \"Princess Royal\" era dotata di otto cannoni Mk V a retrocarica da 343\u00a0mm alloggiati in quattro torri idrauliche identificate con le lettere \"A\", \"B\", \"Q\" e \"X\" da prua a poppa. Le armi secondarie erano costituite da 16 cannoni Mk VII a retrocarica da 102\u00a0mm, la maggior parte dei quali era montata in casematte nella sovrastruttura. I due cannoni montati sul ponte sopra il primo gruppo di casematte fu equipaggiato con scudi antiproiettili tra il 1913 e il 1914 per proteggere l'equipaggio addetto dal fuoco nemico. Il cannone da 102\u00a0mm posizionato sulla parte destra della poppa fu rimosso nei primi mesi del 1917, equipaggiato con una montatura in grado di raggiungere i 60\u00ba di elevazione, e rimontato in aprile assieme ad un secondo cannone ugualmente modificato proveniente dalla gemella della \"Princess Royal\", la \"HMS Lion\". Due tubi lanciasiluri erano montati sulla fiancata, e le munizioni consistevano in quindici siluri da 533\u00a0mm."}
{"id": "325024", "revid": "767487", "url": "https://it.wikipedia.org/wiki?curid=325024", "title": "Twista", "text": "Il suo album del 2004 \"Kamikaze\" \u00e8 salito al numero uno delle classifiche americane di album dopo il successo del singolo \"Slow Jamz\".\nBiografia.\nTwista proviene dalla zona occidentale di Chicago, quella pi\u00f9 povera e disagiata. Scrive rime e rappa gi\u00e0 a 12 anni, muovendo i primi passi all'interno di un ambiente saturo di droga e violenza. I suoi primi ascolti sono la Sugarhill Gang, i Fat Boys, Kurtis Blow, Eric B. &amp; Rakim e Kool G. Rap. \u00c8 uno dei primi artisti che firma per l'etichetta Loud Records, e nel 1991 realizza \"Runnin' Off At Da Mouth\", LP di debutto dal titolo chiaramente ispirato alle sue rime rapide.\nNel 1994 partecipa poi al singolo di successo \"Po Pimp\", dei suoi stretti collaboratori Do or Die e nello stesso periodo pubblica \"Resurrection\" con i suoi 2 lavori Twista inizia ad entrare nel vero circuito musicale. La conquista del disco di platino da parte del pezzo dei Do or Die e i suoi due dischi il rapper di Chicago ebbe un contratto discografico con l'Atlantic Records nel 1996. L'anno dopo esce \"Adrenaline Rush\" suo primo disco nel mainstream, sono presenti nell'album vari rapper provenienti dalla scena musicale di Chicago tra cui Johnny P. Nel 1992 la sua abilit\u00e0 viene riconosciuta a livello mondiale: il Guinness Dei Primati lo riconosce come il rapper dotato di maggior velocit\u00e0 di linguaggio. \nDopo aver pubblicato gli album \"Adrenaline Rush\" e \"Mobstability\" (in collaborazione con Speedknot Mobstaz), Twista fonda la Legit Ballin, propria casa di produzione. Mentre \u00e8 alle prese con la sua nuova attivit\u00e0 di discografico, fa uscire le compilation \"Legit Ballin\" e \"Legit Ballin' Vol. 2: Street Scriptures\" ed inizia a lavorare al suo quarto album solista. Nel gennaio del 2004 pubblica il suo miglior prodotto: \"Kamikaze\". Il singolo di punta \u00e8 \"Slow Jamz\", ballata melodica realizzata in collaborazione con il beatmaker e rapper Kanye West ed il cantante Jamie Foxx. Il secondo brano tratto da \"Kamikaze\" \u00e8 \"Lovely Day\", con Anthony Hamilton, seguito da \"Hope\", in cui Twista duetta con Faith Evans. Il brano viene inserito nella colonna sonora del film \"Coach Carter\", con Samuel L. Jackson.\nTwista spiega che l'album \"Kamikaze\" ha un doppio significato, il primo si riferisce alla continuit\u00e0 avviata da \"Adrenaline Rush\": dopo lo sprint di adrenalina c'\u00e8 lo stato estremo del kamikaze. Il secondo significato \u00e8 relativo al fatto che Twista, nel business musicale, si sente un kamikaze.\nNel 2005 \u00e8 la volta di \"The Day After\", album che contiene importanti \"featuring\" come quelli con Trey Songz, Pitbull e Mariah Carey.\nNel 2007 esce \"Adrenaline Rush 2007\", i cui singoli di promozione sono \"Give It Up\" (feat. Pharrell) e \"Creep Fast\" (feat. T-Pain). L'artista collabora con Monica nell'album \"The Makings of Me\". Segue l'album \"Category F5\".\nL'ottavo album in studio esce nel novembre 2010 anticipato dal singolo \"Make a Movie\" feat. Chris Brown. Nel gennaio 2011 esce un documentario sulla vita di Twista ambientato a Chicago dal titolo \"Mr. Immortality: The Life and Times of Twista\".\nNel gennaio 2013 inizia a lavorare sull'album \"Dark Horse\", pubblicato nell'agosto 2014. Come al solito sono diverse e importanti le collaborazioni: in questo disco appaiono tra gli altri Tech N9ne, Wiz Khalifa e R. Kelly."}
{"id": "325027", "revid": "112179691", "url": "https://it.wikipedia.org/wiki?curid=325027", "title": "Strategia dominante", "text": "Nella teoria dei giochi, una strategia si dice dominante se garantisce, al giocatore che la segue, un risultato sempre migliore di ogni altra sua possibile alternativa, indipendentemente dalle strategie adottabili dagli altri giocatori. Quando tutti i giocatori possono disporre e attuano una strategia dominante si ottiene una condizione di equilibrio dominante. L'ipotesi di razionalit\u00e0 prevede che un giocatore che abbia a disposizione una strategia dominante la utilizzi: \u00e8 un caso particolare di applicazione dell'idea di dominanza.\nEsempio.\nSi immagini una situazione in cui il giocatore A con la strategia 1 possa adottare un suo comportamento e in risposta alla strategia 1 del giocatore A, l'utilizzo da parte del giocatore B della strategia 1 comporta i seguenti punteggi: A vince 1 e B vince 2.\nSe invece giocatore A gioca la sua strategia 1 ma il giocatore B gioca la sua strategia 2 ecco che il risultato per entrambi si modifica: A vince 0 e B vince 1.\nDa questa analisi possiamo capire che se il giocatore A gioca la sua strategia 1, a seconda del fatto che il giocatore B giochi la sua strategia 1 oppure quella 2, il risultato cambia.\nOra se il giocatore A gioca la sua strategia 1 al giocatore B cosa converr\u00e0 maggiormente? \nIn risposta ad un possibile comportamento di A che ha scelto la sua strategia 1, B si trova di fronte logicamente a un'alternativa. Se B gioca 1 vince 2 mentre se gioca 2 vince 1 ed \u00e8 chiaro che la risposta migliore alla strategia 1 di A \u00e8 la strategia numero 1 di B perch\u00e9 comunque il premio raggiunto ha un valore pi\u00f9 alto. \nSe il giocatore A invece gioca la sua strategia numero 2 scopriamo che in questo caso lui vince 2, mentre l'avversario B vince 1 se anche lui ha giocato la strategia 1, viceversa se il giocatore B gioca la sua strategia numero 2 le vincite sono rispettivamente 1 e 0. \nAllora abbiamo scoperto in questo caso che giocare 1 per B \u00e8 dominante nel senso che, indipendentemente da quello che fa l'avversario, per il giocatore B la strategia 1 \u00e8 sempre la migliore possibile.\nPossiamo ripetere lo stesso ragionamento dal punto di vista del giocatore A e scoprire che la strategia 2 per A \u00e8 dominante cio\u00e8 \u00e8 sempre la migliore possibile qualunque cosa faccia l'avversario.\nSe i nostri due giocatori sono razionali e vogliono giocare per ottenere il miglior risultato per s\u00e9, \u00e8 chiaro che, confrontati con questo gioco, il giocatore A sceglier\u00e0 sempre la strategia 2 e il giocatore B sceglier\u00e0 sempre la strategia 1 e quindi questo \u00e8 il risultato in cui la teoria dei giochi prevede arriveranno i due giocatori, quella in cui adotteranno la propria strategia dominante.\nNon \u00e8 possibile per\u00f2 trovare sempre giochi con strategie dominanti per entrambi i giocatori in modo tale che le diverse strategie non si influenzino.\nIl dilemma del Prigioniero.\nUn classico esempio di strategia dominante si ha nel cosiddetto dilemma del prigioniero descritta dalla seguente bimatrice dei \"payoff\". I valori nelle parentesi misurano le perdite dei due giocatori a seconda della scelta fatta. Se ad esempio il giocatore (A) sceglie \"Non confessa\" e il (B) \"Confessa\" (A)\nprender\u00e0 10 anni di prigione e (B) 0.\nQualsiasi sia la scelta del prigioniero (B) (Confessa/Non confessa), il prigioniero A dovr\u00e0 scegliere di Confessare poich\u00e9 questa scelta gli consentir\u00e0 di minimizzare gli anni di galera da subire. Lo stesso ragionamento vale anche per il giocatore B. \nL'aspetto paradossale del \"dilemma del prigioniero\" \u00e8 che l'uso di strategie dominanti porta ad un risultato inefficiente: ad entrambi i giocatori converrebbe la scelta {Non confessa}."}
{"id": "325029", "revid": "125192287", "url": "https://it.wikipedia.org/wiki?curid=325029", "title": "HMS Princess Royal", "text": "Quattro navi della Royal Navy sono state battezzate HMS \"Princess Royal\"."}
{"id": "325031", "revid": "712828", "url": "https://it.wikipedia.org/wiki?curid=325031", "title": "Massassi", "text": ""}
{"id": "325032", "revid": "78273", "url": "https://it.wikipedia.org/wiki?curid=325032", "title": "Secondlife", "text": ""}
{"id": "325037", "revid": "188116", "url": "https://it.wikipedia.org/wiki?curid=325037", "title": "Lista di forze speciali", "text": "Le forze speciali sono particolari unit\u00e0 militari di una forza armata, addestrate a condurre operazioni speciali. Le tipologie variano sensibilmente a seconda del momento storico e dello stato a cui si riferiscono. Nella pratica sono spesso erroneamente chiamati come \"corpi d'\u00e9lite\" (definizione che dovrebbe correttamente indicare reparti scelti ma non destinati ad impieghi speciali) o anche pi\u00f9 correttamente \"unit\u00e0 per operazioni speciali\" delle forze armate.\nI reparti d'elite dei corpi di polizia (conosciute come \"teste di cuoio\"), non fanno parte delle forze speciali.\nDi seguito una lista di forze speciali delle forze armate di vari paesi."}
{"id": "325041", "revid": "712828", "url": "https://it.wikipedia.org/wiki?curid=325041", "title": "Tott Doneeta", "text": ""}
{"id": "325042", "revid": "115307904", "url": "https://it.wikipedia.org/wiki?curid=325042", "title": "Traduzione (disambigua)", "text": ""}
{"id": "325043", "revid": "2014155", "url": "https://it.wikipedia.org/wiki?curid=325043", "title": "Theobald von Bethmann-Hollweg", "text": "Ricopr\u00ec numerosi incarichi di prestigio e fu cancelliere del Reich (1909-1917).\nFu un buon governante ma troppo succube ai voleri dell'imperatore Guglielmo II e con una scarsa fermezza nelle sue decisioni.\nI primi anni.\nBethmann Hollweg nacque a Hohenfinow, Brandenburgo, figlio dell'ufficiale prussiano d'esercito Felix von Bethmann Hollweg, proveniente da un'importante famiglia di banchieri. Suo nonno era August von Bethmann Hollweg, che era stato un importante riformatore legislativo nonch\u00e9 rettore dell'Universit\u00e0 Federico Guglielmo di Berlino, oltre a ricoprire il ruolo di Ministro della Cultura dello stato prussiano.\nSua madre era invece Idabella de Rougemont, una alto-borghese svizzero-francese.\nIl giovane Theobald venne educato alla scuola di Schulpforta e poi all'Universit\u00e0 di Strasburgo, a quella di Lipsia e a quella di Berlino. Durante i suoi studi superiori ebbe la fortuna di conoscere il principe Guglielmo di Hohenzollern, futuro imperatore Guglielmo II, e diventarne amico, cos\u00ec che la carriera politica gli si dischiuse senza difficolt\u00e0.\nL'inizio della carriera politica: 1882-1909.\nEntrato nel servizio amministrativo prussiano nel 1882, nel 1899 divenne presidente della Provincia di Brandeburgo. In quello stesso anno egli spos\u00f2 Martha von Pfuel, nipote di Ernst von Pfuel, primo ministro prussiano dell'epoca.\nL'amicizia con l'imperatore e con Bernhard von B\u00fclow (cancelliere dal 1900 al 1909) unita a una fedelt\u00e0 incondizionata a essi, gli permise di diventare ministro dell'interno (1905) e poi del Reich (1907).\nNel 1909, dopo le dimissioni del cancelliere Bernhard von B\u00fclow, Bethmann Hollweg venne nominato a succedergli.\nL'inizio del cancellierato.\nDurante il biennio 1908 \u2013 1909 Bethmann\u2013Hollweg si mostr\u00f2 uno dei pi\u00f9 solidi alleati dell'imperatore Guglielmo, difendendolo dalle critiche mossegli da pi\u00f9 parti e anche dallo stesso cancelliere Bulow.\nQuest'ultimo divenne sempre pi\u00f9 dissidente nei confronti dell'imperatore Guglielmo II (noto per il suo autoritarismo, tanto da aver licenziato il cancelliere Otto von Bismarck per essersi opposto ai suoi voleri). Dopo l'incidente dell'intervista al Daily Telegraph (27 ottobre 1908), B\u00fclow present\u00f2 una prima volta le dimissioni, che furono rifiutate. A seguito di una crisi parlamentare, nel luglio 1909, le present\u00f2 nuovamente e questa volta il Kaiser le accett\u00f2.\nLo scoppio della prima guerra mondiale.\nGuglielmo II, a questo punto, desiderando un cancelliere pi\u00f9 accondiscendente, si ricord\u00f2 del fidato amico Bethmann \u2013 Hollweg. Il suo cancellierato, come si pu\u00f2 comprendere, fu molto scialbo e allineato ai voleri della Corona. La crisi latente d'inizio Novecento giunse a un punto di rottura con l'esplosione della prima guerra mondiale (giugno 1914), la quale vide coinvolta in prima linea la Germania e lui, che aveva appoggiato l'ultimatum dell'Austria alla Serbia senza neanche consultare il Kaiser; .\nMancato intervento sul genocidio armeno.\nLa Turchia era alleata della Germania nella guerra e stava conducendo una campagna di espulsione e uccisioni a danno degli Armeni dall'inizio del 1915. Malgrado i numerosi dispacci dai diplomatici tedeschi i quali richiedevano alla Germania di prendere posizione su quanto stava accadendo, il \"Reichskanzler\" si rifiut\u00f2 di intervenire nella questione. L'ambasciatore Paul Wolff Metternich cos\u00ec scriveva a Bethmann Hollweg il 7 dicembre 1915 da Costantinopoli: Il 16 dicembre, Bethmann Hollweg scrisse a margine della lettera: \nLa conclusione della guerra.\nNel 1916 tent\u00f2 di trattare, senza successo, con gli Alleati e uguale sorte ebbe un secondo tentativo l'anno dopo. Tuttavia egli si oppose, non sempre in modo esplicito per via del suo carattere indeciso, alla guerra sottomarina indiscriminata, che port\u00f2 all'entrata in guerra degli Stati Uniti (aprile 1917). Avversato dall'ala conservatrice della politica e dagli alti comandi dell'esercito per la sua moderazione, in seguito venne osteggiato anche dai partiti di sinistra e dal Centro che fino a quel momento lo avevano supportato; queste due frange si unirono per sfiduciare davanti all'imperatore il cancelliere, il quale si dimise il 12 luglio 1917.\nRitiratosi nei Paesi Bassi, mor\u00ec nel 1921 di polmonite."}
{"id": "325044", "revid": "666668", "url": "https://it.wikipedia.org/wiki?curid=325044", "title": "Second Life", "text": "Second Life \u00e8 un mondo virtuale (MUVE) elettronico digitale online lanciato il 23 giugno 2003 dalla societ\u00e0 statunitense Linden Lab a seguito di un'idea del fondatore di quest'ultima, il fisico Philip Rosedale. Si tratta di una piattaforma informatica nel settore dei nuovi media che integra strumenti di comunicazione sincroni ed asincroni e trova applicazione in molteplici campi della creativit\u00e0: intrattenimento, arte, formazione, musica, cinema, giochi di ruolo, architettura, programmazione, impresa, solo per citarne alcuni.\nRaggiunto il picco nel 2013 di un milione di utenti regolari, la crescita di utenti attivi si stabilizz\u00f2 e nel 2017 diminu\u00ec tra gli e i .\nCaratteristiche.\nGli utenti, detti \"residenti\", accedono al mondo virtuale attraverso un avatar tridimensionale. Nel rispetto dei termini di servizio (Terms of Service), essi sono liberi di fare qualunque cosa, ad esempio:\nQueste caratteristiche rendono Second Life differente dai videogiochi, in cui \u00e8 invece necessario perseguire un obiettivo prestabilito al fine di concludere il gioco o avanzare all'interno dello stesso. Inoltre, Second Life si distingue da altri ambienti o giochi multiutente 3D perch\u00e9 il contenuto dell'intero mondo virtuale viene generato dai residenti. Nel marzo 2006, parlando a Google TechTalks, Rosedale ha affermato: \"Quindi, non lo consideriamo un gioco. Lo consideriamo una piattaforma\". La presenza all'interno del mondo virtuale appare dunque come reale, e la collaborazione e gli scambi tra esseri umani si esercitano attraverso la mediazione figurata degli avatar. Pertanto, all'interno di Second Life sono nate numerose subculture, oggetto di studi nei campi della sociologia e delle scienze della comunicazione come modello virtuale di interazione umana.\nGli strumenti che i residenti hanno a disposizione per aggiungere i propri contenuti digitali nel mondo virtuale permettono di creare: oggetti di qualunque genere e dimensione, avatar, localit\u00e0 e paesaggi, materiale audiovisivo. \u00c8 facolt\u00e0 dei creatori cedere o vendere le creazioni attraverso i Linden Dollar.\nIl client include uno strumento elementare di modellazione 3D che consente ai residenti di creare oggetti virtuali di qualunque genere attraverso l'utilizzo di solidi geometrici elementari, detti \"prim\" (primitive). In realt\u00e0, la costruzione degli oggetti pi\u00f9 complessi e attraenti avviene di solito utilizzando software esterni per la modellazione 3D professionale (Autodesk Maya, 3D Studio Max, Blender ecc.) che permettono la creazione di mesh poligonali, oppure delle \"sculpted prims\" (anche dette \"sculpties\"), meno sofisticate delle mesh. Per le texture, si ricorre tipicamente a Adobe Photoshop o GIMP. Anche le animazioni e i suoni vengono creati ed importati utilizzando software esterni. Inoltre, il Linden Scripting Language (LSL) \u00e8 un linguaggio di programmazione procedurale che viene utilizzato per fornire un comportamento agli oggetti, cio\u00e8 renderli interattivi, attraverso l'inserimento di uno o pi\u00f9 \"script\".\nLe condizioni d'uso di Second Life consentono agli utenti di mantenere il copyright dei contenuti digitali creati, che tuttavia possono essere riutilizzati da Linden Lab sulla base di una modifica contrattuale apportata nel 2013. Sia il viewer che il server forniscono semplici funzioni di digital rights management (DRM).\nIn aggiunta al software ufficiale, nel corso degli anni sono stati sviluppati client alternativi di terze parti (\"third-party viewers\") che, nel rispetto della licenza GPL del client ufficiale, ne espandono o modificano le funzionalit\u00e0.\nL'iscrizione e la partecipazione sono gratuite. Esiste anche la possibilit\u00e0 di sottoscrivere un abbonamento premium per diventare possessori di terreni nella \"Mainland\", cio\u00e8 nei continenti gestiti direttamente dalla Linden Lab. Invece, l'abbonamento non \u00e8 necessario per affittare terreni gestiti da privati, o per diventare proprietari di intere regioni private (da chiedere in affitto alla Linden Lab separatamente).\nAspetti tecnici.\nAl marzo 2007 il mondo di Second life girava su pi\u00f9 di 2000 server basati su processori Intel o AMD. I server utilizzano come sistema operativo la distribuzione Linux Debian e come database per i dati MySQL. Sempre a marzo 2007 i dati creati dagli utenti ammontavano a 34 terabyte.\nL'architettura \u00e8 di tipo client-server con un protocollo di comunicazione pubblicamente documentato. Il client \u00e8 stato rilasciato dalla Linden Lab con licenza GPL a partire dal gennaio 2007, mentre il server, che funge da simulatore (\"simulator\", o pi\u00f9 brevemente \"sim\") \u00e8 riservato ad uso interno di Linden Lab e non \u00e8 mai stato rilasciato pubblicamente. Tuttavia, esiste un server alternativo open source chiamato \"Opensimulator\" che implementa il protocollo Second Life ed \u00e8 liberamente scaricabile. Inoltre, le \"libsecondlife\" sono un insieme di API, anch'esse open source, utilizzabili da applicazioni scritte in C\u266f/.NET per interfacciarsi a Second Life.\nDa agosto 2007 \u00e8 stata introdotta la possibilit\u00e0 di comunicare attraverso la voce, \u00e8 quindi possibile, sentire e parlare con gli altri avatar del metaverso.\nDa dicembre 2007 \u00e8 stato integrato nel componente Client il software Windlight, che consente un rendering degli oggetti grafici decisamente pi\u00f9 realistico oltre ad una gestione di condizioni atmosferiche che rendono i dettagli grafici parte integrante dell'esperienza immersiva.\nDa marzo 2008 \u00e8 stato aggiornato il Simulator integrando il motore di gestione degli oggetti fisici Havok versione 4, tale aggiornamento render\u00e0 le collisioni e gli spostamenti degli oggetti di tipo \"fisico\" molto pi\u00f9 realistici.\nL'apertura del Grid e del software verso l'\"open source\" \u00e8 un grande passo avanti verso la creazione di un \"reale\" universo virtuale.\nIl 9 luglio 2008, \u00e8 avvenuto il primo passo verso l'interoperabilit\u00e0 fra metaversi. IBM e Linden Lab sono riusciti a teletrasportare degli avatar dal Second Life Preview Grid a un mondo virtuale su OpenSim. Questa \u00e8 la prima volta che un avatar si muove da un mondo virtuale ad un altro, un avvenimento con implicazioni per tutto il settore dei mondi virtuali.\nNel 2015, Second Life contava 900.000 utenti attivi ogni mese.\nLinden Dollar.\nIl \"Linden Dollar\" (L$), italianizzato \"dollaro Linden\" o \"Linden dollaro\", \u00e8 la valuta virtuale utilizzata come moneta di scambio nell'economia di Second Life. Essa pu\u00f2 essere utilizzata per acquistare o vendere beni e servizi, oppure per essere regalata ad altri residenti. Viene emessa da Linden Lab, che nella piattaforma LindeX stabilisce giornalmente il tasso di cambio ufficiale con il dollaro USA. LindeX funge anche da piattaforma di compravendita dei Linden dollari. Lo stesso servizio di compravendita pu\u00f2 essere offerto anche da altri siti indipendenti. Tuttavia, in questo caso, prima di acquistare o vendere \u00e8 opportuno verificare l'esistenza dell'apposita autorizzazione Linden Lab, onde evitare di incorrere in truffe e in sanzioni da parte della Linden per compravendita illegale di Linden Dollar.\nIl tasso di cambio varia giornalmente in base al rapporto tra domanda e offerta. Tipicamente, \u00e8 compreso nell'intervallo che va da 200 Linden dollari per 1 dollaro USA a 400 Linden dollari per 1 dollaro USA.\nL'istruzione in Second Life.\nMolte universit\u00e0 ed aziende hanno usato Second Life con obiettivi educativi e formativi, incluse le Universit\u00e0 di Harvard e di Oxford e le italiane Universit\u00e0 degli studi di Salerno, Universit\u00e0 di Torino, della Calabria, di Bergamo, di Milano, di Urbino, di Teramo, di Perugia ed e-Campus. Infatti, istituzioni realmente esistenti ed operanti, oppure nate spontaneamente nel mondo virtuale, utilizzano Second Life come ambiente di apprendimento e di sperimentazione.\nSecond Life viene anche usato per l'apprendimento di lingue straniere. Gli insegnanti di lingua hanno iniziato a usare questo mondo virtuale come strumento per l'insegnamento linguistico, ad esempio il British Council per la lingua inglese e l'Instituto Cervantes per la lingua spagnola.\nSi veda il Wiki di Second Life per una lista ufficiale di progetti educativi, incluse alcune scuole di lingua.\nNel settembre 2009, al workshop internazionale su Multimedia in Physics Teaching and Learning viene presentata da italiani una relazione su Sloodle, il progetto di software didattico opensource per l'apprendimento e l'insegnamento in Second Life. Nello stesso congresso viene presentato il progetto itinerante di divulgazione e popolarizzazione della scienza Scienza on the road."}
{"id": "325045", "revid": "124208315", "url": "https://it.wikipedia.org/wiki?curid=325045", "title": "Cinema 4D", "text": "Il cinema 4D \u00e8 un tecnica cinematografica nella quale vengono combinate le caratteristiche del cinema tridimensionale e della pellicola ad effetti fisici della sala cinematografica. Tali effetti possono consistere in poltrone mobili, spruzzi d'acqua verso lo spettatore, luci laser, vento o odori.\nTale tecnologia \u00e8 impiegata principalmente nelle sale dei parchi di divertimento, ed uno dei freni alla diffusione dei film in 4D per la visione nelle sale tradizionali di tutto il mondo riguarda gli alti costi per attrezzare le singole sale e impianti."}
{"id": "325046", "revid": "1543377", "url": "https://it.wikipedia.org/wiki?curid=325046", "title": "Traduzione (diritto)", "text": "In gergo giuridico, per traduzione s'intende il trasferimento coatto di persone in regime di restrizione della libert\u00e0 personale da un luogo ad un altro. \nL'art. 42-\"bis\" comma 1 della legge 26 luglio 1975, n. 354 (ordinamento penitenziario), cos\u00ec come modificato dall'art. 2 della legge 12 dicembre 1992, n. 492 recante \"Disposizioni in materia di traduzioni di soggetti in condizione di restrizione della libert\u00e0 personale e di liberazione di imputati prosciolti\", definisce \u00abtraduzione\u00bb \"tutte le attivit\u00e0 di accompagnamento coattivo, da un luogo ad un altro, di soggetti detenuti, internati, fermati, arrestati o comunque in condizione di restrizione della libert\u00e0 personale\".\nClassificazione della traduzioni.\nSi suole distinguere le traduzioni in:\nTutela della riservatezza e della dignit\u00e0 dei traducendi.\nNelle traduzioni devono essere adottate \"le opportune cautele per proteggere i soggetti tradotti dalla curiosit\u00e0 del pubblico e da ogni specie di pubblicit\u00e0, nonch\u00e9 per evitare ad essi inutili disagi\" (art. 42-\"bis\", comma 4, L. 492/92).\nInoltre, con riferimento all'uso delle manette, la legge distingue tra:\nAncora, nelle traduzioni individuali e collettive degli adulti \u00e8 consentito l'uso degli abiti civili; nelle traduzioni dei minorenni, l'uso degli abiti civili costituisce la regola.\nLe detenute e le internate sono tradotte con l'assistenza di personale femminile.\nOrgani competenti.\nCirca gli organi competenti ad eseguire le traduzioni, la legge opera la seguente distinzione:\nParco automezzi impiegati nel servizio di traduzione.\nIl decreto legge 17 dicembre 1999, n. 481 (convertito in Legge 14 febbraio 2000, n. 23) recante \"Misure urgenti per il servizio di traduzione degli internati\", ha disposto il potenziamento del parco automezzi in dotazione al Dipartimento dell'Amministrazione Penitenziaria impiegati nel servizio di traduzione degli internati e dei detenuti."}
{"id": "325047", "revid": "6066", "url": "https://it.wikipedia.org/wiki?curid=325047", "title": "Theobald von Bethmann - Hollweg", "text": ""}
{"id": "325048", "revid": "200568", "url": "https://it.wikipedia.org/wiki?curid=325048", "title": "Mosul", "text": "Mosul (; o pi\u00f9 raramente in italiano \"Mossul\") \u00e8 una citt\u00e0 dell'Iraq, capoluogo del governatorato di Ninive.\nMosul \u00e8 il nome che diedero gli Arabi musulmani all'antica Ninive, la capitale dell'impero assiro. Il sito di Ninive si trova sulla sponda orientale del fiume Tigri, mentre Mosul \u00e8 sorta sulla sponda occidentale.\nStoria.\nAntichit\u00e0.\nIdentificata nei primi periodi islamici come capitale della regione del Diy\u0101r Rab\u012b\u02bfa, Mosul \u00e8 stata identificata con l'antico centro urbano di M\u00e8psila (\u039c\u03ad\u03c8\u03b9\u03bb\u03b1), citato da Senofonte, tuttavia la diversa collocazione geografica riportata dallo storico greco suggerirebbe l'identificazione di Mosul con la persiana Budh-Ardhash\u012br.\nMedioevo.\nIn periodo islamico la citt\u00e0 fu conquistata da \u02bfUtba ibn Farqad nel 641 e presto trasformata in campo fortificato (\"mi\u1e63r\") per volere del califfo \u02bfOmar ibn al-Kha\u1e6d\u1e6d\u0101b. Alla fine del IX secolo cominci\u00f2 a entrare nell'orbita della dinastia araba degli Hamdanidi, che ne fecero per un certo periodo il loro principale baluardo come governatori sotto alla dinastia degli Abbasidi, ma senza rinunciare alla propria autonomia.\nUn secolo dopo il controllo della citt\u00e0 pass\u00f2 agli \u02bfUqaylidi, e successivamente all'\"atabeg\" turco \u02bfIm\u0101d al-D\u012bn Zang\u012b, figlio di \u0100q Sunq\u016br al-\u1e24\u0101jib e padre di Norandino, che, nel 1127, strapp\u00f2 la citt\u00e0 al controllo dei Selgiuchidi.\nAlla morte di Norandino, Mosul pass\u00f2 a suo figlio \u02bfIzz al-D\u012bn Mas\u02bf\u016bd, e in poco tempo a Saladino che intendeva infliggere un colpo mortale all'esperienza statale dei Crociati in Terrasanta circondando i territori d'oltremare grazie a Mosul, Aleppo, Damasco e all'Egitto.\nDopo l'esperienza ayyubide la citt\u00e0 sfugg\u00ec, a met\u00e0 del XIII secolo, all'aggressione dei Mongoli di Hulagu Khan, poich\u00e9 il suo governatore, Badr al-D\u012bn Lu\u02belu\u02be, accompagn\u00f2 il condottiero mongolo nella sua campagna di devastazione delle regioni siriane, che s'infranse infine contro la superiore cavalleria mamelucca nella battaglia di \u02bfAyn J\u0101l\u016bt. Il figlio di Badr al-D\u012bn, al-Malik al-\u0101lih Ism\u0101\u02bf\u012bl, si aggreg\u00f2 a questo punto al carro dei vincitori, ma ci\u00f2 non evit\u00f2 ne a lui ne a Mosul la dura punizione dei Mongoli, tutt'altro che indeboliti dalla sconfitta subita dai Mamelucchi.\nMosul cadde quindi sotto controllo dei mongoli Ilkhanidi e poi sotto quello dei mongoli Jalayridi, fatto che la salv\u00f2 dalla devastante furia di Tamerlano.\nDal XVI al XX secolo.\nAll'inizio del XVI secolo Mosul fu controllata dalla federazione turcomanna degli Aq Qoy\u016bnl\u016b, ma nel 1508 i Safavidi occuparono Baghdad e Mosul, fin quando, nel 1535, l'Ottomano Solimano il Magnifico non conquist\u00f2 la citt\u00e0 strappandola ai Safavidi.\nDa quel momento la citt\u00e0 fu governata da un Pasci\u00e0 ottomano e fu solo nel 1925, a quattro anni dalla formale indipendenza irachena, che Mosul entr\u00f2 a far parte dei domini di Fay\u1e63al I d'Iraq, primo sovrano del Regno hashemita d'Iraq.\nApprezzata in periodo medievale per la bellezza dei suoi tessuti (la \"mussolina\" prende il nome dalla citt\u00e0) e per la floridezza dei suoi commerci, Mosul aveva una cinta muraria con sette porte e imponenti torrioni, un rinomato ospedale (\"maristan\") e un vasto mercato coperto (\"qaysariyya\").\nPer tutto l'Ottocento e per buona parte del Novecento abitarono a Mosul comunit\u00e0 appartenenti alle religioni pi\u00f9 diverse. Accanto ad una maggioranza di arabi, curdi e turcomanni, erano censite minoranze di ebrei, yezidi e cristiani, distinti questi ultimi fra cattolici, protestanti, caldei, armeni, greco-ortodossi, nestoriani, maroniti e giacobiti.\nNel XXI secolo.\nIn periodo contemporaneo Mosul ha visto crescere impetuosamente la sua popolazione, dai 40\u00a0000 abitanti di fine XIX secolo (fra cui 7\u00a0000 cristiani e 1 500 ebrei) ai circa un milione e mezzo del 2015 che la rendono la terza citt\u00e0 per popolazione dell'Iraq, dopo la capitale Baghdad e Bassora.\nNel giugno del 2014 la citt\u00e0 cade in mano ai miliziani dello Stato Islamico, che ha distrutto la moschea dedicata al profeta Giona, costruita nel XIII secolo, la grande moschea di al-Nuri, le millenarie mura di Ninive, i numerosi manoscritti e documenti di grande rilevanza storica della Biblioteca, una delle pi\u00f9 antiche dell'Iraq, alcuni dei quali presenti in un elenco di testi rari stilato dall'UNESCO, e di numerose statue e reperti risalenti all'Impero assiro conservati nel Museo della citt\u00e0. Le notizie sugli accadimenti nella citt\u00e0 occupata giungono per lo pi\u00f9 da un blogger, Mosul Eye, pseudonimo di Omar Mohammed, che riuscir\u00e0 a mantenere l'anonimato per tutta la durata dell'occupazione.\nA 35\u00a0km dalla citt\u00e0 si trova la diga di Mosul, costruita negli anni '80 controlla l'irrigazione del Governatorato di Ninive ed \u00e8 considerata di importanza strategica per l'intero Iraq.\nIl 17 ottobre 2016, dopo pi\u00f9 di due anni dalla sua cattura, ha inizio l'offensiva contro l'ISIS da parte dell'esercito iracheno e dei curdi peshmerga, entrambi in stretta collaborazione con le forze speciali statunitensi. Il 9 luglio 2017 il premier Haydar al-'Abadi annuncia ufficialmente la riconquista di Mosul.\nLa liberazione di Mosul ha posto fine ad una delle pi\u00f9 grandi crisi umanitarie conseguenti alle guerre innescate dall'ISIS. L\u2019operazione di reinserimento delle famiglie degli sfollati, di cui circa un milione dalla sola Mosul, sono state gestite dall\u2018Alto commissariato delle Nazioni Unite per i rifugiati (UNHCR) sotto la responsabilit\u00e0 dell\u2019italiano Bruno Geddo.\nLe vittime stimate per la battaglia di Mosul sono almeno 40 000.\nInfrastrutture e trasporti.\nLa diga di Mosul \u00e8 stata progettata per fornire a Mosul energia idroelettrica e approvvigionamento idrico. Tuttavia i tagli di approvvigionamento idrico sono comuni e le reti di telefonia mobile sono state arrestate.\nCi sono cinque ponti che attraversano il Tigri a Mosul, da nord a sud:"}
{"id": "325050", "revid": "533647", "url": "https://it.wikipedia.org/wiki?curid=325050", "title": "Giuseppe Capograssi", "text": "Biografia.\nGiuseppe Capograssi nacque a Sulmona da un'antica famiglia nobile che vi si era trasferita da un comune della provincia di Salerno nel 1319, a seguito del vescovo Andrea. Nipote di Nunzio Federigo Faraglia, Capograssi si laure\u00f2 in Giurisprudenza a Roma nel novembre del 1911 discutendo la tesi di laurea \"Lo Stato e la Storia\", in cui gi\u00e0 affiorano le problematiche connesse alle interrelazioni fra individuo, societ\u00e0 e Stato: problematiche che impegneranno tutta la sua attivit\u00e0 di studioso.\nDopo aver esercitato l'avvocatura, inizi\u00f2 la carriera accademica all'Universit\u00e0 degli Studi di Sassari, poi insegn\u00f2 all'Universit\u00e0 degli Studi di Macerata, dove venne nominato anche rettore e quindi si trasfer\u00ec nel 1938 a Padova, poi nel 1940 a Roma, di qui a Napoli, presso l'Universit\u00e0 degli Studi di Napoli Federico II, per un decennio, trascorso il quale si trasfer\u00ec \"ex novo\" a Roma.\nNel luglio del 1943 prese parte ai lavori che portarono alla redazione del Codice di Camaldoli.\nIl 3 dicembre 1955 venne nominato giudice della Corte costituzionale dal Presidente della Repubblica Giovanni Gronchi e giur\u00f2 il 15 dicembre insieme agli altri quattordici giudici. Di fatto non partecip\u00f2 ai lavori della Corte in quanto mor\u00ec il giorno della seduta inaugurale (23 aprile 1956).\nFu tra i fondatori dell'Ugci (Unione giuristi cattolici italiani), di cui fu anche il primo presidente.\nSulmona gli ha intitolato il ponte che collega piazza Capograssi al centro storico, un busto sulla stessa piazza, e anche la nuova biblioteca civica e il Tribunale.\nPensiero.\nLa sua filosofia viene denominata \"dottrina dell'esperienza giuridica\" ed \u00e8 rivolta alla centralizzazione della volont\u00e0 del soggetto agente, che si imprime nell'azione stessa, vera fonte di espressione giuridica e di vita. La filosofia dovrebbe quindi occuparsi della vita e dell'azione, avendo a centro della sua speculazione la \"persona\". \nIl suo pensiero si ricollega al personalismo cattolico, il cui approfondimento si ebbe proprio nel Novecento, sulle orme di sant'Agostino, Pascal, Rosmini, anche ad opera di pensatori francesi quali Maritain e Mounier. Perci\u00f2, l'aver posto al centro della sua indagine il problema di comprendere i rapporti essenziali che intercorrono fra il diritto, inteso come esigenza giuridica, e la vita consente alla sua filosofia del diritto di superare il campo della tecnica giuridica per pervenire ad una visione organica e totale del reale, cio\u00e8 a Dio."}
{"id": "325051", "revid": "339392", "url": "https://it.wikipedia.org/wiki?curid=325051", "title": "Mossoul", "text": ""}
{"id": "325052", "revid": "712828", "url": "https://it.wikipedia.org/wiki?curid=325052", "title": "Lomi Plo", "text": ""}
{"id": "325053", "revid": "1543377", "url": "https://it.wikipedia.org/wiki?curid=325053", "title": "Encephalartos longifolius", "text": "Encephalartos longifolius \u00e8 una cicade della famiglia delle Zamiaceae, nativa del Sudafrica.\nFu descritta per la prima volta nel 1775 dal botanico olandese Nikolaus Joseph von Jacquin che la attribu\u00ec al genere \"Zamia\". Successivamente il tedesco Johann Georg Christian Lehmann la inquadr\u00f2 nel genere \"Encephalartos\".\nDescrizione.\nIl tronco, non ramificato, pu\u00f2 raggiungere in condizioni ottimali i 4 m di altezza e i 30\u201345\u00a0cm di diametro.\nLe foglie, pennate, di colore verde scuro o glauco, sono disposte a rosetta all'apice del fusto. Lunghe da 100 a 200\u00a0cm, sono composte da numerose paia di foglioline lanceolate inserite su un rachide centrale di colore giallastro, ricurvo all'estremit\u00e0.\nI coni maschili, in numero variabile da 1 a 3, sono cilindrici, peduncolati, eretti, di colore verde-marcio, lunghi 40\u201360\u00a0cm.\nI coni femminili, in numero variabile da 1 a 3, hanno un corto peduncolo e sono ovoidali, lunghi 40\u201360\u00a0cm e 30\u201340\u00a0cm di diametro.\nI semi, ovoidali, lunghi 4\u20135\u00a0cm, sono rossastri.\nDistribuzione e habitat.\nLa specie \u00e8 nativa del Sudafrica, provincia del Capo Occidentale. Predilige i suoli sabbiosi e a pH acido. Cresce dai 200 m sino ai 1500 m sul livello del mare.\nConservazione.\nLa \"IUCN Red List\" classifica \"E. longifolius\" come specie prossima alla minaccia (\"Near Threatened\").\nLa specie \u00e8 inserita nella Appendice I della \"Convention on International Trade of Endangered Species\" (CITES)"}
{"id": "325054", "revid": "712828", "url": "https://it.wikipedia.org/wiki?curid=325054", "title": "Invasione yuuzhan vong", "text": ""}
{"id": "325058", "revid": "287204", "url": "https://it.wikipedia.org/wiki?curid=325058", "title": "Karditsa (unit\u00e0 periferica)", "text": "Karditsa () \u00e8 una delle cinque unit\u00e0 periferiche della Tessaglia, una delle tredici periferie (in greco: \u03c0\u03b5\u03c1\u03b9\u03c6\u03ad\u03c1\u03b5\u03b9\u03b5\u03c2, \"perifereies\" - regione amministrativa) della Grecia. Il capoluogo \u00e8 la citt\u00e0 di Karditsa.\nGeografia fisica.\nIl territorio \u00e8 pianeggiante nelle parti centrale ed orientali mentre \u00e8 montuoso in quelle occidentali e meridionali, dominate dai contrafforti della catena centrale del Pindo.\nIl principale fiume \u00e8 il Pinio che attraversa tutta la Tessaglia.\nPrefettura.\nL'unit\u00e0 periferica di Karditsa \u00e8 stata costituita nel 2011, anno dell'entrata in vigore della riforma amministrativa detta \"piano Kallikratis\" ed ha sostituito la prefettura di Karditsa () che era una delle quattro prefetture della Tessaglia. La riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", e fino al 2011 la prefettura di Karditsa era suddivisa in venti comuni e una comunit\u00e0."}
{"id": "325069", "revid": "1169970", "url": "https://it.wikipedia.org/wiki?curid=325069", "title": "Quaresima", "text": "La Quaresima \u00e8 una delle ricorrenze che la Chiesa cattolica e altre Chiese cristiane celebrano lungo l'anno liturgico. \u00c8 un periodo che precede la celebrazione della Pasqua; secondo il rito romano inizia il Mercoled\u00ec delle Ceneri e si conclude il Gioved\u00ec santo, mentre secondo il rito ambrosiano parte dalla domenica successiva al Marted\u00ec grasso e si conclude il Gioved\u00ec santo con l'inizio del Triduo pasquale.\nTale periodo \u00e8 caratterizzato dall'invito alla conversione a Dio. Sono pratiche tipiche della quaresima il digiuno ecclesiastico e altre forme di penitenza, la preghiera pi\u00f9 intensa e la pratica della carit\u00e0. \u00c8 un cammino che prepara alla celebrazione della Pasqua, che \u00e8 il culmine delle festivit\u00e0 cristiane.\nRicorda i quaranta giorni trascorsi da Ges\u00f9 nel deserto dopo il suo battesimo nel Giordano e prima del suo ministero pubblico. \u00c8 anche il periodo in cui i catecumeni vivono l'ultima preparazione al loro battesimo.\nSignificato dei quaranta giorni.\nAlla fine del V secolo, e ancora oggi nel rito ambrosiano, la quaresima iniziava di domenica (1\u00ba giorno), durava cinque settimane complete (5x7=35 giorni) e si concludeva il gioved\u00ec della settimana santa (con l'ultima domenica di Quaresima e altre quattro ferie, cio\u00e8 altri cinque giorni), per un totale di quaranta giorni esatti. Alla fine del V secolo l'inizio venne anticipato al mercoled\u00ec precedente la prima domenica (altri quattro giorni), e furono inclusi il Venerd\u00ec santo e il Sabato santo nel computo della Quaresima, arrivando cos\u00ec in tutto a quarantasei giorni. Poich\u00e9 le sei domeniche di Quaresima non sono giorni di digiuno, in tutto il tempo di Quaresima rimangono quaranta giorni esatti di digiuno ecclesiastico prima della Pasqua.\nCon il Codice delle Rubriche del Breviario e del Messale Romano del 1960 papa Giovanni XXIII distinse, dentro del \"tempo quaresimale\" (\"tempus quadragesimale\"), il \"Tempo di Quaresima\", che comincia con il Mercoled\u00ec delle Ceneri, dal successivo \"Tempo della Passione\", che comincia con i I Vespri della I Domenica della Passione (ossia V Domenica di Quaresima). Aggiunge che la settimana che comincia con la II Domenica della Passione \u00e8 chiamata Settimana Santa e che gli ultimi tre giorni (interi) di questa settimana sono designati come Triduo Sacro.\nPaolo VI, con il motu proprio \"Mysterii Paschalis\" del 14 febbraio 1969, decret\u00f2 che \"Il Tempo di Quaresima decorre dal Mercoled\u00ec delle Ceneri fino alla Messa \u00abCena del Signore\u00bb esclusa\". Si distingue il Triduo Pasquale, che \"ha inizio dalla Messa \u00abCena del Signore\u00bb, ha il suo fulcro nella Veglia Pasquale, e termina con i Vespri della domenica di Risurrezione\".\nPer questo la Quaresima dura dal Mercoled\u00ec delle Ceneri fino al Gioved\u00ec santo, per un totale di quarantaquattro giorni.\nPer il rito ambrosiano la Quaresima inizia la domenica dopo il Mercoled\u00ec delle Ceneri romano e termina anch'essa la sera del Gioved\u00ec Santo per un totale di quaranta giorni esatti.\nIl codice di diritto canonico disciplina i giorni di penitenza cristiana ai canoni da 1249 a 1253:\nNel determinare la durata della Quaresima ha un ruolo centrale il numero quaranta, che ricorre frequentemente nelle Scritture. In particolare, nel Nuovo Testamento:\nAncora pi\u00f9 numerosi i riferimenti nell'Antico Testamento:\nIl carattere originario della Quaresima fu riposto nella penitenza di tutta la comunit\u00e0 cristiana e dei singoli, protratta per quaranta giorni.\nStoria.\nNella Chiesa primitiva la celebrazione della Pasqua era anticipata da uno o due giorni di digiuno. Tale digiuno sembra fosse orientato non tanto alla celebrazione pasquale quanto all'amministrazione del battesimo che pian piano veniva riservata alla veglia pasquale. La prassi del digiuno era indirizzata innanzitutto ai catecumeni e poi estesa al ministro del battesimo e a tutta la comunit\u00e0 ecclesiale. Tale digiuno non aveva scopo penitenziale ma ascetico-illuminativo.\nIn questo periodo a Roma la domenica precedente la Pasqua era denominata \"Domenica di passione\" e nel Venerd\u00ec e Mercoled\u00ec di questa stessa settimana non si celebrava l'eucaristia. L'estensione del digiuno per tutta la settimana precedente la Pasqua \u00e8 certa solamente per la Chiesa di Alessandria.\nDi tale consuetudine \u00e8 testimone uno storico del V secolo, Socrate Scolastico, che riferisce di un periodo di digiuno nelle sei settimane che precedevano la Pasqua osservato nell'Illirico e in Grecia; a Roma invece il digiuno durava tre settimane. Durante le tre settimane prima della Pasqua si proclamava il vangelo secondo Giovanni. La lettura di questo testo \u00e8 giustificata dal fatto che esso \u00e8 ricco di brani che si riferiscono alla prossimit\u00e0 della Pasqua e alla presenza di Ges\u00f9 a Gerusalemme.\nQuesta preparazione prolungata fu motivata dalla prassi penitenziale. Coloro che desideravano essere riconciliati con Dio e con la Chiesa iniziavano il loro cammino di preparazione nella prima di queste Domeniche (pi\u00f9 tardi verr\u00e0 anticipata al Mercoled\u00ec immediatamente precedente) e veniva concluso la mattina del Gioved\u00ec santo, giorno in cui ottenevano la riconciliazione. In tal modo i penitenti si sottoponevano a un periodo di preparazione che durava quaranta giorni. Da qui il termine latino \"Quadragesima\". I penitenti intraprendevano questo cammino attraverso l'imposizione delle ceneri e l'utilizzazione di un abito di sacco in segno della propria contrizione e del proprio impegno ascetico.\nVerso la fine del V secolo, ha inizio la celebrazione del mercoled\u00ec e del venerd\u00ec precedenti la quaresima come se ne facessero parte. Si giunge a imporre le ceneri ai penitenti il mercoled\u00ec di questa settimana antecedente la prima domenica di quaresima, rito che verr\u00e0 poi esteso a tutti i cristiani. A partire da questa fase incominciano a delinearsi anche le antiche tappe del catecumenato, che preparava al battesimo pasquale nella solenne veglia del Sabato Santo; infatti questo tempo battesimale si integrava con il tempo di preparazione dei penitenti alla riconciliazione del gioved\u00ec santo. Fu cos\u00ec che anche i semplici fedeli - ovvero quanti non erano catecumeni n\u00e9 pubblici penitenti - vennero associati a questo intenso cammino di ascesi e di penitenza per poter giungere alle celebrazioni pasquali con l'animo disposto a una pi\u00f9 autentica partecipazione.\nNel corso del VI secolo, tutta la settimana che precede la prima domenica di quaresima \u00e8 dedicata alla preparazione pasquale. La domenica con cui ha inizio questa settimana \u00e8 la Quinquagesima, perch\u00e9 \u00e8 il cinquantesimo giorno prima di Pasqua. Tra il VI e il VII secolo si costitu\u00ec un ulteriore prolungamento con altre due domeniche (Sessagesima e Settuagesima). Il Tempo di Settuagesima (detto anche tempo di Carnevale) che comprendeva queste tre domeniche \u00e8 stato abolito nel rito romano riformato dopo il Concilio Vaticano II, in cui la quaresima inizia direttamente con il Mercoled\u00ec delle Ceneri. Si conserva invece nell\"usus antiquior\" del rito romano.\nAllo sviluppo della quaresima ha contribuito la disciplina penitenziale per la riconciliazione dei peccatori che avveniva la mattina del gioved\u00ec santo e le esigenze sempre crescenti del catecumenato con la preparazione immediata al battesimo, celebrato nella notte di Pasqua.\nLa celebrazione della Pasqua nei primi tre secoli della vita della Chiesa non aveva un periodo di preparazione. La comunit\u00e0 cristiana viveva cos\u00ec intensamente l'impegno cristiano fino alla testimonianza del martirio da non sentire la necessit\u00e0 di un periodo di tempo per rinnovare la conversione gi\u00e0 avvenuta con il Battesimo.\nL'uso di iscrivere i peccatori alla penitenza pubblica quaranta giorni prima di Pasqua determin\u00f2 la formazione di una \"quadragesima\" (quaresima) che cadeva nella VI domenica prima di Pasqua. Dal momento poi che la domenica non si celebravano riti penitenziali, si fiss\u00f2 questo atto al mercoled\u00ec precedente. Ogni mercoled\u00ec era, infatti, giorno di digiuno. Cos\u00ec \u00e8 nato il mercoled\u00ec delle Ceneri.\nAllo sviluppo della quaresima ha contribuito prima di tutto la pratica del digiuno in preparazione alla Pasqua, poi la disciplina penitenziale, infine la preparazione dei catecumeni che saranno battezzati la notte di Pasqua.\nLa Quaresima nei riti occidentali.\nRito romano.\nQuesto periodo si inizia con il mercoled\u00ec delle Ceneri, quando il popolo di Dio riceve il segno delle ceneri benedette, e si estende fino al gioved\u00ec santo. In questa sera si celebra la \"messa in Cena Domini\", facendo cos\u00ec memoriale dell'istituzione del ministero sacerdotale e del sacramento dell'Eucaristia. Questa messa apre le celebrazioni del Triduo Pasquale.\nNelle messe della quaresima, e fino alla Veglia Pasquale, non si canta l\"'alleluia\". Non si recita il \"gloria\", eccetto nelle feste e nelle solennit\u00e0, e si usa il colore viola per i paramenti liturgici (fatta eccezione per le feste e le solennit\u00e0, in cui si usa il colore proprio, cio\u00e8 il bianco, salvo che vi siano feste o solennit\u00e0 locali di martiri); per la quarta Domenica, detta \"Laetare\" dall'inizio dell'introito in latino della messa, si pu\u00f2 scegliere il rosa; la Domenica delle Palme, che apre la settimana santa, ha come colore liturgico il rosso; nella mattina del Gioved\u00ec Santo si celebra la messa del crisma, caratterizzata dal colore bianco. \u00c8 proibito ornare gli altari con fiori, eccetto che nelle feste, nelle solennit\u00e0 e nella domenica Laetare. In quaresima (e dal Gloria della Messa in Cena Domini escluso fino al Gloria della Veglia Pasquale escluso) il suono dell'organo e degli altri strumenti musicali \u00e8 consentito solo per accompagnare il canto.\nLa liturgia del tempo quaresimale \u00e8 caratterizzata da umilt\u00e0, penitenza e morigeratezza: \u00e8 proibito ornare l'altare con fiori ed \u00e8 permesso il suono dell\u2019organo e di altri strumenti musicali soltanto per sostenere il canto, eccetto nella IV domenica (Domenica Laetare), le solennit\u00e0 e le feste; si omette l'inno Gloria in excelsis (eccetto nelle solennit\u00e0), cos\u00ec come l'Alleluia; eccetto le solennit\u00e0 e le feste, in cui si usa per i paramenti liturgici il colore proprio (bianco o per i martiri rosso), si utilizza generalmente il viola, ma dove \u00e8 tradizione si pu\u00f2 usare invece nella domenica \"Laetare\" il colore rosaceo e la Domenica delle Palme, che apre la settimana santa, ha come colore liturgico il rosso; inoltre nella mattina del Gioved\u00ec Santo si celebra la messa del crisma, caratterizzata dal colore bianco.\nA partire dai primi vespri della quinta domenica di Quaresima \u00e8 consentito, secondo le consuetudini locali, velare i crocifissi e le immagini dei santi con un panno di colore violaceo (o rosso).I crocifissi rimangono velati sino al termine dell'azione liturgica del venerd\u00ec santo, mentre le immagini fino all'inizio della veglia pasquale.\nInoltre, nella formulazione tradizionale dei cinque precetti generali della Chiesa, veniva vietata la celebrazione in forma solenne delle nozze nei tempi liturgici penitenziali; ci\u00f2 sconsigliava, senza tuttavia vietarla, la celebrazione delle nozze in Quaresima, che non potevano per\u00f2 in tal caso assumere carattere solenne.\nIl Venerd\u00ec Santo e il Sabato Santo \u00e8 proibita la celebrazione dei sacramenti, compreso quello del matrimonio, con eccezione di quelli della penitenza e dell'unzione degli infermi. Il Codice di diritto canonico del 1917 proibiva i matrimoni solenni, dal Mercoled\u00ec delle ceneri fino alla domenica di Pasqua, come pure dalla I domenica di Avvento fino al giorno di Natale. Alcune diocesi hanno proibito la celebrazione del matrimoni durante la Quaresima, per la Chiesa latina intera non \u00e8 proibito, ma scoraggiato: in certi giorni le rubriche non permettono la messa per gli sposi e al suo posto dovrebbe essere celebrata la messa del giorno in paramenti violacei. Inoltre in tutto il periodo della Quaresima \u00e8 proibito decorare la chiesa con fiori.\nDisciplina ecclesiastica.\nIl Catechismo di San Pio X e il Codice di diritto canonico del 1917 indicano la forma di digiuno allora in vigore, secondo la quale, chi non era dispensato aveva l'obbligo di osservare l'astinenza dalle carni il mercoled\u00ec delle Ceneri, tutti i venerd\u00ec dell'anno e tutti i sabati di Quaresima, e dal digiuno (consumazione di un solo pasto, anticamente dopo il Vespro e poi sempre pi\u00f9 anticipato sino al mezzod\u00ec, con liceit\u00e0 di una colazione quantificabile in 60 grammi al mattino e una refezione quantificabile in 250 grammi la sera, esclusa da queste ultime la carne, che invece si pu\u00f2 consumare al pasto principale se non \u00e8 giorno di astinenza) tutti i giorni, eccezion fatta per le domeniche. Inoltre \u00e8 consentito invertire in qualsiasi modo il pasto principale e le due refezioni, purch\u00e9 si compiano nell'arco delle ventiquattro ore. Queste prescrizioni, ai loro tempi, erano gi\u00e0 molto largheggianti, se si considera che fino al XIX secolo inoltrato era anche proibita la carne tutti i giorni (eccetto le domeniche), nonch\u00e9 erano proibiti, al mercoled\u00ec, al venerd\u00ec, al sabato e nelle refezioni aggiuntive, anche uova, pesce e latticini.\nLetture della messa in Quaresima.\nNel rito romano dopo il Concilio Vaticano II si possono intravedere tre itinerari:\nIl ciclo A (quello a pi\u00f9 forte carattere battesimale) pu\u00f2 essere seguito ogni anno secondo le esigenze pastorali di ogni singola comunit\u00e0.\nRito romano (\"usus antiquior\").\nAnche nell\"usus antiquior\" del rito romano la Quaresima inizia al Mercoled\u00ec delle Ceneri, con l'imposizione sul capo dei fedeli delle ceneri benedette, ottenute con la bruciatura dei rami di palma gi\u00e0 benedetti alla Domenica delle Palme dell'anno precedente. In realt\u00e0, la Chiesa \u00e8 gi\u00e0 entrata da tre settimane in un tempo di pi\u00f9 mite penitenza, quello di Settuagesima, che per\u00f2 \u00e8 oscurato, nella pratica popolare, dalle festivit\u00e0 del Carnevale. La liturgia del tempo quaresimale \u00e8 caratterizzata da umilt\u00e0, penitenza e morigeratezza: sono tolti i fiori e le reliquie dall'altare, l'organo tace se non per accompagnare il canto, si omette l'inno Gloria in excelsis (eccetto alle feste di San Giuseppe e dell'Annunciazione), cos\u00ec come l'Alleluia (sostituito dal Tratto), e si utilizza il colore viola per i paramenti. L'unica mitigazione in questi caratteri si trova nella quarta domenica, detta Laetare, in cui i paramenti possono essere di colore rosaceo, e si possono tenere i fiori sull'altare e suonare l'organo.\nIn Quaresima, tutte le Messe, anche quelle feriali, hanno lettura, Vangelo e parti salmodiche proprie, in quanto in questo tempo si istruiscono i fedeli sulla Storia della Salvezza e si forniscono loro i preziosi insegnamenti morali contenuti nelle Scritture. Particolarmente importanti, il mercoled\u00ec, venerd\u00ec e sabato della I settimana di Quaresima, sono le cosiddette ferie delle Quattro tempora di Quaresima, caratterizzate da ancor pi\u00f9 forte penitenza e da numerose letture durante la Messa, residuato di consuetudini dell'antica liturgia romana. Dal 1962 tutte le feste dei santi che cadono in Quaresima, eccettuate San Giuseppe e l'Annunciazione, sono ridotte a semplici commemorazioni durante l'ufficio.\nRito ambrosiano.\nIl rito ambrosiano intende la Quaresima come un periodo di penitenza. Contando a ritroso dal Gioved\u00ec santo 40 giorni, si arriva alla prima domenica di Quaresima: dunque i quaranta giorni di penitenza iniziano alla sesta domenica prima di Pasqua. Questo era il computo originale della Quaresima in tutti i riti. Il rito romano invece, all'idea di quaranta giorni di penitenza, sostitu\u00ec nel Medioevo quella dei quaranta giorni effettivi di digiuno in preparazione alla domenica di Pasqua. Partendo quindi dal sabato Santo e contando quaranta giorni a ritroso, saltando per\u00f2 le domeniche in cui non si digiunava, si giunge esattamente al mercoled\u00ec precedente la prima domenica di Quaresima, che divenne il \"Mercoled\u00ec delle ceneri\".\nVi sono differenze anche nella concezione dei venerd\u00ec di Quaresima: per il rito ambrosiano, infatti, il venerd\u00ec \u00e8 \"feria aneucaristica\", durante la quale non possono essere celebrate messe, per vivere in modo radicale la privazione da Cristo, come avviene nel sabato autentico, per accoglierlo pienamente con la Pasqua. Nelle altre \"feriae\" di Quaresima, quindi, tutti i giorni tranne la domenica e il sabato (considerato semi-festivo in rispetto della prescrizione mosaica e come preparazione alla domenica), l'aspetto penitenziale \u00e8 espresso dalla colorazione (facoltativa) nera dei paramenti anzich\u00e9 viola-morello. Nelle domeniche invece, come da tradizione ambrosiana, \u00e8 sottolineato il percorso battesimale, che portava un tempo e pu\u00f2 tuttora portare i catecumeni a prepararsi al battesimo nel giorno di Pasqua, e che guida i fedeli battezzati a riscoprire il significato di questo sacramento.\nLa Settimana Santa \u00e8 chiamata \"Hebdomada Authentica\" (Settimana Autentica), in quanto vi si celebrano gli eventi centrali della storia. I riti del Triduo pasquale sono completamente diversi da quelli del rito romano.\nSpiritualit\u00e0 della quaresima.\nLa quaresima \u00e8 il \"tempo favorevole\" (2 Cor ) per la conversione a Cristo.\nLa spiritualit\u00e0 della quaresima \u00e8 caratterizzata da un pi\u00f9 attento e prolungato ascolto della Parola di Dio perch\u00e9 \u00e8 questa Parola che illumina per conoscere i peccati del singolo.\nDimensione battesimale.\nLa Chiesa professa la sua fede in un solo Battesimo, per il perdono dei peccati. La penitenza, in senso cristiano, \u00e8 fondata sulla stessa realt\u00e0 battesimale per il perdono dei peccati ed \u00e8 poi ripresa e resa segno espressivo per quanti ricadono nel peccato, nel sacramento della Riconciliazione.\nQuesto tempo liturgico non solo prepara i catecumeni al Battesimo, ma \u00e8 il tempo in cui la Chiesa e tutti i fedeli sono chiamati a vivere maggiormente questo sacramento mediante una pi\u00f9 profonda conversione. Battesimo e Penitenza sono cos\u00ec i misteri propri della quaresima.\nDimensione ecclesiale.\nLa quaresima \u00e8 il tempo della grande convocazione di tutta la Chiesa perch\u00e9 si lasci purificare da Cristo suo sposo.\nLa penitenza ha sempre come effetto la riconciliazione non solo con Dio, ma anche coi fratelli, che a causa del peccato sempre hanno subito un danno. La penitenza quaresimale \u00e8 quindi per la chiesa non soltanto interna ed individuale, ma anche esterna e sociale.\nLe opere della penitenza quaresimale.\nLe opere della penitenza quaresimale sono:\nDomeniche di quaresima.\nLe domeniche di quaresima sono indicate anche da un nome latino, l'incipit dell'introito del giorno, a sua volta tratto dall'Antico Testamento:\nLe ultime due domeniche, la quinta (detta prima del 1960 Domenica di passione e dal 1960 al 1969 I Domenica di Passione) e la domenica delle palme, costituiscono dal 1960 al 1969 (nella forma di Giovanni XXIII del rito romano) un tempo liturgico a s\u00e9 stante, il tempo di Passione.\nQuaresima e carnevale.\nNell'occidente cristiano la quaresima \u00e8 tradizionalmente preceduta dalla celebrazione del carnevale (dal latino \"Carnem levare\"). Durante il periodo quaresimale, poi, solitamente intorno alla met\u00e0, in alcune localit\u00e0 italiane della Campania ed Emilia Romagna si festeggia ancora un'antica tradizione di origine pagana definita Sega la vecchia. C'\u00e8 anche il funerale del carnevale e la vedova viene appesa nelle strade della citt\u00e0 fino alla sabato santo al gloria."}
{"id": "325074", "revid": "92727315", "url": "https://it.wikipedia.org/wiki?curid=325074", "title": "Simulatore circuitale", "text": "La simulazione circuitale rappresenta una branca dell'elettrotecnica che si occupa dello studio di circuiti elettrici per mezzo di modelli matematici. Nella sua accezione pi\u00f9 comune, essa prevede l'implementazione dei modelli matematici dei circuiti per mezzo di software dedicato o generico.\nIn tale contesto un simulatore circuitale \u00e8 un programma per calcolatore che analizza la descrizione di un circuito e ne calcola il funzionamento in varie situazioni. \nI simulatori circuitali sono basati sui metodi di analisi standard della teoria dei circuiti, in particolare il metodo della analisi nodale modificata (MNA) e della tabella sparsa (STA).\nLa simulazione circuitale \u00e8 essenziale per la progettazione di circuiti, in particolare se di dimensioni medie o grandi. Per mezzo degli strumenti di simulazione circuitale, infatti, \u00e8 possibile progettare un circuito elettrico limitando al minimo indispensabile la realizzazione di prototipi.\nI simulatori circuitali pi\u00f9 conosciuti sono quelli derivati da SPICE (SPICE2, SPICE3, NGSPICE, HSPICE, PSPICE etc). Di alcuni di questi simulatori \u00e8 liberamente disponibile il codice sorgente."}
{"id": "325080", "revid": "895241", "url": "https://it.wikipedia.org/wiki?curid=325080", "title": "Internazionale Milano FC", "text": ""}
{"id": "325081", "revid": "1828", "url": "https://it.wikipedia.org/wiki?curid=325081", "title": "Ludovico il Germanico", "text": ""}
{"id": "325085", "revid": "327794", "url": "https://it.wikipedia.org/wiki?curid=325085", "title": "Atarassia", "text": "Latarassia (letteralmente, dal greco antico, , \u201cassenza di agitazione\u201d, \u201ctranquillit\u00e0\u201d) \u00e8 un termine filosofico, gi\u00e0 usato da Democrito, ma adottato principalmente dalle scuole post-aristoteliche stoica, epicurea e scettica per designare \u00abla perfetta pace dell'anima che nasce dalla liberazione dalle passioni\u00bb, nel pi\u00f9 ampio contesto della filosofia morale (etica) legata alla ricerca della felicit\u00e0.\nAl di l\u00e0 delle diverse sfumature assunte nell'ellenismo e dell'affinit\u00e0 con termini quali apatia, aponia, adiaforia ed eutimia, la consolidazione del concetto di atarassia \u00e8 opera della media e tarda Sto\u00e0 e pi\u00f9 precisamente di Crisippo, Panezio, Polibio, Cicerone, Plutarco, Epitteto, Seneca e da ultimo Marco Aurelio con la traduzione del termine dal greco \"ataraxia\" nel latino \"tranquillitas\".\nPer estensione, in medicina il termine pu\u00f2 venir utilizzato per definire genericamente una condizione di imperturbabilit\u00e0 ed evidente mancanza di legami emotivi con l'ambiente e le persone che circondano il paziente, che si presenta in affezioni psichiatriche come la schizofrenia.\nOrigine semantica.\nIl campo semantico del termine \u00abatarassia\u00bb, nella sua accezione di stato d'animo di benessere (\"eudaimon\u00eda\"), si contrappone a quello di \u00abmarasma\u00bb, quale stato d'animo di consunzione gi\u00e0 in uso nella tradizione tragica greca da Eschilo a Euripide, quale riproduzione interiore del dualismo cosmogonico riconducibile al concetto di ordine, pieno, \"k\u00f3smos\" () contrapposto a disordine, vuoto, \"Kaos\" () gi\u00e0 presente in forma seminale nel mazdeismo e nella Teogonia esiodea.\nNel contesto dell'atomismo democriteo la coppia antinomica ordine-disordine si trasforma nella dicotomia connessione-disconnessione. Gli atomi si uniscono, in un processo di creazione, per poi separarsi nuovamente, in un processo di distruzione, quale spiegazione ultima del divenire della materia. La trasposizione del mondo fisico \"a specchio\" nell'ambito della \"psych\u00e9\" produce il giudizio etico dell'atomismo, secondo il quale un animo irrequieto (in movimento, marasmatico) tende alla consunzione mentre uno stato d'animo sano (in coesione) tende a mantenere un ordine interno stabile, non agitato, privo di perturbazioni ovvero a-tarassico.\nAtarassia ed Aret\u00e8.\nDato conto dell'origine semantica del termine e del contesto filosofico presocratico che l'ha partorito (la ricerca dell'arch\u00e8), l'atarassia acquista il valore decisivo di \"praxis\" () solo dopo Socrate, e segnatamente con riguardo alle varie declinazioni del concetto socratico di \"aret\u00e8\" () quale condizione intrinseca ed ultima dell'animo umano nella ricerca della \"eudaimon\u00eca\" () intesa come \"serenit\u00e0 spirituale\".\nLo sviluppo definitivo del concetto di atarassia, operato in epoca Romana da Seneca nel pi\u00f9 ampio contesto della tarda Sto\u00e0, risulterebbe incomprensibile senza il passaggio nodale attraverso gli elementi interpretativi costituiti dal confronto dei vari caposcuola della tradizione Ellenistica con l'eredit\u00e0 Socratica.\nPrendendo come pietra angolare l'Apologia di Socrate di Platone, e soprattutto le ultime parole del filosofo, si coglie agevolmente che il problema morale posto da Socrate si risolve nel rapporto fra ragione ed emotivit\u00e0 (considerata indistintamente come parte irrazionale). Da questo assunto di fondo si dipanano e si chiariscono le posizioni dei vari filosofi:\nAtarassia ed Ellenismo.\nGli orizzonti della atarassia in epoca ellenistica mutano progressivamente in ragione di quattro eventi fondamentali:\nTre scuole ellenistiche proporranno latarassia quale buona prassi per il sapiente (ricco di dottrina e di saggezza), seppur con dei consistenti distinguo:\nL'Atarassia di Seneca.\n\u00c8 in epoca Romana e pi\u00f9 propriamente all'interno della tarda Sto\u00e0 che il concetto di Atarassia si chiarisce come ricetta comportamentale (\"praxis\") finalizzata al conseguimento della felicit\u00e0 intesa come \"imperturbabilit\u00e0\" (correttamente tradotto col Latino \"Tranquillitate\") \"dell'animo Virtuoso\" (sapiente in quanto razionale) \"al cospetto del Mondo\".\nLa sintesi definitiva ed articolata del concetto \u00e8 ascrivibile ad autori quali Epitteto, Marco Aurelio e soprattutto Seneca senza negare il nesso fra questi ultimi e la trasposizione della filosofia Ellenistica operata dal Circolo degli Scipioni prima ancora che dalla letteratura latina (Lucrezio, Orazio, ed altri).\nIl testo fondamentale dove reperire il senso della ricetta atarassica di Seneca ed il suo contributo di originalit\u00e0 filosofica \u00e8 il \"De Tranquillitate Animi\". Seneca non scrive come un filosofo che crea o espone una teoria filosofica da zero: l'esatto contrario. Nel \"De Tranquillitate\", tanto quanto nel \"De vita beata\", o nel \"De brevitate vitae\", Seneca cuce elementi democritei, scettici, epicurei e platonici sul tessuto stoico dando vita ad aporie ed incoerenze nei confronti della prima (Zenone di Cizio) e media Sto\u00e0 (Crisippo) con apparente superficialit\u00e0. Ovviamente non \u00e8 cos\u00ec. Lo spostamento e l'intuizione fondamentale di Seneca \u00e8 la visione della \"filosofia come cura\" al di l\u00e0 di una stretta coerenza sistemica (concetti atarassici senecani di \"negotia\", \"officia\" e \"oblectamenta\"). Cos\u00ec facendo, con la tarda Sto\u00e0 si realizza compiutamente, e per la prima volta nella storia del pensiero, l'emancipazione dell'Etica dalla Fisica, dalla Gnoseologia e dalla Metafisica realizzando \u00abl'indipendenza del pensiero e dell'attivit\u00e0 dei singoli individui\u00bb.\nPi\u00f9 in generale, la tarda Sto\u00e0 cattura gli elementi fondamentali dello Stoicismo (individualismo, solipsismo, virt\u00f9 come conoscenza, eudaimonia come fine teleologico, educabilit\u00e0 dell'anima, potere come auto-controllo, libert\u00e0 come volontaria deliberazione, indeterminatezza del futuro, materialismo dialettico, Laicismo, etc.) adattandovi qualunque altro aforisma o precetto purch\u00e9 funzionale, in termini terapeutici, alla conservazione dell'uomo in quanto tale.\nPer questo latarassia risulta come la massima espressione del potere \"H\u00eagemonikon\" (egemonico) su s\u00e9 stessi e sulle proprie pulsioni (tradotto nella massima \"Imperare sibi maximum imperium est\") come unica forma legittima di controllo sul mondo e di cura dell'uomo dai propri mali."}
{"id": "325086", "revid": "119901357", "url": "https://it.wikipedia.org/wiki?curid=325086", "title": "Bassora", "text": "B\u00e0ssora () \u00e8 la seconda citt\u00e0 per popolazione dell'Iraq.\nSita nell'estremo sud del Paese, a circa 420 km a sud di Baghdad, nei pressi della confluenza tra il Tigri e l'Eufrate, il cui corso comune che sfocia dopo una cinquantina di chilometri nell'Oceano Indiano \u00e8 chiamato Shatt al-'Arab (\"Sponda degli Arabi\"), Bassora ha una storia lunga e complessa.\nStoria.\nNonostante l'area fosse abitata forse gi\u00e0 in et\u00e0 persiana sasanide con il nome di Vahisht\u0101b\u0101dh Ardash\u012br, il primo impianto dell'attuale citt\u00e0 si ricollega alla volont\u00e0 del comandante arabo \u02bfUtba b. Ghazw\u0101n di erigere nel 638 d.C. un campo fortificato (\"mi\u1e63r\") per i suoi eserciti che avevano sconfitto i Persiani sasanidi e i loro vassalli arabi lakhmidi. La trasformazione in citt\u00e0 si ebbe all'epoca del primo califfato omayyade, con l'edificazione di un'imponente moschea, di un Palazzo governatoriale cui pi\u00f9 tardi si unirono un muro di cinta e un fossato.\nLa citt\u00e0 nel restante VII secolo e nella prima met\u00e0 dell'VIII secolo non conobbe una crescita significativa fin quando, in et\u00e0 abbaside, con la costruzione da parte del califfo al-Man\u1e63\u016br della capitale di Baghdad, il volume degli scambi che prese a transitare attraverso il Golfo Persico - da e per le contrade del Vicino, Medio ed Estremo Oriente e dell'Africa orientale - si accrebbe in maniera talmente significativa e accelerata da indurre a un maggior impiego degli impianti di Bassora. In base a testimonianze di fonte islamica, la lunghezza dei moli e delle banchine d'attracco del naviglio commerciale superava abbondantemente i 10 chilometri e la popolazione avrebbe raggiunto l'inverificabile cifra di 600.000 unit\u00e0.\nLa citt\u00e0 fu celebre per la sua notevole attivit\u00e0 culturale nel campo della filologia araba, e cos\u00ec pure della teologia islamica, con personalit\u00e0 d'eccezione quali al-Hasan al-Basr\u012b, e i mutaziliti W\u0101\u1e63il b. \u02bfAt\u0101\u02be e \u02bfAmr b. \u02bfUbayd. Divenne cos\u00ec uno dei pi\u00f9 importanti centri abitati dell'intero mondo islamico ma, nel periodo delle rivolte servili - Zott (820-835) e Zanj (869-883) - e infine a causa dei Carmati nel 923, dovette patire talmente tante distruzioni ed eccidi da ridurne significativamente e per sempre il numero degli abitanti e il volume di redditi prodotti.\nUlteriori danni Bassora pat\u00ec nel periodo della decadenza califfale abbaside e nel periodo delle invasioni mongole, nonch\u00e9 nel successivo periodo ilkhanide, tanto che a met\u00e0 del secolo XIV il viaggiatore maghrebino Ibn Ba\u1e6d\u1e6d\u016b\u1e6da la descrisse come un centro in piena rovina materiale e morale, che viveva essenzialmente del microscopico traffico marittimo che ancora la raggiungeva e della produzione abbondante di datteri, tanto che la citt\u00e0 antica veniva progressivamente abbandonata per privilegiare l'antico insediamento urbano e commerciale di al-Ubulla, a suo tempo ampiamente devastato dai rivoltosi Zanj.\nLa situazione non miglior\u00f2 che di poco sotto i Safavidi di Persia e sotto gli Ottomani che persero la citt\u00e0 solamente nel 1919, a seguito della sconfitta degli Imperi centrali, al termine della Prima guerra mondiale. Fu occupata delle truppe inglesi durante la battaglia di Bassora, nel 1914.\nFu solo con l'arrivo della Gran Bretagna, potenza mandataria per l'Iraq per disposizione della Societ\u00e0 delle Nazioni dopo la sconfitta del regime ottomano e lo smembramento del suo Impero, che la situazione di Bassora cominci\u00f2 rapidamente a migliorare. Massimo interesse di Londra era infatti mantenere facili i collegamenti fra la madrepatria e l'Impero indiano attraverso i possedimenti vicino-orientali, specie se essi potevano contare, come era il caso del meridione iracheno, sui campi petroliferi di recente scoperta.\nDurante la guerra Iran-Iraq (1980-1988) la citt\u00e0 fu a lungo assediata dagli iraniani e nel 1987 divenne il campo di battaglia pi\u00f9 sanguinoso dell'intero conflitto. Gli iraniani giunsero fino a circa dal centro urbano ma furono in seguito respinti riportando pesanti perdite. Nel 2003 la citt\u00e0 fu rapidamente occupata dalle forze della coalizione internazionale nel corso della seconda guerra del golfo."}
{"id": "325088", "revid": "1313191", "url": "https://it.wikipedia.org/wiki?curid=325088", "title": "Encephalartos altensteinii", "text": "Encephalartos altensteinii \u00e8 una cicade della famiglia delle Zamiaceae, nativa delle Province del Capo, in Sudafrica.\nDescrizione.\nIl tronco pu\u00f2 raggiungere i 5 m di altezza e i 35\u00a0cm di diametro. Pu\u00f2 avere portamento eretto o reclinante e cresce sia in gruppi che come pianta a singolo fusto. Dalla base del tronco si sviluppano spesso polloni basali.\nLe foglie, pennate, possono essere lunghe da 1 a 3 m e sono di colore verde-giallastro. Hanno un picciolo privo di spine, lungo 10\u201330\u00a0cm. \nLe foglioline sono lanceolate, lunghe 10\u201315\u00a0cm, e si inseriscono sul rachide con un angolo di 45-80\u00b0; il margine \u00e8 dentato e l'apice appuntito e pungente.\nI coni maschili, peduncolati, in numero da 2 a 5, cilindrici, sono lunghi 40\u201350\u00a0cm e di diametro 12\u201315\u00a0cm; hanno un colore dal giallo al verde. I coni femminili sono sessili, ovoidali, 40\u201355\u00a0cm x 25\u201330\u00a0cm, ricoperti da lanugine e di colore dal giallo al marrone.\nI semi sono lunghi 3.5\u20134\u00a0cm e sono di colore rosso brillante.\nDistribuzione e habitat.\nLa specie \u00e8 endemica del Sudafrica ove \u00e8 distribuita prevalentemente nelle regioni costiere della provincia del Capo Orientale sino al confine con il KwaZulu-Natal.\nGli habitat vanno dai pendii rocciosi e soleggiati alle zone di foresta ombreggiata, con climi caldi in estate ed inverni freddi.\nConservazione.\nLa \"IUCN Red List\" classifica \"E. altensteinii\" come specie vulnerabile.\nLa specie \u00e8 inserita nella Appendice I della CITES."}
{"id": "325089", "revid": "767487", "url": "https://it.wikipedia.org/wiki?curid=325089", "title": "Basra", "text": ""}
{"id": "325090", "revid": "1428919", "url": "https://it.wikipedia.org/wiki?curid=325090", "title": "Thomas Taylor", "text": "Taylor \u00e8 stato il primo a tradurre in inglese l'opera completa di Aristotele e di Platone, come anche dei Frammenti Orfici. I testi che us\u00f2 erano stati pubblicati fin dal XVI secolo, ma erano interrotti da lacune. La generale comprensione da parte di Taylor del pensiero dei platonisti indirizz\u00f2 le correzioni da lui suggerite, che, quando furono trovati manoscritti migliori, si rivelarono spesso giuste. Le sue versioni influenzarono William Blake, Percy Bysshe Shelley e William Wordsworth. Nelle edizioni americane furono lette da Ralph Waldo Emerson, Bronson Alcott e G. R. S. Mead, segretario di Madame Blavatsky la fondatrice della Teosofia.\nNato a Londra, Taylor fu educato alla St. Paul's School, nella capitale, e si vot\u00f2 allo studio dei classici e della matematica. Dopo aver fatto l'impiegato di banca, fu nominato assistente segretario della \"Societ\u00e0 per l'incoraggiamento dell'arte\" (precorritrice della \"Royal Society of Arts\", Reale Societ\u00e0 delle Arti), nella cui posizione si fece molti amici influenti, che gli fornirono i mezzi per pubblicare le sue varie traduzioni, che oltre a Platone e Aristotele, comprendevano Proclo, Porfirio, Apuleio, Ocello Lucano e altri neoplatonisti e pitagorici. Il suo obiettivo era la traduzione di tutti gli scritti degli antichi filosofi greci non ancora tradotti.\nTaylor fu un fervente aderente e ammiratore del paganesimo dell'antico mondo ellenico, specialmente nella struttura filosofica fornita da Platone e dai neoplatonisti Proclo e il \"divino\" Giamblico, i cui lavori tradusse in inglese. Era cos\u00ec innamorato degli antichi che lui e sua moglie parlavano fra loro solo in greco antico.\nEgli fu una voce franca contro la corruzione e il vizio che vedeva nel cristianesimo dei suoi giorni, e contro quella che riteneva la sua superficialit\u00e0.\nPer il suo paganesimo e la sua critica del Cristianesimo, Taylor fu ridicolizzato dai suoi contemporanei e si guadagn\u00f2 molti nemici, ma in altri ambienti fu sempre ben ricevuto.\nTaylor pubblic\u00f2 anche diverse sue opere di filosofia (in particolare, sul neoplatonismo di Proclo e Giamblico) e di matematica. Queste opere sono ora pubblicate (per la prima volta dalla morte di Taylor) dalla fondazione Prometheus Trust."}
{"id": "325096", "revid": "161374", "url": "https://it.wikipedia.org/wiki?curid=325096", "title": "Vittorio Veneto (classe)", "text": ""}
{"id": "325097", "revid": "198277", "url": "https://it.wikipedia.org/wiki?curid=325097", "title": "Migliore calciatore italiano AIC", "text": "Il titolo di Migliore calciatore italiano AIC era un premio sportivo, assegnato nella serata degli Oscar del calcio dall'Associazione Italiana Calciatori. Veniva scelto un calciatore che militasse nel campionato di calcio italiano di Serie A che si fosse distinto per le sue positive prestazioni sportive nella stagione calcistica precedente. Tra il vincitore di questo premio e quello di Migliore calciatore straniero veniva poi scelto il vincitore del Migliore calciatore assoluto."}
{"id": "325099", "revid": "289247", "url": "https://it.wikipedia.org/wiki?curid=325099", "title": "Miglior calciatore italiano", "text": ""}
{"id": "325101", "revid": "27723", "url": "https://it.wikipedia.org/wiki?curid=325101", "title": "Giovanni Battista Zupus", "text": ""}
{"id": "325102", "revid": "27723", "url": "https://it.wikipedia.org/wiki?curid=325102", "title": "Giovan Battista Zupi", "text": ""}
{"id": "325103", "revid": "1314312", "url": "https://it.wikipedia.org/wiki?curid=325103", "title": "Associazione per la tassazione delle transazioni finanziarie e per l'aiuto ai cittadini", "text": "L'Associazione per la tassazione delle transazioni finanziarie e per l'aiuto ai cittadini, in acronimo ATTAC, \u00e8 un'associazione orientata all'azione per l'affermazione dei valori della dignit\u00e0 umana e della protezione dell'ambiente e, quindi, di opposizione alle politiche neoliberiste.\nNascita e obiettivi.\nL'idea di un'associazione per l'introduzione della Tobin tax, il cui gettito fosse utilizzato per finanziare progetti sociali fu lanciata nel dicembre 1997 da Ignacio Ramonet, direttore di \"Le Monde diplomatique\" in un editoriale pubblicato dal mensile francese e intitolato \"Disarmare i mercati\". La proposta, lanciata durante la crisi economica dei mercati del sud-est asiatico, raccolse un inaspettato numero di consensi e il 3 giugno 1998 si tenne un'assemblea costitutiva dell'Associazione oggi presente in circa 55 Paesi del mondo. In seguito, Attac ha ampliato i suoi campi d'intervento e ora si interessa a tutti gli aspetti della globalizzazione economica (che l'associazione qualifica come ultraliberale), osteggiando le decisioni del WTO, dell'OCSE e del Fondo monetario internazionale.\nL'Associazione funziona in base ad un principio di decentralizzazione volto a stimolare il pi\u00f9 possibile l'attivit\u00e0 dei comitati locali. In alcuni Paesi si \u00e8 dotata di un consiglio scientifico indipendente da strutture universitarie o comunque istituzionali. La critica ai meccanismi dell'economia mondiale, che sarebbero funzionali a logiche neoliberiste non comporta un'opposizione al fenomeno della globalizzazione che anzi viene accolta con favore dall'Associazione quando le politiche economiche si rivelino rispettose dell'ambiente e della dignit\u00e0 sociale di tutti gli uomini.\nI membri di ATTAC sono stati tra i promotori del Forum sociale mondiale di Porto Alegre, dei Forum sociali europei e del Forum sociale del Mediterraneo. Tra il 2009 e il 2010 ATTAC Austria ha elaborato un progetto di \"banca democratica\" che rispondesse ai principi fondamentali dell'Economia del bene comune elaborata da Christian Felber, uno tra i fondatori di ATTAC Austria."}
{"id": "325108", "revid": "289247", "url": "https://it.wikipedia.org/wiki?curid=325108", "title": "Miglior giocatore italiano", "text": ""}
{"id": "325125", "revid": "580", "url": "https://it.wikipedia.org/wiki?curid=325125", "title": "Alessandro D'Anna", "text": "Biografia.\nNato a Palermo dal matrimonio di Vito D'Anna con Luigia Sozzi, figlia di Olivio Sozzi, crebbe artisticamente al fianco del padre e di Alessandro Vasta.\n\u00c8 conosciuto per i suoi quadri di paesaggi e le sue vedute e per le sue gouache di costumi tradizionali napoletani. Nella sua pittura usava toni accesi e marcava accuratamente i personaggi.\nDagli anni ottanta del XVIII secolo si trasfer\u00ec definitivamente a Napoli.\nOpere.\nAcireale.\nAlcune sue opere sono custodite presso la Biblioteca e pinacoteca Zelantea."}
{"id": "325135", "revid": "2176804", "url": "https://it.wikipedia.org/wiki?curid=325135", "title": "Grand Canyon", "text": "Il Grand Canyon \u00e8 un'immensa gola (lunga 446 chilometri circa, profonda fino a 1.857 metri, con una larghezza variabile dai 500 metri ai 29 chilometri) creata dal fiume Colorado nell'Arizona settentrionale, per la maggior parte incluso nel parco nazionale del Grand Canyon, uno dei primi parchi nazionali degli Stati Uniti d'America: quasi due miliardi di anni della storia della Terra sono emersi alla luce grazie all'azione del fiume e dei suoi affluenti che in milioni di anni hanno eroso le rocce strato dopo strato, unita al sollevamento del Colorado Plateau.\nStoria.\nIl primo europeo a vedere il Grand Canyon fu lo spagnolo Garc\u00eda L\u00f3pez de C\u00e1rdenas, che nel 1540 part\u00ec dal Nuovo Messico alla ricerca del misterioso fiume di cui parlavano gli indiani Hopi. La prima spedizione scientifica verso il canyon fu guidata dal maggiore statunitense John Wesley Powell alla fine degli anni '70 del XIX secolo, che descrisse le rocce sedimentarie esposte nel canyon come \"pagine di un grande libro di storia\". Comunque, molto prima di queste scoperte, l'area era abitata da Nativi americani che costruirono insediamenti tra le pareti del canyon. Il presidente Theodore Roosevelt amava molto l'area del Grand Canyon e la visit\u00f2 diverse volte, per andare a caccia di puma ed ammirare il paesaggio.\nGeografia.\nIl Grand Canyon \u00e8 una lunga fenditura nel terreno, molto profonda - in alcuni punti anche 1.600 metri - nella regione del Colorado Plateau che rende visibili strati del Proterozoico e del Paleozoico. Gli strati sono gradualmente messi in luce da una leggera pendenza che inizia nella localit\u00e0 Lee's Ferry presso la citt\u00e0 di Page in Arizona e continua fino alle Hance Rapid nel fiume Colorado. Il sollevamento dell'edificio della montagna (l'orogenesi), associato alla tettonica a zolle, caus\u00f2 l'elevazione a centinaia di metri dei sedimenti, creando la zona degli Altipiani del Colorado. L'elevazione della regione provoc\u00f2 anche un aumento delle precipitazioni atmosferiche in tutto il bacino idrografico del fiume Colorado, ma non abbastanza per salvare l'area del Grand Canyon dal diventare semi-arida. Infatti le frane ed altri smottamenti causarono poi uno sprofondamento del letto stesso e la conseguente deviazione del corso del fiume, che aumentarono la profondit\u00e0 e la larghezza dei canyon, senza escludere l'aridit\u00e0 dell'ambiente.\nL'innalzamento dell'Altopiano del Colorado \u00e8 irregolare: il confine settentrionale del Grand Canyon risulta pi\u00f9 alto di circa 300 metri rispetto a quello meridionale. Il fatto che il fiume scorra pi\u00f9 vicino al margine meridionale del Canyon \u00e8 dovuto a quest'innalzamento asimmetrico del terreno. Pressoch\u00e9 tutta l'acqua che cade al di sopra del margine settentrionale dell'Altopiano (che percepisce pi\u00f9 precipitazioni piovose e nevose) convoglia all'interno del Grand Canyon; al contrario, al di sotto del margine meridionale, l'acqua defluisce in un'altra direzione, seguendo l'inclinazione generale. Il risultato \u00e8 un'erosione a nord del fiume molto pi\u00f9 marcata, con un Canyon e i suoi Canyon affluenti caratterizzati da larghezze pi\u00f9 repentine a nord del fiume.\nLe temperature sull'orlo nord (\"North Rim\") sono in genere pi\u00f9 basse di quelle dell'orlo sud (\"South Rim\") a causa dell'altitudine (2.438 m sopra il livello del mare). Le nevicate durante l'inverno sono comuni.\nGeologia.\nI dettagli della formazione del Grand Canyon sono ancora molto controversi. I geologi continuano a dibattere idee sulla formazione del Grand Canyon. Secondo il geologo Wayne Ranney: \"Fino ad oggi, i geologi non sono stati in grado di determinare l'et\u00e0 precisa del canyon e quali specifici processi erano in opera nella scultura\". Non c'\u00e8 alcuna teoria autorevole sulla formazione del Grand Canyon.\nLa maggiore esposizione geologica nel Grand Canyon varia in et\u00e0 dai 2 miliardi di anni degli \"Scisti di Vishnu\" alla base dell'Inner Gorge ai 230 milioni di anni di et\u00e0 del \"Calcare di Kaibab\" sull'orlo.\nMolte delle formazioni erano depositate in basso ai mari caldi, vicino all'ambiente costiero (come le spiagge), e le paludi (come la spiaggia ripetutamente avanzata e ritirata del Nord America primordiale). Le principali eccezioni includono il Coconino Sandstone che era formato da dune desertiche, e diverse parti della formazione Supai. \nLa grande profondit\u00e0 del Grand Canyon e in particolare l'altezza dei suoi strati (la maggior parte dei quali formata sotto il livello del mare) pu\u00f2 essere attribuita all'innalzamento di 1500-3000 metri della placca del Colorado, cominciato circa 65 milioni di anni fa (durante l'orogenesi Laramide). Questo innalzamento ha accentuato il dislivello del corso del fiume Colorado e dei suoi affluenti, risultando in un aumento delle velocit\u00e0 delle acque e quindi della loro capacit\u00e0 di erosione delle rocce.\nIl bacino del fiume Colorado (di cui il Grand Canyon \u00e8 una parte) si \u00e8 sviluppato 40 milioni di anni fa e il Grand Canyon stesso ha probabilmente meno di 5 o 6 milioni di anni (per l'erosione verso il basso occorsero gli ultimi due milioni di anni). Il risultato di questo fenomeno erosivo \u00e8 una delle pi\u00f9 complete colonne geologiche del pianeta.\nIl clima pi\u00f9 umido presente nell'era glaciale ha anche aumentato la quantit\u00e0 d'acqua nel sistema fluviale del Colorado. Il fiume primordiale quindi si adatt\u00f2 generando un percorso pi\u00f9 veloce e pi\u00f9 profondo.\nIl corso del fiume Colorado cambi\u00f2 5,3 milioni di anni fa, quando il Golfo della California allarg\u00f2 e port\u00f2 pi\u00f9 in basso il punto pi\u00f9 basso del fiume.\nAmbiente.\nParte del territorio rientra nel Parco nazionale del Grand Canyon, uno dei parchi nazionali pi\u00f9 importanti degli Stati Uniti, situato nello Stato dell'Arizona e istituito il 26 febbraio 1919. Il parco si estende per 4927 km\u00b2 (1,902 mi\u00b2).\nTragedie nel Grand Canyon.\nDal 1870 circa 600 persone hanno perso la vita nel Grand Canyon.\nSecondo i dati pubblicati nel libro \"Over the Edge: Death in the Grand Canyon\", pubblicato nel 2001, 50 incidenti sono stati causati da cadute; 65 sono attribuiti a cause naturali, come ipotermia, arresto cardiaco e disidratazione; 7 persone morirono per i temporali; 78 annegarono nel fiume Colorado; 242 persone furono coinvolte in incidenti aerei, tra i quali fu particolarmente disastroso quello del 1956, in cui due aerei in linea si scontrarono in quota e precipitarono nel Grand Canyon: tutti i 128 passeggeri morirono; le morti causate da incidenti o fenomeni naturali, come la caduta di rocce, sono 25; infine, 47 persone si suicidarono e 24 furono uccise. Dopo numerose indagini, venne anche alla luce che alcuni presunti suicidi erano in realt\u00e0 delle cadute provocate dalla vertigine causata dallo strapiombo."}
{"id": "325137", "revid": "1543377", "url": "https://it.wikipedia.org/wiki?curid=325137", "title": "Rodopi", "text": "Rodopi (, pron.: Rodh\u00f2pi) \u00e8 una delle sei unit\u00e0 periferiche della Macedonia Orientale e Tracia, una delle tredici periferie (, \"perifereies\" - regione amministrativa) della Grecia. Il capoluogo \u00e8 la citt\u00e0 di Komotini.\nIl nome deriva dai monti Rodopi che si estendono nella sua parte settentrionale.\nLa parte meridionale \u00e8 pianeggiante e si affaccia sul mare.\nConfina con quella di Xanthi ad occidente e con quella di Evros ad oriente.\nA settentrione confina con il distretto di K\u0103rd\u017eali, in Bulgaria\nLa citt\u00e0 pi\u00f9 grande, dopo il capoluogo, \u00e8 Sapes.\nL'unit\u00e0 periferica ospita una consistente minoranza musulmana, l'unica ufficialmente riconosciuta dallo stato greco.\nC'\u00e8 un notevole contenzioso tra Grecia e Turchia sulle modalit\u00e0 che hanno condotto a questo riconoscimento.\nLo Stato greco sostiene che si tratta solo di una minoranza religiosa i cui membri sono dal punto di vista etnico greci a tutti gli effetti.\nLa Turchia invece insiste che la differenza \u00e8 etnica e li considera invece turchi a tutti gli effetti, nonostante la presenza, nella regione, anche di bulgari pomacchi, ovvero bulgari di religione islamica.\nGeografia fisica.\nClima.\nIl clima \u00e8 mediterraneo nella parte costiera e centrale, continentale nella parte settentrionale.\nPrefettura.\nRodopi era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\"\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Rodopi era suddivisa in 9 comuni e 3 comunit\u00e0\nNota: *Cod. YPES \"\u00e8 il codice che il ministero degli Interni greco assegna ad ogni entit\u00e0 amministrativa.\""}
{"id": "325145", "revid": "260676", "url": "https://it.wikipedia.org/wiki?curid=325145", "title": "Architettura dell'informazione", "text": "L'architettura dell'informazione (IA, acronimo dell'inglese \"Information Architecture\") \u00e8 l'organizzazione logica e semantica dell'informazione all'interno di qualunque spazio informativo complesso, sia fisico sia digitale. In altre parole, l'architettura dell'informazione riguarda il modo in cui informazioni, documenti, beni e servizi sono organizzati all'interno di spazi complessi per favorire il wayfinding (\"orientamento\"), la findability (lett. trovabilit\u00e0 dell'informazione), l'usabilit\u00e0 e la comprensibilit\u00e0 dell'informazione stessa .\nIn realt\u00e0 \u00e8 difficile dare una definizione univoca dell'architettura dell'informazione, dato il carattere transdisciplinare di questo campo professionale e di ricerca. L'architettura dell'informazione si riferisce infatti sia al processo di design di ambienti informativi complessi (alla disciplina, per cos\u00ec dire), sia all'oggetto della disciplina stessa, cio\u00e8 alla struttura che risulta dal processo di progettazione . Un'ulteriore difficolt\u00e0 a fornire una definizione univoca di architettura dell'informazione \u00e8 data dal fatto che, pi\u00f9 che una disciplina a s\u00e9 stante, essa \u00e8 un sapere di confine che attinge a numerose discipline e campi di ricerca: architettura, biblioteconomia, scienze dell'informazione, scienze cognitive, linguistica, human-computer interaction, usabilit\u00e0 \u2013 per citare solo i pi\u00f9 rilevanti.\n\u00c8 tuttora in atto un processo per dare una sistemazione teorica e accademica all'architettura dell'informazione, attraverso tavoli di lavoro , eventi e pubblicazioni che vedono coinvolti sia attori del mondo aziendale, sia esponenti del mondo accademico.\nDefinizione.\nDell'architettura dell'informazione sono state date via via varie definizioni, pi\u00f9 generali (cio\u00e8 non legate essenzialmente al digitale) o pi\u00f9 specifiche (riferite al web). Queste sono quelle riportate nella quarta edizione del libro \"Information Architecture\", considerato il testo di riferimento nel settore :\nCome si vede, soltanto le ultime due definizioni fanno esplicito riferimento al web o alla sfera digitale. Infatti, ubiquitous computing, internet of things e dispositivi mobili hanno reso ormai internet sempre pi\u00f9 pervasivo, presente quindi in una quantit\u00e0 sempre pi\u00f9 ampia di oggetti e ambienti quotidiani. Ci\u00f2 ha reso i confini tra online e offline, fisico e digitale sempre pi\u00f9 labili: ecco il motivo per cui la prima definizione parla di ambienti informativi condivisi in generale .\nIn uno scenario complesso in cui fisico e digitale tendono a compenetrarsi , e in cui la nostra interazione con l'informazione avviene spesso attraverso l'uso anche simultaneo di pi\u00f9 media e dispositivi, \"gli architetti dell'informazione non si limitano a progettare singoli spazi informativi (come ad esempio siti web, software, applicazioni, intranet), ma affrontano anche l'integrazione di molteplici spazi informativi che comprendono tutti i canali, le modalit\u00e0 e le piattaforme. Non solo organizzano le informazioni, ma semplificano anche le informazioni per una migliore comprensione. L'obiettivo di un progetto di architettura dell'informazione, inoltre, non \u00e8 solo quello di aiutare le persone a trovare le informazioni, ma anche a gestirle e utilizzarle\".\nIl dibattito \"Big-IA vs Little IA\".\nLa difficolt\u00e0 di stabilire una definizione comune di \"architettura dell'informazione\" deriva dall'esistenza del termine in pi\u00f9 campi. Nel campo della progettazione di sistemi, ad esempio, l'architettura dell'informazione \u00e8 la parte dell'architettura aziendale che ha a che fare con la componente informativa dell'azienda, quando se ne descrive la struttura.\nMentre la definizione di architettura dell'informazione \u00e8 relativamente consolidata nel campo della progettazione dei sistemi, \u00e8 molto pi\u00f9 discutibile nel contesto digitale. Andrew Dillon parla a questo riguardo del \"dibattito Big IA vs Little IA\" . Dal punto di vista della \"little IA\", l'architettura dell'informazione \u00e8 essenzialmente l'applicazione della biblioteconomia e delle scienze dell'informazione alla progettazione web; essa prende in considerazione, ad esempio, le questioni della classificazione e del recupero delle informazioni. Dal punto di vista della \"big IA\", l'architettura dell'informazione non si limita all'organizzazione di un sito web, ma comprende anche la user experience, l'usabilit\u00e0, l'information design. In particolare, nello scenario attuale di convergenza tra fisico e digitale , la \"big IA\" abbraccia una visione ancora pi\u00f9 ampia dell'archiettura dell'informazione, intesa non pi\u00f9 come progettazione di singoli artefatti (siti, software, app ecc.) ma come progettazione di interi ecositemi informativi, cio\u00e8 di sistemi complessi che abbracciano pi\u00f9 media, canali, dispositivi .\nStoria.\nLa parola \u201carchitettura\u201d associata a \u201cinformazione\u201d appare gi\u00e0 nel 1970, anno in cui allo Xerox Palo Alto Research Center (PARC) fu creato un gruppo di ricerca per favorire \u201cl\u2019architettura dell\u2019informazione\u201d (\"the architecture of information\"). Il gruppo di ricerca ha dato importanti contributi nell\u2019ambito dell\u2019interazione uomo-computer, creando fra l\u2019altro il primo personal computer con un\u2019interfaccia amichevole, la stampa laser, il primo editor di testo WYSIWYG. Nel 1976, Richard Saul Wurman us\u00f2 il termine \u201carchitettura dell\u2019informazione\u201d (\"The Architecture of Information\") nel suo intervento alla conferenza dell\u2019American Institute of Architecture. Ancora Wurman, nel 1996, pubblica il libro \"Information Architects\". Nel 1998 esce la prima edizione del libro di Rosenfeld e Morville, \"Information Architecture for the World Wide Web,\" destinato a diventare il punto di riferimento nel settore. Queste le tappe principali che hanno portato l'architettura dell'informazione ad affermarsi come un campo di ricerca e una professione autonomi.\nNell'evoluzione dell\u2019architettura dell\u2019informazione dalle origini ad oggi, possiamo individuare quattro fasi principali .\nConferenze legate all'architettura dell'informazione.\nSummit italiano di architettura dell'informazione.\nIn Italia, a partire dal 2005, si tiene annualmente il Summit Italiano di Architettura dell'informazione, un evento pensato come punto di ritrovo della comunit\u00e0 degli architetti dell'informazione italiani. L'obiettivo del summit \u00e8 favorire la crescita di un gruppo interessato alla pratica, allo studio e alla diffusione dell'architettura dell'informazione, con uno sguardo a quanto avviene in Europa e nel mondo, e sostenendo l'interazione tra universit\u00e0, aziende e professionisti.\nEurope's Information Architecture Conference (EuroIA).\nA partire dal 2005 ha preso avvio la Europe's Information Architecture Conference , un appuntamento che si tiene ogni anno in una diversa citt\u00e0 europea (la prima edizione \u00e8 stata a Bruxelles). Scopo dell'incontro \u00e8 creare una comunit\u00e0 di pratica a livello paneuropeo, attraverso la quale condividere esperienze relative all'architettura dell'informazione e consolidare le basi della disciplina. Un obiettivo \u00e8 anche quello di offrire uno spazio di confronto fra mondo accademico e della ricerca e mercato della professione .\nFin dalle prime edizioni, la comunit\u00e0 italiana degli architetti dell'informazione ha svolto un ruolo particolarmente attivo in questo incontro, contribuendo sia sul piano dell'organizzazione sia su quello della partecipazione .\nInformation Architecture Conference.\nLa Information Architecture Conference \u00e8 il maggiore evento a livello internazionale sul tema dell'architettura dell'informazione. A partire dal 2000 (anno della prima edizione), la IA Conference \u00e8 il punto di riferimento sia per i professionisti sia per gli accademici che vogliano confrontarsi col tema della progettazione di ambienti complessi, caratterizzati da una sovrabbondanza d'informazione .\nWorld Information Architecture Day.\nIl World Information Architecture Day \u00e8 un evento che si celebra ogni anno, nello stesso giorno, contemporaneamente in numerose citt\u00e0 del mondo, attraverso conferenze, workshop e iniziative di vario tipo. La prima edizione \u00e8 stata nel 2012. Lo scopo dell'evento \u00e8 promuovere la crescita dell'architettura dell'informazione all'interno delle comunit\u00e0 locali, e favorire il confronto e il dibattito anche fra figure o settori professionali eterogenei che tuttavia, in vario modo, intersecano l'architettura dell'informazione .\nAssociazioni professionali non profit.\nArchitecta - Societ\u00e0 italiana di architettura dell'informazione.\nArchitecta \u00e8 un\u2019associazione non profit che promuove la conoscenza, la diffusione e la crescita dell\u2019architettura dell\u2019informazione in Italia. L'associazione si propone come punto di attrazione e sviluppo di saperi ed esperienze diverse, e come spazio di incontro per professionisti, studenti, organizzazioni e aziende che vogliano collaborare e confrontarsi sui temi dell'architettura dell'informazione .\nDal 2009 Architecta organizza il Summit italiano di architettura dell'informazione, patrocina il World Information Architecture Day in Italia, e promuove numerose iniziative formative sui temi dell'architettura dell'informazione e dello user experience design.\nInformation Architecture Institute.\nL'Information Architecture Institute \u00e8 l'associazione non profit mondiale degli architetti dell'informazione, che dal 2002 (anno di fondazione) si \u00e8 dedicata alla diffusione e allo sviluppo dell'architettura dell'informazione. Come entit\u00e0 giuridica, l'associazione si \u00e8 sciolta nel 2019; pur non essendo pi\u00f9 un'entit\u00e0 giuridica, l'associazione continua la propria missione di rendere le informazioni pi\u00f9 chiare e facili da usare . Dal 2002 ha organizzato la l\"'Information Architecture Summit\" (ora \"Information Architecture Conference\") .\nBibliografia.\nNonostante l'architettura dell'informazione, come campo di studio e professione autonomi, sia un sapere relativamente giovane, la bibliografia sull'argomento \u00e8 ormai molto ampia \u2013 soprattutto quella in lingua inglese. Ci\u00f2 deriva anche dalla natura transdisciplinare dell'architettura dell'informazione e dalla difficolt\u00e0 di tracciare chiari confini."}
{"id": "325147", "revid": "124339225", "url": "https://it.wikipedia.org/wiki?curid=325147", "title": "Ipparchia", "text": "Vita.\nNacque a Maronia, localit\u00e0 molto vicina all'attuale Tracia orientale, per poi trasferirsi, insieme alla sua famiglia, ad Atene. Sorella del cinico Metrocle, originaria di una famiglia di buona condizione, minacci\u00f2 di uccidersi se non le fosse stato consentito di sposare il filosofo cinico Cratete di Tebe. Secondo Diogene Laerzio, Cratete, non riuscendo a dissuaderla, \nNell'Antologia Palatina (VII, 413), \u00e8 riportato un epigramma che la riguarda: \nIn un simposio, avrebbe confutato Teodoro l'ateo con questo ragionamento: \nAl rimprovero di questi di aver abbandonato i lavori dei telai, rispose di aver messo a frutto il tempo per la propria educazione, anzich\u00e9 sprecarlo nei telai\nOpere.\nLa \"Suda\" riporta che scrisse alcuni trattati filosofici, oltre che alcune lettere indirizzate a Teodoro l'ateo, ma nulla di ci\u00f2 \u00e8 sopravvissuto"}
{"id": "325149", "revid": "21371", "url": "https://it.wikipedia.org/wiki?curid=325149", "title": "Nazionale di calcio ceka", "text": ""}
{"id": "325162", "revid": "1013865", "url": "https://it.wikipedia.org/wiki?curid=325162", "title": "Xanthi (unit\u00e0 periferica)", "text": "Xanthi () \u00e8 una delle sei unit\u00e0 periferiche della Macedonia Orientale e Tracia, una delle tredici periferie (, \"perifereies\" - regione amministrativa) della Grecia. Il capoluogo \u00e8 la citt\u00e0 di Xanthi.\nLa catena dei monti Rodopi segna il confine a settentrione con la Bulgaria, mentre il Mar Egeo la bagna a meridione. La prefettura di Xanthi confina anche con le altre prefetture di Kavala e Drama ad occidente e con quella dei Rodopi ad oriente.\n\u00c8 famosa per il tabacco che si cominci\u00f2 a coltivare nel corso del XIX secolo, portando un rigoglioso benessere ancora attestato dalle vecchie case del capoluogo.\nGeografia fisica.\nClima.\nIl clima, mediterraneo nella zona meridionale, assume caratteri continentali procedendo verso settentrione con inverni freddi ed estati calde.\nPrefettura.\nXanthi era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\"\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Xanthi era suddivisa in sei comuni e quattro comunit\u00e0"}
{"id": "325166", "revid": "69903384", "url": "https://it.wikipedia.org/wiki?curid=325166", "title": "Fuoco Amico", "text": ""}
{"id": "325167", "revid": "1305772", "url": "https://it.wikipedia.org/wiki?curid=325167", "title": "OpenMath", "text": "OpenMath \u00e8 un linguaggio di markup rivolto alle formule matematiche. Tra le sue altre applicazioni, esso pu\u00f2 essere usato per complementare MathML, un linguaggio standard che attualmente si focalizza sulla presentazione delle formule; OpenMath consente di esprimere informazioni sulla semantica delle espressioni matematiche.\nOpenMath consiste nella definizione di \"Oggetti OpenMath\", un tipo di dati astratto per la descrizione della struttura logica delle formule matematiche, e nella definizione dei \"OpenMath Content Dictionaries\", i dizionari dei contenuti matematici, ossia le collezioni dei nomi che esprimono concetti matematici. I nomi resi disponibili da queste collezioni hanno il fine specifico di essere utilizzati per estendere MathML; reciprocamente un insieme di base di questi \"Content Dictionaries\" \u00e8 stato definito in modo da essere compatibile con il piccolo insieme di concetti matematici finora definiti come elementi di MathML-Content.\nOpenMath \u00e8 stato sviluppato attraverso una lunga serie di riunioni di lavoro e di progetti di ricerca (per la maggior parte con finanziamenti europei) a partire dal 1993, attivit\u00e0 che continuano tuttora. Si sono avute rilevanti sinergie tra gli sviluppatori di MathML-Content e quelli di OpenMath."}
{"id": "325169", "revid": "438678", "url": "https://it.wikipedia.org/wiki?curid=325169", "title": "Markup", "text": ""}
{"id": "325171", "revid": "599", "url": "https://it.wikipedia.org/wiki?curid=325171", "title": "Marcatura", "text": ""}
{"id": "325172", "revid": "101602238", "url": "https://it.wikipedia.org/wiki?curid=325172", "title": "Fadhma A\u00eft Mansour Amrouche", "text": "Biografia.\nFiglia illegittima di una coraggiosa vedova, Fadhma Ait Mansour conduceva una vita disprezzata nel suo villaggio, e per sottrarla alle angherie dei compaesani, la madre la invi\u00f2 dapprima a studiare in una scuola laica, e poi presso le suore dell'ospedale di Ait Manguellet, dove avvenne la sua conversione al cattolicesimo. Qui conobbe e spos\u00f2, sedicenne, un altro cabilo convertito, Antoine-Belkacem Amrouche, di Ighil Ali, da cui ebbe otto figli:\nLa vita dei due e della loro numerosa prole fu misera e tribolata. Per guadagnarsi da vivere emigrarono a Tunisi, e infine in Francia.\nLa storia della vita di Fadhma Ait Mansour \u2014un affresco della vita dei Cabili a cavallo tra Otto- e Novecento\u2014 \u00e8 raccontata in un commovente saggio autobiografico, \"Histoire de ma vie\", pubblicato postumo nel 1968. Bench\u00e9 appassionata della lingua e della cultura francese, Marguerite-Fadhma non ha mai cessato di apprezzare il valore della propria cultura berbera di origine, di cui ha trasmesso ai figli i valori e le parole, che questi ultimi hanno poi provveduto ad eternare in diverse loro opere, sia nello scritto sia nel canto. \nIn particolare Jean, poeta e letterato, tradusse in francese i suoi canti (\"Chants berb\u00e8res de Kabylie\" \"Canti berberi di Cabilia\"), mentre Taos esegu\u00ec in pubblico e registr\u00f2 su disco quegli stessi canti, oltre a pubblicare un libro di fiabe e testi tradizionali (\"Le grain magique\" \"Il chicco fatato\"), firmato col doppio nome proprio e della madre (Marguerite-Taos)."}
{"id": "325175", "revid": "1386670", "url": "https://it.wikipedia.org/wiki?curid=325175", "title": "Kanye West", "text": "West si \u00e8 fatto prima notare come produttore per l'etichetta Roc-A-Fella Records, contribuendo all'album di Jay-Z \"The Blueprint\", e producendo canzoni di successo per molti artisti musicali del calibro di Alicia Keys, Ludacris e Janet Jackson. Il suo stile di produzione inizialmente impiegato prevedeva campionamenti vocali di acuti provenienti da canzoni soul incorporati con i suoi strumenti. Tuttavia, le produzioni successive lo videro ampliare la propria tavolozza musicale arrivando ad incorporare influenze R&amp;B degli anni Settanta, baroque pop, trip hop, arena rock, folk, alternativa, elettronica, synthpop, e musica classica. \nHa pubblicato il suo primo album, \"The College Dropout\", nel 2004; il secondo, \"Late Registration\", nel 2005; il terzo, \"Graduation\", nel 2007; il quarto, \"808s &amp; Heartbreak\", nel 2008; il quinto, \"My Beautiful Dark Twisted Fantasy\", \u00e8 stato pubblicato nel 2010; nel 2013, \"Yeezus\", il sesto, mentre nel 2016 il settimo, \"The Life Of Pablo\". Nel 2018 annuncia la pubblicazione per l'estate di cinque progetti discografici prodotti da lui, tra i quali il suo ottavo album, \"Ye\", pubblicato nel giugno dello stesso anno, e \"Kids See Ghosts\", disco nato dalla collaborazione tra West e Kid Cudi dal nome omonimo. Tra il 2019 e il 2021 vengono pubblicati gli album \"Jesus Is King\" e \"Donda\", fortemente influenzati dalla svolta religiosa di West; a tal proposito ha anche fondato il Sunday Service Choir. Ha inoltre collaborato insieme al rapper Jay-Z per la realizzazione di \"Watch the Throne\", pubblicato nel 2011. \nI suoi primi cinque album da solista, ognuno dei quali ha raggiunto il disco di platino negli Stati Uniti, furono ampiamente acclamati dalla critica e ricevettero numerosi premi. In generale, tutti i suoi progetti musicali hanno riscontrato un grande successo commerciale: nove album consecutivi su dieci hanno raggiunto il primo posto della classifica degli album statunitense. Con una vendita complessiva di 140 milioni di singoli e 20 milioni di album a livello mondiale, West \u00e8 uno degli artisti ad aver venduto di pi\u00f9 a livello digitale nel corso della storia della musica e il terzo artista per vendite digitali negli anni 2000. Sei dei suoi album sono stati inclusi nella lista aggiornata al 2020 riguardante i cinquecento migliori album di sempre secondo \"Rolling Stone\"; la stessa pubblicazione lo ha consacrato come uno dei cento migliori cantautori di tutti i tempi. Nel corso della sua carriera ha ricevuto 22 Premi Grammy complessivi su 70 candidature.\nOltre alla musica, West dedica molto tempo anche alla moda: \u00e8 il creatore insieme ad Adidas della fortunata linea di scarpe Yeezy dal 2013, in passato ha collaborato in qualit\u00e0 di fashion designer anche con altre importanti aziende come Nike e Louis Vuitton ed ha fondato un team di produzione creativa, DONDA, che lavora in ambito musicale e cinematografico. Particolarmente attivo anche in politica, il 5 luglio 2020 ha annunciato ufficialmente la propria candidatura alle elezioni presidenziali statunitensi che si sono svolte nel novembre dello stesso anno. In suo onore, la citt\u00e0 di Atlanta ha istituito la giornata del 22 luglio come \"Kanye West Day\".\nBiografia.\nKanye Omari West \u00e8 nato ad Atlanta, in Georgia l'8 giugno 1977, anche se alcune fonti dicono che sia nato a Douglasville, una cittadina ad ovest di Atlanta. Quando aveva tre anni, i suoi genitori divorziarono e lui e la madre si trasferirono nella South Side di Chicago, Illinois. Suo padre, Ray West, fu un ex Black Panther ed uno dei primi fotogiornalisti neri per il \"The Atlanta Journal-Constitution per poi, negli ultimi anni della sua vita,\" un consulente cristiano. La madre, Donda West, lavor\u00f2 come professoressa di inglese preso la Clark Atlanta University e coordinatrice del dipartimento di inglese alla Chicago State University prima di diventare la manager del figlio. Kanye \u00e8 cresciuto in un contesto borghese, frequentando la Polaris High School nella periferia di Oak Lawn, in Illinois, dopo avere vissuto a Chicago. Studente brillante, alla domanda sui propri voti presi al liceo West rispose: \u00abPrendevo A e B. E non mi impegnavo nemmeno\u00bb.\nDopo il liceo West ha frequentato corsi d'arte presso l'American Academy of Art di Chicago, ed era anche iscritto alla Chicago State University, per poi ritirarsi al fine di potersi concentrare sulla propria carriera musicale. Mentre frequentava ancora la scuola West produceva per artisti locali. In seguito divenne famoso grazie alla produzione di singoli di successo per importanti artisti hip-hop e R&amp;B, tra i quali Jay-Z, Talib Kweli, Cam'ron, Common, Jermaine Dupri, The Game, Alicia Keys, Janet Jackson, John Legend ed altri.\n1996\u20132003: gli esordi.\nKanye West produsse per la prima volta un album discografico nel 1996. Il disco era l'album di debutto del rapper di Chicago Grav, \"Down to Earth\". Produsse in totale otto tracce, prestando la propria voce per il brano \"Line for Line\". Anche se l'album non attir\u00f2 molto l'attenzione e sarebbe stato anche l'unico album pubblicato da Grav, West avrebbe presto prodotto per artisti di pi\u00f9 alto profilo. Nel biennio 1998-1999 produce per artisti pi\u00f9 conosciuti come Jermaine Dupri, Foxy Brown, Goodie Mob e il gruppo Harlem World.\nNel 2001 Kanye, intenzionato a dare una svolta alla propria vita, parte verso l'east coast, dedicandosi a diverse collaborazioni. Tra i tanti, inizia un sodalizio artistico con il rapper Jay-Z, che si dimostra intenzionato a scritturarlo per la Roc-A-Fella Records. Damon Dash, co-fondatore dell'etichetta, dopo avere ascoltato nel 2002 una demo di Kanye, sigilla il contratto e cos\u00ec il rapper si ritrova a collaborare con tutti gli artisti della Roc-A-Fella, realizzando strumentali perfino per \"The Blueprint\", il fortunato album di Jay-Z: \u00e8 sua la produzione musicale del celeberrimo singolo \"'03 Bonnie &amp; Clyde\".\n2004\u20132005: \"The College Dropout\" e \"Late Registration\".\nL'album di debutto solista di Kanye West ha una storia costellata di sfortuna: un gravissimo incidente stradale nell'ottobre del 2002 coinvolge West, che riporta la frattura della mandibola in tre parti, causando il posticipo dell'album. A sole due settimane di distanza dall'incidente e con la bocca sfigurata Kanye registra il testo del brano \"Through the Wire\", suo primo singolo sotto Roc-A-Fella. All'inizio del 2004, dopo un lungo periodo di convalescenza, esce finalmente \"The College Dropout\". Il progetto si contraddistingue per non trattare tematiche come la vita da criminale, la celebrazione del denaro o dei successi erotici, tipiche del rap di inizio 2000, ma di soffermarsi su problemi e dubbi che ogni uomo si trova ad affrontare quotidianamente. Il progetto riceve grandi consensi a livello di critica e di pubblico, ricevendo tre dischi di platino e dieci candidature ai Grammy (vincendo il premio di Album Rap dell'anno). \"Through the Wire\", accompagnato dal rispettivo videoclip musicale, satura immediatamente le stazioni e i canali musicali a livello internazionale. Poco tempo dopo esce \"Slow Jamz\", ballata in cui West canta accompagnato dalle metriche velocissime del rapper di Chicago Twista, il pezzo viene inserito come brano anche nell'LP di quest'ultimo, dal titolo \"Kamikaze\". Il singolo salir\u00e0 fino al primo posto in classifica. Il terzo singolo estratto dall'album \u00e8 \"Jesus Walks\", accompagnato da tre diversi tipi di video. L'immagine che la canzone suggerisce \u00e8 profonda e introspettiva: Ges\u00f9 cammina al fianco di ognuno di noi, lui pu\u00f2 cambiare la nostra vita se noi abbiamo fiducia. Dopo l'album esce \"The College Dropout DVD\", seguito dal remix del singolo \"The New Workout Plan\", con Lil'Jon e Fonzworth Bentley.\nKanye fonda anche una propria etichetta, la Very Good Music, affiancato da Common. Le nuove leve della label sono John Legend, GLC e Consequence, di cui Kanye produce \"Take 'Em To The Cleaners\", LP di debutto.\nNel 2005, dopo appena un anno dal primo album, esce \"Late Registration\", secondo lavoro in proprio di Kanye. Profondamente influenzato dall'album Roseland NYC Live dei Portishead, West decide di includere arrangiamenti di chitarra in molte canzoni del progetto. Con il primo singolo \"Gold Digger\" Kanye si mette subito in mostra come nuova icona dell'hip hop e il successo riscosso \u00e8 tale da fargli vincere il Grammy award del 2006 al miglior album rap. Il tour dell'album tocca anche l'Italia, precisamente la citt\u00e0 di Milano.\n2007\u20132009: \"Graduation\" e \"808s &amp; Heartbreak\".\nDopo avere aperto molte date del tour europeo degli U2 West decide di comporre canzoni da suonare negli stadi. A tal fine West decide di incorporare nella sua musica l'uso del sintetizzatore e di sperimentare con suoni elettronici tipici degli anni '80. Oltre agli U2, West dir\u00e0 di essersi ispirato ai Rolling Stone e ai Led Zeppelin, soprattutto per quanto riguarda le melodie e le progressioni. Per rendere l'album ancora pi\u00f9 introspettivo e personale, West ascolta Bob Dylan e Johnny Cash, con l'intenzione di migliorare la propria capacit\u00e0 di scrittura. Nel settembre 2007 gli sforzi di West portano all'uscita del suo terzo album, \"Graduation\". L'album entra immediatamente in competizione con \"Curtis\", LP di 50 Cent. Fra i due rapper infatti nei mesi precedenti ci furono vari battibecchi a causa della stessa scelta per l'uscita dei due LP, con 50 Cent che arriva a dichiarare di volersi ritirare se West lo avesse battuto in termini di vendite. La sfida viene per\u00f2 vinta facilmente da West, grazie alle 957.000 copie vendute da Graduation. Il risultato della sfida \u00e8 spesso citato come momento cruciale nella storia dell'hip hop, avendo aperto la strada a una nuova onda di rapper distanti dall'idee dell'hardcore rap.\nDopo le numerose soddisfazioni la vita di West cambia all'improvviso: il 10 novembre muore infatti la madre Donda, a causa di una complicazione a seguito di un intervento di chirurgia estetica. Alla madre aveva dedicato la canzone \"Hey Mama\" in \"Late Registration\", cantata ai Grammy Awards 2008.\nIl 7 settembre 2008 Kanye si esibisce agli MTV VMA 2008 con il suo nuovo singolo \"Love Lockdown\", pezzo del nuovo album \"808s &amp; Heartbreak\", che uscir\u00e0 il 16 dicembre sotto la sua stessa casa discografica, la GOOD Music. Il singolo verr\u00e0 ufficialmente estratto il 7 ottobre 2008. Ma qualche giorno dopo i VMA, esattamente l'11 settembre, West viene arrestato all'aeroporto di Los Angeles con l'accusa di vandalismo per avere aggredito un paparazzo che lo stava fotografando. Nel frattempo un altro paparazzo stava riprendendo la scena, che si \u00e8 subito diffusa in Internet.\nL'8 aprile 2009 esce la puntata di South Park che lo vede protagonista: di Kanye West vengono messe in luce la natura violenta, connessa con probabilit\u00e0 all'episodio del paparazzo, e viene schernito l'egocentrismo che lo porta a definirsi \"un genio\" e \"la voce di una generazione\".\n\u00c8 presidente della casa discografica da lui fondata, la GOOD Music. \"GOOD\" sta per \"Getting Out Of Our Dreams\". Ne fanno parte molti rapper di Chicago, tra cui Common e Lupe Fiasco.\nNell'aprile 2009 giunge notizia che Kanye West ha registrato una canzone chiamata \"Hurricane 2.0\" con i Thirty Seconds to Mars, che sar\u00e0 poi inserita nella deluxe edition del terzo album della band \"This Is War\", uscita il 9 novembre 2010.\nIl singolo \"Amazing\", in collaborazione con Young Jeezy, \u00e8 stato utilizzato come brano ufficiale per la presentazione degli NBA Playoffs 2009 sulla rete televisiva americana TNT.\nCollabora con Drake per il singolo \"Forever\", nel 2009, traccia alla quale prendono parte anche Lil Wayne ed Eminem. La canzone verr\u00e0 inserita nella colonna sonora del film \"More Than A Game\", basato sulla vita della stella NBA LeBron James, e successivamente nella ristampa dell'album \"Relapse\" (chiamata \"Relapse: Refill\") di Eminem.\nDurante gli MTV Video Music Awards 2009 il rapper sal\u00ec sul palco e interruppe il discorso di Taylor Swift, che aveva appena vinto il premio come \"miglior video femminile\", le strapp\u00f2 il microfono e dichiar\u00f2: \"S\u00ec Taylor, mi fa molto piacere per te e ora ti lascio finire, ma Beyonc\u00e9 aveva uno dei migliori video di tutti i tempi\", riferendosi al suo video \"Single Ladies (Put a Ring on It)\". Secondo Jayson Rodriguez di MTV News Beyonc\u00e9 \"guardava dalla platea, incredula\". Pi\u00f9 tardi nel corso della serata, durante il suo discorso per avere vinto il premio per il Video dell'Anno, Beyonc\u00e9 richiam\u00f2 Taylor Swift sul palco perch\u00e9 potesse concludere il suo discorso. Numerosi critici, fan e celebrit\u00e0 criticarono il gesto di Kanye West, compreso il presidente degli Stati Uniti Barack Obama, che defin\u00ec West un \"asino\". Alla fine West fece delle scuse a Taylor, che accett\u00f2.\n2010\u20132014: \"My Beautiful Dark Twisted Fantasy\", \"Watch the Throne\" e \"Yeezus\".\nNel 2010 ha sostituito l'arcata inferiore dei suoi denti con dei diamanti fissi a forma di denti. Ne ha parlato la prima volta a Ellen DeGeneres in un'intervista, tra l'altro pubblicata su YouTube, per il sito statunitense CelebTV.com.\nNell'ottobre 2010 pubblica il mini-film del brano intitolato Runaway, della durata di 35 minuti, in cui appaiono lui stesso (regista e protagonista) e la supermodella Selita Ebanks. Il film \u00e8 stato utilizzato per promuovere l'uscita del suo nuovo disco, \"My Beautiful Dark Twisted Fantasy\", uscito il 22 novembre. L'album vende oltre un milione e mezzo di copie e viene acclamato dalla critica, ricevendo la valutazione massima e il titolo di miglior album del decennio da parte di Pitchfork.\nNel 2011 duetta con Katy Perry il singolo E.T. dell'album Teenage Dream.\nNel 2011 incide, con l'amico Jay-Z, l'album \"Watch the Throne\" da cui vengono estratti e pubblicati i singoli \"Otis\", \"Niggas in Paris\", \"No Church in the Wild\" e \"Lift Off\". Anche quest'album riceve un ottimo consenso da parte della critica, vendendo oltre mezzo milione di copie solo la prima settimana.\nRiceve ben sette nomination per i Grammy Awards 2012, tenutisi a Los Angeles. Kanye fa parte degli artisti con pi\u00f9 nomine ai Grammy nello stesso anno insieme ad Adele (6), Beyonc\u00e9 (10), Lauryn Hill (11), e Michael Jackson (12).\nNel 2013 pubblica \"Yeezus\", il suo sesto album, il pi\u00f9 polarizzante, che vede un netto strappo rispetto alla produzione passata. \"Yeezus\" presenta uno stile minimalista, abrasivo ed elettronico. L'album ha comunque ricevuto ottime recensioni da parte della critica.\n2015\u20132016: \"The Life of Pablo\".\nIl 23 gennaio 2015 viene messo in commercio il nuovo singolo di Rihanna, \"Four Five Seconds\", che vede la collaborazione di West e Paul McCartney, i quali si esibiscono sulle note del brano l'8 febbraio 2015 nell'ambito degli annuali Grammy Awards. Oltre a questa esibizione, si esibisce anche singolarmente con il brano \"Only One\", precedentemente pubblicato il 31 dicembre 2014. Il 2 marzo 2015 \u00e8 il turno del singolo \"All Day\", che vede la partecipazione di Theophilus London, Allan Kingdom e nuovamente Paul McCartney.\nDurante la cerimonia degli MTV Video Music Awards 2015, in cui Kanye viene onorato con il prestigioso Vanguard Award, il rapper ne approfitta per scusarsi pubblicamente con Taylor Swift per la controversia avvenuto agli MTV Video Music Awards 2009 e contestualmente rende pubblica la propria volont\u00e0 di candidarsi alle elezioni presidenziali negli Stati Uniti d'America del 2020.\nIl 14 febbraio 2016, dopo un ritardo di tre giorni, pubblica il settimo album di inediti \"The Life of Pablo\", esclusivamente su Tidal. Questa scelta promozionale evita l'ingresso del progetto nella Billboard 200, visto che al momento dell'uscita Tidal era un servizio streaming non preso in considerazione da Billboard per il conteggio delle vendite; qualche mese dopo l'album raggiunge comunque il primo posto della classifica, diventando il primo album della storia a riuscirci senza neanche una copia fisica venduta.\nL'album, a causa del mancato supporto fisico in CD o vinile, e della pubblicazione unicamente su Tidal, ha ricevuto un alto tasso di pirateria. Dopo un giorno dalla pubblicazione, infatti, era gi\u00e0 stato piratato volte. Si stima che West abbia perso circa 10 milioni di dollari per questa situazione. Nonostante la scelta iniziale, il rapper decide di pubblicare a giugno l'album in streaming anche su Spotify, Apple Music e Google Play, rendendolo disponibile anche attraverso download digitale unicamente sul proprio sito ufficiale.\n2018\u20132019: \"Ye\", \"Kids See Ghosts\", \"Wyoming Sessions\" e \"Jesus is King\".\nDopo alcune polemiche relative ad alcuni post (\"tweet\") pubblicati sul suo profilo Twitter favorevoli all'operato dell'ex presidente Donald Trump, il 1\u00ba giugno 2018 West pubblica il suo ottavo album in studio, \"Ye\", composto da solo sette tracce per una durata complessiva di 23 minuti. Al disco partecipano, oltre a Nicki Minaj, anche Kid Cudi, Ty Dolla Sign e PartyNextDoor.\n\"Ye\" \u00e8 il secondo dei cinque progetti discografici prodotti da West a Jackson Hole, Wyoming (sessioni denominate \"Wyoming Sessions\") destinati ad essere pubblicati durante l'anno, preceduto dal terzo album di Pusha T, \"Daytona\", e precedente l'omonimo album d'esordio dei Kids See Ghosts, duo hip hop composto dallo stesso West e da Kid Cudi, pubblicato l'8 giugno e seguito il 15 giugno dall'undicesimo album del rapper Nas, intitolato \"Nasir\" e dal secondo album di Teyana Taylor, \"K.T.S.E. (Keep That Same Energy)\", messo in commercio il 22 giugno. L'11 giugno viene pubblicato il primo singolo estratto da \"Ye\", \"Yikes\", alla cui produzione figura anche Drake, con il quale il rapporto umano \u00e8 progressivamente venuto meno, anche a causa di un dissing tra Pusha T e lo stesso artista canadese.\nIl 7 settembre viene pubblicato il singolo \"I Love It\", realizzato in collaborazione con il collega Lil Pump e utilizzato come canzone d'apertura della prima edizione dei Pornhub Awards a Los Angeles, di cui lo stesso West \u00e8 stato direttore artistico. Il 9 settembre annuncia \"Watch the Throne 2\", seguito dell'album in collaborazione con Jay-Z del 2011. \nIl 17 settembre 2018 rivela tramite un post nei suoi profili Instagram e Twitter l'uscita del suo nono album in studio \"Yandhi\", fissata per il 29 settembre. La copertina del disco, raffigurante un MiniDisc, quasi in correlazione con la copertina di \"Yeezus\", faceva ipotizzare che \"Yandhi\" potesse essere il seguito di quest'ultimo, visto anche il gioco di parole presente nei due titoli. Il disco tuttavia non viene pubblicato n\u00e9 nella data prevista, n\u00e9 nella seconda data annunciata, il 23 novembre 2018. Circa un anno pi\u00f9 tardi, il 25 ottobre 2019 West pubblica \"Jesus Is King\", tramite le etichette Def Jem Recordings e GOOD Music. Come i precedenti sette lavori di West, anche esso ha debuttato al primo posto nella classifica Billboard 200.\nIl 6 gennaio 2019 ha anche avviato il progetto Sunday Service Choir, che consiste in esibizioni, svolte ogni domenica, delle canzoni di West, attraverso una rielaborazione in chiave gospel e cristiana. Dopo la pubblicazione dell'album \"Jesus Is King\", il rapper pubblica l'album \"Jesus Is Born,\" con il Sunday Service Choir: il disco, composto da 19 tracce, ha raggiunto la seconda posizione nella classifica Gospel Albums e la settantatreesima nella Billboard 200. Inoltre, West ha successivamente collaborato con l'artista italiana Vanessa Beecroft per la realizzazione delle due opere teatrali \"Nebuchadnezzar\" e \"Mary,\" andate in scena nel dicembre dello stesso anno.\n2020\u2013presente: \"Donda\" e \"Donda 2\".\nIl 30 giugno 2020 West ha pubblicato il singolo \"Wash Us in the Blood\", in collaborazione con Travis Scott; il brano, pur riprendendo lo stile dell'album \"Yeezus\", rimane tematicamente coerente con la svolta religiosa dell'artista. Contestualmente, viene annunciata per la prima volta la realizzazione del decimo album in studio del rapper, originariamente intitolato \"God's Country\" e successivamente ribattezzato \"Donda\" in onore della defunta madre di West. Il rapper ne aveva rivelato la copertina ufficiale e fissato il 24 luglio 2020 come data di pubblicazione originaria, salvo poi accantonare l'idea. \nLa pubblicazione di \"Donda\" viene effettivamente rimandata fino all'agosto 2021. Il 20 luglio, durante la gara sei delle NBA Finals 2021, viene trasmesso uno spot pubblicitario di Beats by Dr. Dre con protagonista la velocista statunitense Sha'Carri Richardson e colonna sonora la traccia inedita \"No Child Left Behind\" contenuta nell'album \"Donda\", di cui viene rivelata come data di pubblicazione il 23 luglio successivo. Il giorno prima, il disco viene presentato in anteprima per l'ascolto presso il Mercedes-Benz Stadium di Atlanta e trasmesso in diretta streaming livello globale da Apple Music. Il giorno successivo, a discapito della data prefissata, l'album non viene pubblicato e una seconda sessione di ascolto, sempre al Mercedes-Benz Stadium di Atlanta, \u00e8 stata tenuta il 5 agosto seguente. \nDue giorni dopo il terzo listening party, svolto presso il Soldier Field di Chicago, il 29 agosto \"Donda\" viene pubblicato sui servizi di musica digitale e in streaming. L'album contiene collaborazioni con numerosi artisti, tra i quali Jay-Z, The Weeknd, Fivio Foreign, Playboi Carti, Lil Baby, il sopracitato Travis Scott, Kid Cudi, Lil Durk, DaBaby, Marilyn Manson, Don Toliver e Lil Yachty. A sedici ore dalla sua pubblicazione, l'album ha accumulato novantacinque milioni di riproduzioni complessive su Spotify: si tratta del terzo debutto giornaliero pi\u00f9 alto mai registrato sulla piattaforma, dietro solo agli album \"Certified Lover Boy\" (2021) e \"Scorpion\" (2018) di Drake. Inoltre, ventitr\u00e9 delle ventisette tracce contenute in \"Donda\" esordiscono all'interno della classifica relativa ai cinquanta brani pi\u00f9 riprodotti nell'arco di ventiquattro ore stilata dalla medesima piattaforma. L'album ha debuttato al vertice delle classifiche di diciannove Paesi, inclusi gli Stati Uniti. In patria West ha collezionato il decimo album numero uno nella \"Billboard\" 200, eguagliando in tal modo il primato precedente stabilito da Eminem.\nIl 27 gennaio 2022 Kanye West annuncia la realizzazione del successore di \"Donda\", appunto intitolato \"Donda 2\". Il progetto in questione verr\u00e0 pubblicato il successivo 22 febbraio e vede la produzione esecutiva del rapper Future.\nAttivit\u00e0 politica.\nIl 5 settembre 2015, agli MTV Video Music Awards 2015, West ha annunciato che si sarebbe candidato come presidente degli Stati Uniti d'America nel 2020. Il 24 settembre successivo, intervistato da \"Vanity Fair\" ha confermato la notizia e nel mese di dicembre ha menzionato il fatto nella canzone \"Facts\". Ha espresso pi\u00f9 volte il suo sostegno nei confronti di Donald Trump: questa sua scelta ha scatenato diverse reazioni negative, soprattutto da parte della comunit\u00e0 afroamericana. West ha risposto alle critiche affermando che \u00abvotare in base al proprio colore della pelle \u00e8 schiavit\u00f9 mentale\u00bb. Il 13 dicembre 2016 ha incontrato per la prima volta Trump. \nNel maggio 2018 ha annunciato che si sarebbe ispirato alla campagna di Trump unita ai principi del rivale democratico Bernie Sanders. Nel mese di novembre del 2019, un numeroso gruppo di presenti \u00e8 scoppiato a ridere quando il cantante ha annunciato di essere intenzionato a candidarsi come presidente nel 2024.\nIl 5 luglio 2020 ha ufficialmente annunciato la sua candidatura alle presidenziali americane, sostenuto dal miliardario Elon Musk (che ha sostenuto anche il democratico Andrew Yang) e dalla moglie Kim Kardashian. La campagna di West ha sostenuto la creazione di una cultura della vita, sostenendo la tutela ambientale, sostenendo le arti, rafforzando le organizzazioni basate sulla fede, ripristinando la preghiera scolastica e fornendo una forte difesa nazionale. Sostenitore di un'etica di vita coerente (un principio del cristianesimo democratico), West si \u00e8 opposto all'aborto e alla pena capitale.\nWest si \u00e8 qualificato per l'accesso al voto in dodici Stati. West inoltre \u00e8 apparso nelle schede della California, come candidato vicepresidente per Rocky De La Fuente, con il Partito Indipendente Americano, cosa a cui nessuno dei due aveva acconsentito.\nWest ha sospeso la sua campagna il 4 novembre 2020, la mattina dopo il giorno delle elezioni, dopo aver ricevuto circa voti (0,1%) nei dodici Stati in cui aveva accesso al voto, arrivando quinto a livello nazionale. West ha espresso interesse a candidarsi di nuovo nel 2024 lo stesso giorno.\nPosizioni politiche.\nL'artista \u00e8 contrario all'aborto legalizzato. Egli ha inoltre sottolineato come il problema del razzismo sia troppo trattato dalla popolazione americana. Il cantante si \u00e8 detto favorevole al possesso e all'uso di armi, purch\u00e9 legalmente riconosciute. Egli sostiene di essere stato vittima di eterofobia. Egli ha inoltre sostenuto l'attore Bill Cosby, accusato di molestie sessuali e riconosciuto successivamente come colpevole. Il cantante ha sostenuto che l'AIDS fosse un problema dell'Africa e non dell'intero pianeta. L'artista ha inoltre contestato la ricerca di vie di mezzo, sostenendo invece la necessit\u00e0 di adottare posizioni estremiste radicali, ritenendo che tutto sia valutabile come una A+ o come una F-, senza vie di mezzo. L'artista \u00e8 stato accusato di misoginia per il contenuto di alcune sue canzoni che dipingerebbero le donne come oggetti. Il cantante ha inoltre sostenuto che la schiavit\u00f9 degli afro-americani sia durata circa quattro secoli per scelta degli afro-americani stessi.\nVita privata.\nIl 10 novembre 2007 la madre di West, Donda, \u00e8 morta in seguito a una complicazione durante un intervento di chirurgia plastica. La perdita ha segnato nel profondo l'artista, da sempre molto legato alla madre, e le tristi melodie dell'album \"808s &amp; Heartbreak\" sono ispirate alla sua scomparsa, cos\u00ec come l'album intitolatole, \"Donda\".\nDal 2008 al 2010 \u00e8 stato legato alla modella Amber Rose. Dopo due anni di relazione, il 24 maggio 2014 ha sposato a Firenze l'imprenditrice e personalit\u00e0 televisiva Kim Kardashian, con cui ha quattro figli: North, nata il 15 giugno 2013; Saint, nato il 5 dicembre 2015; e Chicago e Psalm, entrambi avuti tramite madre surrogata e nati rispettivamente il 15 gennaio 2018 e il 10 maggio 2019. Nell'aprile 2015, la primogenita North \u00e8 stata battezzata presso la Cattedrale di San Giacomo a Gerusalemme secondo il rito armeno. Il 7 ottobre 2019 anche Kim e gli altri tre figli hanno ricevuto il sacramento, celebrato nella Cattedrale di Echmiadzin in Armenia. Nel corso dei primi mesi del 2021 Kim Kardashian ha presentato istanza di divorzio da West, citando come causa differenze inconciliabili; entrambi hanno acconsentito alla custodia congiunta dei figli. Dopo la separazione, frequenta per i primi mesi del 2022 l\u2019attrice Julia Fox. \nNel novembre 2016 viene ricoverato in ospedale per problemi psichiatrici, dovuti probabilmente a disidratazione e privazione del sonno. Il ricovero in ospedale, che ha portato alla cancellazione delle restanti ventuno date nordamericane del suo \"The Saint Pablo Tour\", si \u00e8 protratto fino al successivo 30 novembre. In un'intervista avvenuta nel 2018, West ha confermato di essere stato dipendente agli oppioidi che gli erano stati prescritti dopo essersi sottoposto a un intervento di liposuzione. La dipendenza \u00e8 stata descritta come la causa del sopraccitato crollo nervoso subito nel 2016.\nKanye, che ha spesso contemplato il suicidio, ha inoltre rivelato di essere affetto da disturbo bipolare.\nIl 14 agosto 2021 Kanye ha fatto richiesta di poter cambiare il proprio nome legale in Ye, senza secondo nome e senza cognome. La richiesta \u00e8 stata accolta il 18 ottobre 2021."}
{"id": "325180", "revid": "1305772", "url": "https://it.wikipedia.org/wiki?curid=325180", "title": "La Croix", "text": "Geografia.\nLa Croix \u00e8 il nome di alcuni comuni francesi:"}
{"id": "325183", "revid": "18323", "url": "https://it.wikipedia.org/wiki?curid=325183", "title": "Ersilia Salvato", "text": "Biografia.\nNegli anni ottanta ha partecipato insieme a esponenti del mondo cattolico, come Don Antonio Riboldi, alle manifestazioni contro la camorra. \u00c8 stata membro di commissioni parlamentari tra cui la Commissione parlamentare Antimafia e la Commissione Giustizia. Ha effettuato viaggi negli Stati Uniti d'America per chiedere l'abolizione della pena di morte.\nIl 3 febbraio 1991 \u00e8 tra i cinque fondatori di Rifondazione Comunista, partito in cui militer\u00e0 fino al 1998, quando l'11 ottobre parteciper\u00e0 alla fondazione del Partito dei Comunisti Italiani di Armando Cossutta e Oliviero Diliberto, anche se dopo appena dieci giorni lascia tale nuova formazione per aderire ai Democratici di Sinistra di Massimo D'Alema.\nDal 16 maggio 1996 al 29 maggio 2001 ricopre il ruolo di vicepresidente del Senato.\n\u00c8 stata sindaco della sua citt\u00e0 natale dal 10 giugno 2002 al 28 aprile del 2004, giorno dello scioglimento anticipato del consiglio comunale, determinato dalle dimissioni della maggioranza dei consiglieri comunali (sia di centrosinistra sia di centrodestra). Nell'autunno del 2004 diventa presidente dell'associazione \"Citt\u00e0Libera\", associazione che la indicher\u00e0 come candidato a sindaco per le elezioni del 3 e 4 aprile 2005. Le urne consegnano a Citt\u00e0Libera il 30% dei consensi. Dopo le elezioni annuncia con una lettera a Piero Fassino la sua uscita dai Democratici di Sinistra per presunte interferenze della camorra nel corso delle operazioni elettorali.\nDall'ottobre del 2006 \u00e8 tra i fondatori dell'Associazione Rossoverde.\n\u00c8 autrice del libro-intervista intitolato \"Parole del mio tempo\" nel quale d\u00e0 una testimonianza degli anni vissuti nella politica italiana."}
{"id": "325184", "revid": "1186766", "url": "https://it.wikipedia.org/wiki?curid=325184", "title": "Dominazione-sottomissione", "text": "Il binomio Dominazione/sottomissione \u00e8 una parte fondamentale nel BDSM.\nViene comunemente abbreviato in D/s.\nUn rapporto D/s si basa principalmente sulla volontaria cessione di potere di una delle due parti, che da quel momento sar\u00e0 sottomessa (sub, dall'inglese \"submissive\"), all'altra, che viene investita del ruolo di Dominante (in breve Dom). \nQuesti ruoli sono sempre ruoli relazionali: si \u00e8 Dominanti di qualcuno e sottomessi di qualcuno, non si tratta di caratteristiche identitarie alla persona. Non si \u00e8 Dominanti di tutti o sottomessi a tutti, ma a chi si sceglie e con chi ci si riconosce come tali.\nUn rapporto D/s pu\u00f2 presentare apparenti squilibri anche molto vistosi, ma non bisogna mai scordarsi che si tratta di rapporti consensuali. Perch\u00e9 si possa parlare di D/s c'\u00e8 bisogno che entrambe le persone siano consapevoli e d'accordo con tutto quanto succede. In realt\u00e0 tutto verte intorno alla fiducia reciprocamente riconosciuta.\nLimiti e SafeWord.\nIl sub sceglie di delegare parte del proprio potere decisionale al partner ma nel farlo stabilisce dei limiti, ossia mette in chiaro cosa \u00e8 disponibile a fare e cosa no. Il rispetto dei limiti \u00e8 fondamentale: non importa quanto si sia gi\u00e0 fatto prima, se qualcosa, qualsiasi cosa, \u00e8 un limite, forzare il sottomesso a farla significa uscire dalla consensualit\u00e0 e quindi dal BDSM e dal legale.\nLa negoziazione dei limiti \u00e8 uno dei capisaldi del D/s, ed \u00e8 stato preso a modello anche da altre sottoculture che si sono interessate a fare riflessioni approfondite sul consenso. Alcuni praticanti di D/s scelgono di ritualizzare questa negoziazione con la stipula di un vero e proprio contratto, ovviamente senza valore legale, nel quale sono indicate le promesse di entrambe le parti. Molti altri preferiscono evitare questo formalismo, ma rimane comunque la grande importanza data al dialogo in merito ai propri desideri, gusti, possibilit\u00e0; anche perch\u00e9 il D/s comprende un'ampia gamma di pratiche e ad ogni nuovo incontro \u00e8 necessario assicurarsi di quali siano quelle che interessano all'altra persona, e come intende viverle, per verificare un'effettiva compatibilit\u00e0.\nA volte, con l'approfondirsi del rapporto, alcuni limiti possono essere spostati un po' pi\u00f9 in l\u00e0 o superati, ma sempre con il consenso della persona sottomessa.\nPer vigilare meglio su questi limiti molti praticanti di D/s stabiliscono una safeword, ossia una parola che, pronunciata dalla parte sottomessa, segnali inequivocabilmente il suo desiderio di fermarsi. Eventualmente si pu\u00f2 sostituire la parola con un gesto o un particolare suono, specialmente se la parte sottomessa \u00e8 nell'impossibilit\u00e0 di parlare. Questi segnali devono essere facili da ricordare, da pronunciare/fare e da riconoscere perch\u00e9 siano utili in caso di difficolt\u00e0.\nUna safeword \u00e8 particolarmente importante perch\u00e9 il semplice dire \"no\" potrebbe essere interpretato come un semplice fare scena, o comunque come una \"richiesta\" che, in nome del rapporto di Dominazione e sottomissione, il Dom pu\u00f2 scegliere se esaudire o meno. Invece \u00e8 sempre necessario (anche legalmente) che la parte sottomessa sia sempre in grado di comunicare un eventuale cambiamento d'idea. E talvolta pu\u00f2 essere vitale che un problema venga segnalato molto pi\u00f9 tempestivamente di quanto permetterebbe una spiegazione dettagliata.\nTipologie, ruoli, metodi.\nCome in altre attivit\u00e0 legate al BDSM, questa condizione pu\u00f2 essere limitata nel tempo (generalmente della durata della scena) o pu\u00f2 essere uno stile di vita, in quel caso si possono usare anche i termini Master o Mistress, Padrone o Padrona e il corrispettivo slave o schiavo/schiava. \u00c8 comunque sempre possibile che una persona sia interessata ad entrambi i ruoli e viene allora definita switch.\nLa simbologia maggiormente adottata consiste nell'uso del collare che viene donato dal Dom al sub, che sta a significare la presenza di un legame di appartenenza, l'impegno dei due in un rapporto BDSM con ruoli ed impegni precisi. Che vuol dire quindi essere Dominanti di qualcuno? Vuol dire che quel qualcuno ha dato alla persona Dominante il potere di decidere per lui o per lei su alcuni aspetti della loro vita, generalmente ma non solo la sfera erotica.\nPi\u00f9 nel pratico, alcuni esempi possono essere:\nVarie di queste pratiche possono anche essere fatte per il puro piacere di farle, senza che vi sia uno scambio di potere, e in questo caso si parla pi\u00f9 propriamente di Top e Bottom o pratiche puramente SadoMasochiste o feticistiche. Nel Ds, queste pratiche (e qualunque altra cosa potrebbe venire in mente alla fantasia dei coinvolti) sono un mezzo per provare la Dominazione e acquistano un senso ulteriore dal fatto specifico di essere ordinate ed \"imposte\", nella ricerca dell'obbedienza e del servizio.\nOccorre che tutto quanto illustrato pi\u00f9 sopra si svolga con il consenso di entrambi gli attori. Un Dominante deve essere consapevole che, nel'acquisire l'onore di poter decidere per il sottomesso acquisisce anche l'onere di cercare di decidere per il meglio di entrambi. \nIn tutte le pratiche citate e in qualunque altre si possano pensare, soft o pi\u00f9 estreme che siano, \u00e8 fondamentale saper valutare quanto per coloro che assumono il ruolo di Dominante sia importante assumere la responsabilit\u00e0 della incolumit\u00e0 psicologica e fisica del sub che gli si affida; un Dominante, prima di pretendere obbedienza, deve assicurarsi di essere in grado di gestirla. L'intelligenza di coloro che assumono il ruolo di sub sta invece nel sapere scegliere una o delle persone in grado di gestire tale responsabilit\u00e0 con la dovuta seriet\u00e0 e perizia. \nAlcuni sottomessi amano sentire che il Dominante si sta prendendo cura di loro, altri invece apprezzano di crogiolarsi nella sensazione di essere maltrattati e sfruttati senza considerazione, ma anche in questo secondo caso si tratta pur sempre di un rapporto condiviso, uno scambio, e se tutte le parti non trovano una pur contorta gratificazione il rapporto stesso \u00e8 ovviamente destinato a crollare molto presto. "}
{"id": "325186", "revid": "1632387", "url": "https://it.wikipedia.org/wiki?curid=325186", "title": "Ja Rule", "text": "Nato e cresciuto nel quartiere di Queens, a New York, debutta nel 1999 con il singolo \"Holla Holla\", tratto dal suo disco d'esordio \"Venni Vetti Vecci\". L'artista riscuote gran successo sino alla met\u00e0 degli anni duemila, con diversi singoli che raggiungono la top 20 della \"Billboard Hot 100\" quali \"Between Me and You\" con Christina Milian, \"I'm Real (Murder Remix)\" e \"Ain't It Funny\" con Jennifer Lopez, \"Always on Time\" e \"Mesmerize\" con Ashanti e \"Wonderful\" con R. Kelly e Ashanti. Durante tale decennio Ja Rule \u00e8 sotto contratto con la The Inc. Records, precedentemente nota come Murder Inc. e gestita da Irv Gotti. Grazie ai suoi successi ottiene quattro nominazioni ai Grammy Awards, mentre due suoi dischi, \"\" (2000) e \"Pain Is Love\" (2001), raggiungono la vetta della classifica \"Billboard 200\".\nNella seconda met\u00e0 degli anni duemila l'artista vede diminuire il proprio successo, per via del declino della The Inc. Records, numerose vicende giudiziarie ed in parte rivalit\u00e0 fortemente pubblicizzate con altri celebri rapper come 50 Cent ed Eminem. Dopo essere rimasto coinvolto in una serie di vicende giudiziarie che lo portano anche all'arresto nei primi anni duemiladieci, il rapper pubblica l'album \"Pain Is Love 2\" (2012), riscuotendo per\u00f2 uno scarso successo a livello di vendite.\nBiografia.\nJeff Atkins cresce nel quartiere di Queens, a New York. Scrive rime dai sedici anni e prende il nome d'arte dalle iniziali del suo nome. La sua prima apparizione avviene nel 1995 all'interno di \"Time To Build\", B-side del singolo \"Masta I.C.\" di Mic Geronimo.\nIl produttore del Queens Irv Gotti ascolta la traccia e si interessa al talento di Ja Rule, impegnato al momento con due amici nel gruppo The Cash Money Click. Tutta la crew stipula un contratto discografico con la Blunt/TVT Records. Sempre nel 1995 esce il loro singolo \"Get The Fortune\", accompagnato da \"For My Click\", che entra in rotazione nel palinsesto della radio newyorkese Hot 97.\nDopo il successo iniziale Ja, sotto l'ala protettiva di Gotti, ha un colloquio con Lyor Cohen, presidente della Def Jam Records. Quest'ultimo, rimasto colpito dall'intraprendenza e dal fiuto affaristico di Irv, lo assume come dirigente, ed il suo primo incarico \u00e8 di scritturare Ja Rule sotto l'etichetta. Il progetto di debutto rel rapper del Queens \u00e8 un saluto e riconoscimento verso la strada, come si intuisce da brani introspettivi come \"Only Begotten Son\", \"Daddy's Little Baby\" e \"Race Against Time\". L'LP, dal Titolo \"Veni Vidi Vici\", esce nel 2000 e ne vengono estratti i singoli \"Holla Holla\", \"It's Murda\" e \"World's Most Dangerous\", che diventano degli apprezzati street anthems.\nIl progetto seguente \u00e8 una compilation prodotta da Gotti: \"Irv Gotti Presents: The Murderers\". Ja Rule fa la sua comparsa all'interno di una famiglia chiamata Murder Inc. che con il passare del tempo avrebbe compreso, oltre a lui e Irv, anche i rappers Black Child e Cadillac Tah e la cantante R&amp;B Ashanti. Ja Rule recita anche in \"Turn It Up\", film di Robert Adetuyi.\nIl suo secondo album, registrato a Los Angeles, esce sotto il nome di \"Rule 3:36\" arrivando al top delle classifiche nell'ottobre del 2000. L'anno seguente \u00e8 la volta di \"Pain Is Love\", che nel febbraio del 2002 arriva al numero uno delle classifiche grazie ai singoli \"Always On Time\" con Ashanti, \"Ain't It Funny\" con Jennifer Lopez, \"Livin' It Up\" con Case e \"I'm Real\", sempre con J.Lo.\nDopo l'uscita del singolo \"Mesmerize\" con Ashanti, nel 2003 Ja Rule pubblica \"The Last Temptation\", LP lanciato dal singolo \"Clap Back\". In questo periodo Ja Rule \u00e8 in cattivi rapporti con DMX (a cui \u00e8 spesso accomunato a causa della sua voce baritonale che si rif\u00e0 a Black Ice, uno dei pilastri della old school), 50 Cent e la Shady Records. Contro di lui escono i brani \"I Smell Pussy\" di 50 Cent, \"Go To Sleep\" di Eminem, Obie Trice e DMX, \"Do Rae Me\" di Eminem con i D12. Alcune dicerie lo ritengono addirittura il mandante dell'attentato che ha reso celebre 50 Cent come \"Il rapper dalle 9 pallottole\". La faida viene persa da Rule ,che un anno dopo \u00e8 nei negozi con \"R.U.L.E.\", preceduto dal singolo \"Wonderful\", che finisce nella top 10 dell'r&amp;b grazie alla collaborazione con R. Kelly e Ashanti. Il secondo singolo \u00e8 \"New York, New York\", con Fat Joe e Jadakiss."}
{"id": "325190", "revid": "25884", "url": "https://it.wikipedia.org/wiki?curid=325190", "title": "Whipping", "text": ""}
{"id": "325192", "revid": "15756", "url": "https://it.wikipedia.org/wiki?curid=325192", "title": "Handbook of Mathematical Functions", "text": "Handbook of Mathematical Functions \"with Formulas, Graphs, and Mathematical Tables\" \u00e8 il titolo completo di una notissima opera matematica di riferimento la cui edizione \u00e8 stata curata da Milton Abramowitz e Irene Stegun del National Bureau of Standards degli Stati Uniti. Gli addetti del settore spesso chiamano questo testo Abramowitz e Stegun.\nDalla data della sua prima pubblicazione nel 1964, questo \"Handbook\" di pi\u00f9 di 1000 pagine ha costituito una delle pi\u00f9 complete sorgenti di informazione sulle funzioni speciali; esso contiene definizioni, identit\u00e0, approssimazioni, grafici e tavole dei valori numerici di numerose funzioni che vengono usate in gran parte dei campi della matematica applicata. Le notazioni adottate dallo \"Handbook\" sono tuttora lo standard \"de facto\" per la matematica applicata.\nAl tempo della sua pubblicazione lo \"Handbook\" costituiva una risorsa essenziale per quanti operavano con il calcolo tecnico-scientifico. Attualmente i sistemi di algebra computazionale accessibili al singolo utente hanno sostituito le tavole delle funzioni, ma lo \"Handbook\" rimane un importante testo di riferimento. (Nella prefazione viene ricordato un incontro del 1954 nel quale era stato al contrario ipotizzato che \"l'avvento delle apparecchiature di calcolo di elevata velocit\u00e0 avrebbe cambiato il lavoro di produzione di tavole ma non avrebbe eliminata la necessit\u00e0 di tali tavole\".)\nLo \"Handbook\" \u00e8 il prodotto di impiegati del Governo degli USA operanti in veste ufficiale e come tale non \u00e8 coperto da copyright. Esso pu\u00f2 essere ordinato al Government Printing Office ed \u00e8 stato ristampato da editori commerciali, in particolare dalla Dover Publications (ISBN 0-486-61272-4); esso inoltre pu\u00f2 essere legalmente preso in visione e scaricato dal Web (i relativi URL nei \"Collegamenti esterni\")."}
{"id": "325193", "revid": "767487", "url": "https://it.wikipedia.org/wiki?curid=325193", "title": "Pr\u00e9lude \u00e0 l'apr\u00e8s-midi d'un faune (film 1938)", "text": "Pr\u00e9lude \u00e0 l'apr\u00e8s-midi d'un faune \u00e8 un cortometraggio del 1938 diretto da Roberto Rossellini e oggi perduto."}
{"id": "325194", "revid": "3115", "url": "https://it.wikipedia.org/wiki?curid=325194", "title": "IA-64", "text": "In informatica, IA-64 (Intel Architecture-64) \u00e8 un'architettura a 64 bit sviluppata durante una cooperazione tra Intel e Hewlett-Packard e implementata da processori come Itanium e Itanium 2. L'obiettivo di Itanium era di introdurre un'architettura \"post-RISC\", utilizzando EPIC. Per questo processore a 64 bit Microsoft ed Intel hanno scritto il sistema operativo Windows XP 64 bit Edition.\nArchitettura.\nEPIC.\nIn un tipico design di \"esecuzione fuori ordine\" (spesso conosciuta come \"out-of-order\"), un decodificatore molto complesso esamina ogni istruzione inviata alla CPU mentre attraversa la pipeline e controlla quali possono essere eseguite in parallelo nelle unit\u00e0 di esecuzione \u2014 \"es.\", una coppia di istruzioni come codice_1 e codice_2 non si influenzano l'un l'altra, e possono quindi essere eseguite parallelamente in due diverse unit\u00e0 di esecuzione. L'abilit\u00e0 di riconoscere l'instruction level parallelism (il parallelismo a livello di istruzione) nel flusso di istruzioni \u00e8 essenziale per avere buone prestazioni in una CPU moderna.\nPredire quando il codice non pu\u00f2 essere diviso in questa maniera \u00e8 un compito molto complesso. In molti casi l'esecuzione di un'istruzione dipende da condizioni logiche dipendenti da altre istruzioni. Ad esempio si consideri una leggera modifica dell'esempio precedente: codice_3 (che indica di sommare B e C e inserire il risultato in A, e se A \u00e8 uguale a cinque allora inserire in D il risultato della somma tra F e G). In questo caso il risultato del secondo calcolo \u00e8 comunque indipendente dal primo, ma bisogna prima effettuare la prima operazione per poter sapere se la seconda deve essere eseguita o no.\nIn questi casi la CPU tipicamente \"indovina\" se la condizione logica \u00e8 vera o falsa. In circa il 90% dei casi, il codice successivo ad un codice_4 viene eseguito, il che suggerisce che la seconda met\u00e0 dei comandi del nostro esempio possono essere fatti eseguire da un'altra unit\u00e0 di esecuzione. Ma prevedere il risultato sbagliato per la condizione logica pu\u00f2 comportare cali notevoli di prestazioni, dovuti al fatto che il valore calcolato dalla seconda unit\u00e0 \u00e8 sbagliato e la CPU deve attendere per poter calcolare il risultato dell'istruzione corretta. Gran parte dell'aumento di prestazioni delle CPU attuali \u00e8 dovuto al miglioramento della logica di predizione, ma ultimamente i miglioramenti stanno rallentando. La predizione delle diramazioni del codice (detta \"branch prediction\") nelle attuali CPU \u00e8 corretta circa il 98% delle volte.\nL'architettura IA-64 invece si affida al compilatore per questo compito. Ancor prima che il programma sia eseguito dalla CPU, il compilatore esamina il codice e fa lo stesso tipo di decisioni che altrimenti avverrebbero durante l'esecuzione sulla CPU stessa. Una volta deciso quali istruzioni possono essere eseguite in parallelo in modo efficace, le unisce in un'istruzione pi\u00f9 grande e le scrive in questa forma nel programma \u2014 da cui il nome di very long instruction word (VLIW).\nAssegnare questo compito al compilatore invece che alla CPU ha diversi vantaggi. Prima di tutto il compilatore pu\u00f2 impiegare molto tempo a esaminare il codice, una possibilit\u00e0 che il processore non ha perch\u00e9 deve eseguire le istruzioni il pi\u00f9 velocemente possibile. Quindi le decisioni del compilatore possono essere considerevolmente pi\u00f9 accurate di quelle prese dall'hardware. In secondo luogo i circuiti per la \"branch prediction\" sono alquanto complessi, e scaricare la predizione sul compilatore riduce la complessit\u00e0 del processore: non deve pi\u00f9 esaminare nulla, deve limitarsi a spezzare le istruzioni e farle eseguire parallelamente alle unit\u00e0. Terzo, eseguire la predizione nel compilatore ha un costo \"una tantum\", al contrario di quello sulla CPU, che deve essere eseguita ogni volta che viene utilizzato il programma.\nIl lato negativo \u00e8 che il comportamento di un programma durante l'esecuzione non \u00e8 sempre ovvio nel codice usato per crearlo, e pu\u00f2 variare considerevolmente a seconda dei dati che sta effettivamente elaborando. La logica di esecuzione \"out-of order\" di una CPU pu\u00f2 prendere decisioni basate sui dati che effettivamente sono elaborati dal programma, e che il compilatore pu\u00f2 solo \"intuire\". Questo significa che \u00e8 possibile che le predizioni del compilatore siano errate pi\u00f9 spesso rispetto a quelle che potrebbe fare un circuito logico di complessit\u00e0 paragonabile (o anche pi\u00f9 semplice) posto sulla CPU. Il design VLIW si affida quindi pesantemente alle prestazioni del compilatore, pagando la semplificazione del processore con l'incremento di complessit\u00e0 del software.\nRegistri.\nL'architettura IA-64 include un ampio insieme di registri: 128 registri a 82 bit in virgola mobile e a 64 bit per gli interi. Oltre a questo grande numero, IA-64 aggiunge un meccanismo di register window controllato dal \"Register Stack Engine\". Questo sistema unito alla predizione \u00e8 molto efficace nell'eseguire automaticamente lo \"srotolamento dei cicli\" (nel gergo della programmazione \"srotolare un ciclo\" \u2014 \"unrolling a loop\" \u2014 vuol dire esplicitare un ciclo di istruzioni eseguite pi\u00f9 volte elencandole tutte per esteso, il che in genere porta a un miglioramento delle prestazioni).\nSet di istruzioni.\nL'architettura IA-64 prevede istruzioni per le operazioni su dati multimediali e per i calcoli in virgola mobile.\nMentre una tipica architettura VLIW assegna sotto istruzioni da ogni \"grande istruzione\" ad una certa unit\u00e0 di esecuzione specifica, l'Itanium supporta diverse modalit\u00e0 di unione delle istruzioni permettendo un miglior bilanciamento tra le modalit\u00e0 di esecuzione in serie e in parallelo.\nFunzionalit\u00e0 Pre-SO e funzionalit\u00e0 sub-SO.\nAppena acceso un processore Itanium \u00e8 privo di alcune funzionalit\u00e0. Uno \"strato di astrazione del processore\" (\"Processor Abstraction Layer\" o PAL) \u00e8 integrato nel BIOS e al momento dell'avvio viene caricato nella CPU per fornire un'interfaccia di basso livello che astrae alcune istruzioni e fornisce un meccanismo per aggiornare il processore tramite un aggiornamento del BIOS.\nDurante l'inizializzazione del BIOS un altro strato di codice, lo strato di astrazione di sistema (\"System Abstraction Layer\" o SAL) \u00e8 caricato per fornire API standard necessarie per le funzioni dipendenti dall'implementazione della piattaforma.\nAl di sopra delle interfacce PAL e SAL si trova l'\"Extensible Firmware Interface\" (EFI), l'interfaccia per il firmware estendibile. L'EFI non fa parte dell'architettura IA-64 ma per convenzione \u00e8 necessario per tutti i sistemi IA-64. \u00c8 una semplice API per l'accesso agli aspetti logici del sistema (memorizzazione, video, tastiera, ecc.) unito a un sistema di esecuzione leggero (simile al DOS) che permette l'esecuzione di funzioni di amministrazione del sistema, come l'aggiornamento del BIOS, la configurazione dei dispositivi di memorizzazione, configurare un boot loader.\nUna volta che il sistema operativo \u00e8 stato avviato alcune funzionalit\u00e0 di PAL, SAL ed eFI rimangono residenti in memoria e possono essere utilizzate dal sistema operativo per eseguire operazioni a basso livello e che dipendono dall'hardware sottostante.\nSupporto a IA-32.\nPer poter supportare l'architettura IA-32, l'Itanium pu\u00f2 entrare in una modalit\u00e0 a 32 bit con speciali istruzioni. Le istruzioni IA-32 sono state implementate nelle unit\u00e0 funzionali dell'Itanium. Comunque poich\u00e9 l'Itanium \u00e8 progettato principalmente per la velocit\u00e0 sulle istruzioni EPIC, e a causa dell'impossibilit\u00e0 di eseguire il codice in modalit\u00e0 \"out-of-order\", il codice IA-32 viene eseguito con penalizzazioni di prestazioni molto pesanti se paragonate alla modalit\u00e0 IA-64 o ai processori Pentium. Per esempio le unit\u00e0 di esecuzione di Itanium non impostano gli accessi multipli non allineati alla memoria. Esistono inoltre software di emulazione di IA-32 disponibili gratuitamente per sistemi operativi Microsoft Windows e Linux che hanno prestazioni superiori di circa il 50% rispetto alla modalit\u00e0 di emulazione del processore. L'emulatore per Windows \u00e8 disponibile presso Microsoft, l'emulatore per Linux \u00e8 disponibile da alcuni rivenditori Linux come Novell.\nDate le prestazioni superiori degli emulatori software, e anche se l'hardware necessario per emulare IA-32 \u00e8 responsabile di meno dell'1% dei transistor di Itanium 2, Intel ha rimosso l'emulazione IA-32 dalla sesta generazione di chip Itanium 2 con nome in codice Montecito(attualmente siamo alla nona Tukwila).\nConcorrenti.\nAnche se altre architetture a 64 bit esistono da molto tempo, la maggior parte (Alpha, PA-RISC) \u00e8 sparita dal mercato. I concorrenti di Itanium nella corsa al mercato dei server e delle workstation sembrano essere AMD con la sua architettura AMD64, IBM con l'architettura POWER e Sun Microsystems con UltraSparc. Anche se Apple avrebbe potuto rivaleggiare con Intel con la sua linea di prodotti Xserve basate su PowerPC di IBM, tali prospettive sembrano impossibili dopo l'annuncio di Apple del passaggio all'architettura Intel IA-32.\nIn risposta alla reazione favorevole dell'industria a AMD64, la versione successiva dell'Intel Xeon (Nocona) supporta le estensioni EM64T, che sono in larga parte compatibili con il set di istruzioni di AMD64."}
{"id": "325195", "revid": "767487", "url": "https://it.wikipedia.org/wiki?curid=325195", "title": "Il tacchino prepotente", "text": "Il tacchino prepotente \u00e8 un film cortometraggio del 1939 diretto da Roberto Rossellini.\nTrama.\nUn tacchino con tono di importanza domina su tutti gli animali del cortile, compresi cavalli e mucche. Dopo per\u00f2 che due galli curiosi lo hanno visto addormentato, sgonfio e privo di importanza, al mattino pi\u00f9 nessuno gli d\u00e0 retta."}
{"id": "325196", "revid": "599", "url": "https://it.wikipedia.org/wiki?curid=325196", "title": "Abramowitz e Stegun", "text": ""}
{"id": "325197", "revid": "8911", "url": "https://it.wikipedia.org/wiki?curid=325197", "title": "Marco Frontone", "text": ""}
{"id": "325199", "revid": "767487", "url": "https://it.wikipedia.org/wiki?curid=325199", "title": "Malek Ouary", "text": "Biografia.\nDopo le elementari al villaggio, continu\u00f2 gli studi ad Algeri, dove divenne in seguito giornalista radiofonico a Radio-Algeri. La sua attivit\u00e0 giornalistica ha contribuito a far conoscere il patrimonio culturale tradizionale della Cabilia (musica, danze, canti, poesie e racconti). Ha cominciato a raccogliere le produzioni orali della Cabilia nel suo villaggio e poi ha allargato le sue indagini sul resto della Cabilia e tra i cabili emigrati in Francia (\"Par les chemins d'\u00e9migration\", \"reportage\" preceduto dal \"Collier d'\u00e9preuves\" [canti e poesie cabili in traduzione], Algeri 1955).\nIl nucleo della sua opera letteraria e giornalistica \u00e8 il suo interesse appassionato per la lingua e la letteratura cabila che egli ha (ri-)scoperto dopo la \u00abrottura integrale\u00bb con essa durante i suoi anni di studio ad Algeri. Ricordava infatti che fu la lettura dei \"Chants berb\u00e8res de Kabylie\" di Jean Amrouche a fargli prendere la decisione di dedicarsi con tutte le sue forze alla salvaguardia della cultura cabila e berbera.\nOpere.\nLa sua produzione letteraria ha ottenuto il favore della critica e del pubblico con il suo primo romanzo, \"Le grain dans la meule\" (1956). Per continuare la sua attivit\u00e0 di giornalista durante la guerra di Algeria, Malek Ouary emigr\u00f2 a Parigi, dove lavor\u00f2 all'ORTF. In Francia, dove prese moglie, continu\u00f2 la sua carriera di giornalista e scrittore pubblicando una raccolta di poesie cabile, \"Po\u00e8mes et chants de Kabylie\" (1974), e il suo secondo romanzo, \"La montagne aux chacals\" (1981).\nAlla sua morte aveva da poco terminato il suo terzo romanzo, \"La robe kabyle de Baya\", e stava scrivendo un saggio sul suo villaggio, Ighil-Ali, durante il periodo di attivit\u00e0 missionaria dei Padri Bianchi.\nMalek Ouary ha inoltre pubblicato numerosi studi e testimonianze sulla societ\u00e0 e la cultura cabile in riviste di divulgazione, in particolare \"Algeria\" (Algeri: 1949, 1950, 1951, 1952, 1955)."}
{"id": "325201", "revid": "1543377", "url": "https://it.wikipedia.org/wiki?curid=325201", "title": "Digital Library of Mathematical Functions", "text": "La Digital Library of Mathematical Functions, in breve DLMF, \u00e8 un progetto online che raccoglie informazioni sulle funzioni speciali. Pu\u00f2 essere considerato un successore dello \"Handbook of Mathematical Functions\". Questa opera, nota anche come \"Abramowitz e Stegun\", sviluppata presso il \"National Bureau of Standards\" degli Stati Uniti (NBS), pubblicata nel 1964, \u00e8 stata un vero best seller tecnico ed \u00e8 una delle opere di riferimento per la matematica pi\u00f9 citate; tuttavia i rilevanti progressi nello studio delle funzioni speciali lo stanno rendendo sempre pi\u00f9 inadeguato.\nPresso il National Institute of Standards and Technology, l'erede dell'NBS, si \u00e8 quindi sviluppato l'ampio progetto chiamato DLMS avente come obiettivo la realizzazione di una raccolta di informazioni che sia innanzi tutto disponibile in rete e che possa costituire una delle maggiori risorse per dati di riferimento per le funzioni speciali e per le loro applicazioni.\nLo sviluppo del progetto \u00e8 iniziato nel 1999 con l'intento di raccogliere e pubblicare informazioni sulle funzioni speciali per un numero di formule all'incirca doppio rispetto a quello dell\"'Abramowitz e Stegun\". Al progetto ha lavorato un gruppo internazionale di oltre 50 esperti. Come annunciato nella Home page del progetto, la raccolta viene ripartita nei seguenti capitoli:\nLa versione in rete dispone di molti strumenti visuali interattivi atti a fornire indicazioni qualitative sull'andamento delle funzioni, come prestazioni di zoom e di rotazione 3-D basate sul linguaggio per la realt\u00e0 virtuale VRML. \nSecondo le intenzioni iniziali il progetto avrebbe dovuto concludersi entro il 2006 con la pubblicazione dei contenuti in un sito Web liberamente accessibile, in un libro e in CD ROM.\nIn effetti il progetto nel settembre 2009 non si \u00e8 ancora concluso, solo i capitoli evidenziati e dotati di links nell'elenco precedente risultano pubblicati in linea e si prevede che possa concludersi alla fine del 2009 o all'inizio del 2010. Per quanto riguarda la versione a stampa della DLMF, che dovrebbe consistere in circa 1000 pagine con oltre 9000 formule e 500 figure, il 19 marzo 2009 \u00e8 comparso l'annuncio che essa verr\u00e0 effettuata dalla Cambridge University Press."}
{"id": "325202", "revid": "599", "url": "https://it.wikipedia.org/wiki?curid=325202", "title": "DLMF", "text": ""}
{"id": "325203", "revid": "1543377", "url": "https://it.wikipedia.org/wiki?curid=325203", "title": "Drama (unit\u00e0 periferica)", "text": "Drama ( - \"Nomos Dramas\"). Quella di Drama \u00e8 una delle sei unit\u00e0 periferiche (province) della regione della Macedonia Orientale e Tracia, una delle tredici periferie (, \"perifereies\" - regione amministrativa) della Grecia. Il capoluogo \u00e8 la citt\u00e0 di Drama.\nA nord la catena montuosa dei Monti Rodopi la separa dalla Bulgaria\nStoria.\nIl territorio fu abitato fin da epoca preistorica, come dimostrano i ritrovamenti in localit\u00e0 Arkadiko. Questo abitato dell'era neolitica form\u00f2 il primo nucleo dell'odierna capoluogo della prefettura e continu\u00f2 ad essere abitato anche nella et\u00e0 del bronzo. In epoca romana la citt\u00e0 di Drama fu un'importante stazione di sosta lungo la Via Egnatia. \u00c8 attestato il culto di Dioniso. In questo periodo la citt\u00e0 pi\u00f9 importante fu Filippi e lo fu anche in epoca bizantina.\nNel 1204 il territorio cadde nelle mani dei Crociati per essere poi preso dai Bulgari. Nel 1344 fu presa dal principe Serbo Stefano Dousan per poi tornare nel 1371 all'ultima dinastia bizantina, i Paleologhi. Gli fu strappata dai Turchi ottomani nel 1383. Con il consolidamento della presa di Costantinopoli l'elemento cristiano si affievol\u00ec mentre l'elemento musulmano diventava sempre pi\u00f9 consistente. I numerosi balzelli turchi provocarono un indebolimento dell'economia.\nAlla fine del XVIII secolo ci fu un risveglio come attestano la presenza di laboratori artigianali. Ma fu l'introduzione della coltura del tabacco nel secolo successivo a dare una spinta all'economia della zona. Le piantagioni alimentarono un lucroso commercio con l'estero e la popolazione aument\u00f2 di numero. Una ferrovia tocco il territorio nel 1895 e fu migliorata la comunicazioni con Kavala il porto che faceva da sbocco al commercio del tabacco.\nIl capoluogo si ingrand\u00ec e furono innalzati nuovi edifici improntati ad un certo lusso. Cristiani, Ebrei e musulmani avevano ciascuno le loro aree di residenza e non si mescolavano fra loro. Nel 1900 la popolazione saliva a 14.000 abitanti la maggioranza dei quali erano cristiani affluiti nella zona da altre parti dell'impero ottomano. Durante le Guerre balcaniche, Bulgari e Greci si disputarono il territorio. La contesa fu vinta dai primi.\nLa citt\u00e0 assunse un carattere definitivamente greco a causa dell'afflusso di profughi greci dall'Asia minore nell'ambito di uno scambio di Popolazioni tra Grecia e Turchia imposto dal Trattato di Losanna del 1923 che poneva fine alle ostilit\u00e0 fra le due nazioni. A seguito di questo afflusso la popolazione della prefettura era raddoppiata.\nGeografia fisica.\nTerritorio.\nIl territorio \u00e8 prevalentemente montuoso a nord con numerose foreste di abeti fra cui primeggia quella di Karantere.\nClima.\nIl clima \u00e8 generalmente di tipo mediterraneo ma assume caratteristiche continentali con inverni pi\u00f9 freddi con il variare della altitudine e con la lontananza dal mare.\nPrefettura.\nDrama era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\"\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Drama era suddivisa in otto comuni e una comunit\u00e0."}
{"id": "325204", "revid": "2130352", "url": "https://it.wikipedia.org/wiki?curid=325204", "title": "Brana", "text": "La Brana, o il Brana, \u00e8 un torrente italiano della Toscana settentrionale. Fa parte del bacino imbrifero dell'Arno.\nDescrizione.\nGeograficamente nasce in localit\u00e0 prato Arcangelo, a circa due chilometri dal bivio fra la \"vecchia Bolognese\" e via Badia e Acquerino, strada provinciale che va verso Sambuca. Con la stagione secca, la sorgente si riduce ad una piccola pozza senza dare portata. Quella \"reale\" \u00e8 a 600 metri in linea d'aria nel sottostante bosco di Montevestito. Da l\u00ec il torrente ha una certa portata che aumenta raccogliendo altri ruscelli. Comunque sia, un altro ramo sorgentizio \u00e8 quello della cosiddetta 'Brana di Cardosa' che raccoglie l'acque provenienti da Poggio dell'Orso, montagna che fa da confine con le valli dei tratti della Bure. La Brana di Montevestito e Brana di Cardosa confluiscono nel bosco (43.9926N 10.9281E) a 300 metri circa dalla strada che ha un bivio: Uzzo a sinistra, Iano a destra.\nDopo aver superato la frazione di Valdibrana, nota per la presenza di un santuario dedicato alla Madonna, il torrente scende ripido verso la citt\u00e0 di Pistoia , costeggiandone le antiche mura per un buon tratto (avendone svolto in passato il ruolo di fossato difensivo). Dopodich\u00e9, scorrendo in prossimit\u00e0 del cimitero cittadino, riceve le acque del Rio Diecine e, ingrossandosi, attraversa la piana pistoiese, lambendo i numerosi vivai della campagna circostante. Verso Badia a Pacciana, riceve le acque del torrente Acqualunga; quindi, attraversato il comune di Agliana, penetra nel territorio pratese dove, riunito con i torrenti Bure e Agna, forma il torrente Calice, una sorta di collettore fluviale che distribuisce queste acque nell'Ombrone Pistoiese, in localit\u00e0 \"Bocca di Calice\".\nLa Brana ha, in prevalenza, un regime torrentizio, scendendo dalla montagna e superando ampi dislivelli. Tuttavia, la sua portata \u00e8, di solito, costante anche in estate, mentre in autunno crea piene piuttosto preoccupanti, soprattutto per i territori della piana attraversati dal torrente. Superata Pistoia, la Brana modera la sua pendenza e scorre lenta verso Prato. Il suo percorso \u00e8 di km 24 e rappresenta, per bacino e lunghezza, il pi\u00f9 importante affluente dell'Ombrone Pistoiese.\nLe sue acque sono limpide e cristalline ma, giunte nella citt\u00e0 di Pistoia, sono inquinate in modo irreparabile e indiscriminato. Inoltre, nei pressi di Agliana, il torrente subisce anche un prelievo eccessivo di acque da parte dei vivaisti della zona, impoverendo, cos\u00ec, la fauna ittica, che \u00e8 molto variegata: il torrente, infatti, \u00e8 assai interessante dal punto di vista pescatorio, nonostante i vari inquinamenti che ne interessano il corso; nel tratto subito a Nord di Pistoia, in localit\u00e0 Valdibrana, sotto le cascatelle, \u00e8 possibile pescare buoni esemplari di trota fario, vaironi, scazzoni e cavedani. Nel tratto che circonda le mura della citt\u00e0 a nord-est, invece, i pescatori pistoiesi possono insidiare cavedani anche di buona taglia, barbi, rovelle, scardole, triotti, rare anguille; giunti nella zona industriale di Sant'Agostino, l'inquinamento \u00e8 cos\u00ec marcato che rende invivibile tale porzione del torrente. Tuttavia, raggiunto il depuratore di via degli Armacani, la Brana riacquista la vita: nel suo alveo, qui profondo e con poca pendenza, si possono trovare molte quantit\u00e0 di ciprinidi, come grosse carpe di tutte le variet\u00e0, amur, carassi comuni e dorati, persici sole e persici trota, pesci gatto e anche qualche siluro di piccole dimensioni. Rappresenta cos\u00ec, per la provincia di Pistoia, uno dei corsi d'acqua pi\u00f9 pescosi e interessanti, anche dal punto di vista dello studio della fauna aviaria: lungo il suo corso, infatti, si possono avvistare, facendo attenzione, aironi cinerini, cicogne, martin pescatori ecc. Un ambiente quindi da salvaguardare dalle alterazioni umane, e, soprattutto, dalle indiscriminate opere di dragaggio del fiume, che sono effettuate sempre pi\u00f9 spesso senza alcun rispetto per l'alveo e per gli animali che vi dimorano."}
{"id": "325205", "revid": "1573940", "url": "https://it.wikipedia.org/wiki?curid=325205", "title": "Rio Diecine", "text": "Il rio Diecine \u00e8 un torrente della Toscana, facente parte del bacino imbrifero dell'Ombrone Pistoiese.\nNasce sulle colline del comune di Pistoia, precisamente in localit\u00e0 Germinaia. Attraversa veloce le ormai esigue campagne a nord di Pistoia a valle degli storici agglomerati dei Corsini Bianchi e Corsini Neri e, dopo un percorso sotterraneo ai cimiteri, confluisce nel torrente Brana nella zona di Sant'Agostino, sovraccarica di industrie.\nIl torrente lungo circa 10\u00a0km, ha acque fresche e cristalline che vengono per\u00f2 contaminate quando giunge alle porte di Pistoia. Attraversando il quartiere \"Le Fornaci\", il ruscello riceve tutti gli scarichi delle case popolari della zona, poi, sottopassando il cimitero, viene inquinato ulteriormente dagli scarichi della zona industriale. Al momento di congiungersi col torrente Brana, le sue acque sono del tutto prive di vita."}
{"id": "325206", "revid": "228587", "url": "https://it.wikipedia.org/wiki?curid=325206", "title": "Magnesia", "text": ""}
{"id": "325209", "revid": "33751", "url": "https://it.wikipedia.org/wiki?curid=325209", "title": "Xanthi", "text": "Xanthi (, in turco \"\u0130ske\u00e7e\", in bulgaro: \"\u0421\u043a\u0435\u0447\u0430\", \"Ske\u010da\") \u00e8 un comune della Grecia situato nella periferia della Macedonia Orientale e Tracia (unit\u00e0 periferica di Xanthi) con 56.383 abitanti secondo i dati del censimento 2001\nA seguito della riforma amministrativa detta programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 495\u00a0km\u00b2 e la popolazione \u00e8 passata da 52.270 a 56.383 abitanti\nStoria.\nNel corso della prima guerra balcanica Xanthi venne conquistata dall'esercito bulgaro l'8 novembre 1912. Durante la successiva seconda guerra balcanica venne occupata dai Greci nel luglio 1913, tuttavia il trattato di Bucarest assegn\u00f2 la citt\u00e0 al Regno di Bulgaria.\nAl termine della prima guerra mondiale tutta la Tracia occidentale, Xanthi inclusa, venne posta sotto diretta amministrazione militare alleata. Con la ratifica del trattato di Neuilly la citt\u00e0 venne ceduta dalla Bulgaria al Regno di Grecia.\nXanthi venne occupata dai Tedeschi nel corso dell\"'Operazione Marita\" l'8 settembre 1941 e successivamente ceduta agli alleati Bulgari. Sotto l'amministrazione bulgara Xanthi venne inclusa nella nuova provincia di Belomorie e divenne quartier generale della Seconda Armata dell'esercito bulgaro. Gli ebrei residenti in citt\u00e0 vennero inizialmente rinchiusi in una manifattura tabacchi e, tra il 18 e il 19 marzo 1943, deportati nei campi di concentramento in Polonia. Xanthi venne liberata il 12 settembre 1944.\n\u00c8 sede dell'Universit\u00e0 Democrito.\nSport.\nCalcio.\nLa squadra principale della citt\u00e0 \u00e8 lo Xanth\u012b Athl\u012btikos Omilos."}
{"id": "325210", "revid": "24823", "url": "https://it.wikipedia.org/wiki?curid=325210", "title": "Xanthi citt\u00e0", "text": ""}
{"id": "325213", "revid": "1494169", "url": "https://it.wikipedia.org/wiki?curid=325213", "title": "Evros", "text": ""}
{"id": "325214", "revid": "5296", "url": "https://it.wikipedia.org/wiki?curid=325214", "title": "Unit\u00e0 socialista", "text": ""}
{"id": "325215", "revid": "1305772", "url": "https://it.wikipedia.org/wiki?curid=325215", "title": "Karditsa", "text": "Kard\u00ectsa () \u00e8 una citt\u00e0 greca situata nella regione della Tessaglia (unit\u00e0 periferica di Karditsa) con 57.089 abitanti secondo i dati del censimento 2001\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 passata da 110 a 647\u00a0km\u00b2 e la popolazione da 37.768 a 57.089 abitanti https://web.archive.org/web/20160217231828/http://www.dimoskarditsas.gov.gr/\nStoria.\nLa citt\u00e0, sita nel centro della pianura tessala, nasce agli inizi del Settecento anche se la prima notizia documentata sulla sua esistenza risale alla met\u00e0 del Settecento (iscrizione presso \"I.M. \u0391\u03b3. \u03a4\u03c1\u03b9\u03ac\u03b4\u03b1\u03c2 - \u0394\u03c1\u03b1\u03ba\u03cc\u03c4\u03c1\u03c5\u03c0\u03b1\" / Monastero della S.S. Trinit\u00e0 di Dracotrypa). Nel 1810 viene citata dal viaggiatore inglese, colonnello della marina, William M. Leake, noto per le sue numerose ricognizioni nei siti della Grecia classica. Nel 1821 la citt\u00e0 risulta quasi deserta a causa della peste che colp\u00ec gran parte del territorio, ma gi\u00e0 verso la met\u00e0 del secolo contava 400 nuclei familiari. La sua vera rinascita avviene nel 1881 dopo le guerre di liberazione dal dominio ottomano. Nel 1882 viene proclamata Comune. \u00c8 la prima citt\u00e0 europea ad essere liberata dalla occupazione tedesca, il 2 settembre 1943.\nGli abitanti, secondo il censimento del 2001, erano 32.252, pi\u00f9 del doppio rispetto al censimento del 1950 che risultavano circa 14.000.\nGeografia fisica.\nLa cittadina \u00e8 situata al centro della Grecia, non distante da Larissa. Essa conta 5 frazioni quali Agiopigi, Artesiano, Karditsomagoula, Palioklissi e Rousso.\nDa visitare.\nIn citt\u00e0:\nLa Cattedrale di San Costantino \"\"\u039c\u03b7\u03c4\u03c1\u03bf\u03c0\u03bf\u03bb\u03b9\u03c4\u03b9\u03ba\u03cc\u03c2 \u039d\u03b1\u03cc\u03c2 \u03c4\u03bf\u03c5 \u0391\u03b3\u03af\u03bf\u03c5 \u039a\u03c9\u03bd\u03c3\u03c4\u03b1\u03bd\u03c4\u03af\u03bd\u03bf\u03c5\"\u201d del XIX secolo con affreschi del pittore Dimitris Yoldassis \u201c\"\u0394\u03b7\u03bc\u03ae\u03c4\u03c1\u03b7\u03c2 \u0393\u03b9\u03bf\u03bb\u03b4\u03ac\u03c3\u03b7\u03c2\"\u201d.\nLa chiesa della Fonte della Vita \u201c\"\u039d\u03b1\u03cc\u03c2 \u03c4\u03b7\u03c2 \u0396\u03c9\u03bf\u03b4\u03cc\u03c7\u03bf\u03c5 \u03a0\u03b7\u03b3\u03ae\u03c2\"\u201d del XIX secolo, con un'iconostasi ligneo finemente intagliato.\nIl Museo Archeologico http://ldepka.culture.gr/?page_id=2\nIl Museo Comunale del Folklore che espone oggetti e costumi tradizionali ed oggetti personali di Nikolaos Plastiras.\nIl parco cittadino Pafsilipo \"\"\u03a0\u03b1\u03c5\u03c3\u03af\u03bb\u03c5\u03c0\u03bf\"\u201d.\nNei dintorni:\nA soli 3\u00a0km, a ovest del centro della citt\u00e0, si trova il bosco di Paparantza o dei mille alberi \u201c\"\u03a0\u03b1\u03c0\u03b1\u03c1\u03ac\u03bd\u03c4\u03b6\u03b1 \u03ae \u03a7\u03af\u03bb\u03b9\u03b1 \u0394\u03ad\u03bd\u03b4\u03c1\u03b1\"\", residuo dell'antica foresta che ricopriva l'intera pianura.\nNella stessa direzione e a 9\u00a0km da Karditsa, sorge il paese di Metropolis, identificato con l'antica \u201c\"\u039c\u03b7\u03c4\u03c1\u03cc\u03c0\u03bf\u03bb\u03b9\u03c2\"\u201d citt\u00e0 dell'Estiotide. La sua crescita maggiore \u00e8 documentata durante il periodo ellenistico e romano. I lavori di scavo degli ultimi decenni hanno messo in luce molte testimonianze archeologiche. Su un altopiano a circa 2\u00a0km ad ovest della moderna citt\u00e0 di Metropolis \u00e8 il tempio di Apollo. Gli scavi hanno portato alla luce un tempio dorico con dimensioni interne di 31,00 x 13,75\u00a0m. Il tempio aveva cinque colonne doriche sui lati brevi e undici su quei lunghi ed era dedicato ad Apollo, secondo una stele votiva rinvenuta nella navata centrale. Il tempio fu distrutto da un incendio nel II secolo a.C.\nNella stessa direzione, a 18\u00a0km da Karditsa e a 800\u00a0m. di altitudine, si trova il Monastero di Corona dedicato alla Nascita di Maria \u201c\"\u039c\u03bf\u03bd\u03ae \u039a\u03bf\u03c1\u03ce\u03bd\u03b1\u03c2 - \u0393\u03b5\u03bd\u03ad\u03c3\u03b9\u03bf\u03bd \u03c4\u03b7\u03c2 \u0398\u03b5\u03bf\u03c4\u03cc\u03ba\u03bf\u03c5\"\u201d. Il Monastero, fondato nel 1123 sotto l'impero dei Comneni, venne ricostruito agli inizi del XVI secolo e presenta affreschi del 1587 del pittore monaco Daniele (\"\u0394\u03b1\u03bd\u03b9\u03ae\u03bb\").\nNel monastero \u00e8 custodita la reliquia (cranio) del patrono di Karditsa San Serafino \u201c\"\u0391\u03b3\u03b9\u03bf\u03c2 \u03a3\u03b5\u03c1\u03b1\u03c6\u03b5\u03af\u03bc\"\"\nKarditsa \u00e8 una delle citt\u00e0 pi\u00f9 ciclabili della Grecia, con un'estesa rete di piste. Circa il 30% dei trasporti urbani, secondo la National Technical University di Atene, si svolge in bicicletta."}
{"id": "325218", "revid": "339392", "url": "https://it.wikipedia.org/wiki?curid=325218", "title": "Prefettura di Larissa", "text": ""}
{"id": "325221", "revid": "11684", "url": "https://it.wikipedia.org/wiki?curid=325221", "title": "Arabia saudita", "text": ""}
{"id": "325226", "revid": "11684", "url": "https://it.wikipedia.org/wiki?curid=325226", "title": "DOL Gruppo Editoriale Lamprakis", "text": ""}
{"id": "325227", "revid": "256896", "url": "https://it.wikipedia.org/wiki?curid=325227", "title": "Parlamento greco", "text": ""}
{"id": "325230", "revid": "1543377", "url": "https://it.wikipedia.org/wiki?curid=325230", "title": "George Edward Moore", "text": "Il suo nome pu\u00f2 essere affiancato per importanza a quelli di Bertrand Russell, Gottlob Frege e Ludwig Wittgenstein nell'aver contribuito alla nascita della filosofia analitica e nell'averne modellato il corso nella sua prima fase.\nBiografia.\nGeorge Edward Moore nacque ad Upper Norwood, un sobborgo di Londra, nel 1873. Il padre, Daniel Moore, era medico e la madre, Henrietta Sturge, apparteneva a una ricca famiglia quacchera. Moore fu il quinto di otto tra fratelli e sorelle e suo fratello maggiore fu il poeta Thomas Sturge Moore. Formatosi al Dulwich College di Londra, dove ricevette una solida istruzione in latino e greco, entr\u00f2 al Trinity College dell'Universit\u00e0 di Cambridge nel 1892 per proseguire gli studi classici. Fu grazie all'incontro con Bertrand Russell nel 1893 che decise di dedicarsi alla filosofia. Segu\u00ec quindi i corsi di Henry Sidgwick, James Ward, George Frederick Stout e John Ellis McTaggart, attraverso il quale venne a contatto con l'idealismo britannico e con il pensiero di Francis Herbert Bradley.\nUno degli eventi pi\u00f9 rilevanti della vita universitaria di Moore fu l'ingresso, nel 1894, nella celebre Cambridge Apostles Society. Questa societ\u00e0 segreta - fondata nel 1820 da George Tomlinson - era essenzialmente un gruppo di discussione, eleggeva i propri membri tra gli studenti migliori e tradizionalmente si riuniva il sabato sera. Secondo un rituale prestabilito, un \"Apostolo\" (i membri fondatori erano 12) leggeva un articolo di propria mano su un argomento a scelta, ne seguiva un dibattito e al termine si procedeva a una votazione su una o pi\u00f9 domande ricavate dalla discussione. L'elenco di intellettuali che ebbero il privilegio di appartenere alla societ\u00e0 \u00e8 piuttosto ampio; tra i molti si possono nominare i seguenti: Erasmus Alvey Darwin, James Clerk Maxwell, Henry Sidgwick, A. N. Whitehead, Roger Eliot Fry, Bertrand Russell, Ludwig Wittgenstein, Goldsworthy Lowes Dickinson, John Ellis McTaggart, Lytton Strachey, James Strachey, Leonard Woolf, John Maynard Keynes, F. P. Ramsey e - in tempi pi\u00f9 recenti - Amartya Sen. Negli anni precedenti e contemporanei alla presenza di Moore, questa eteroclita comunit\u00e0 di studenti, professori e artisti ebbe un ruolo fondamentale nella trasformazione culturale dell'Inghilterra nel passaggio dall'et\u00e0 vittoriana all'et\u00e0 edoardiana. Buona parte dell'ideologia liberale che accompagn\u00f2 le trasformazioni politiche e sociali degli anni edoardiani va infatti rintracciata nel lavoro degli intellettuali che utilizzavano la Societ\u00e0 come luogo privilegiato per lo scambio di idee. La specifica influenza di Moore fu poi resa esplicita da coloro che - divenuti amici di Moore in qualit\u00e0 di \"Apostles\" (ad esempio John Maynard Keynes e Lytton Strachey) - costituirono nel 1905 il Bloomsbury Group e si dichiararono seguaci dell'etica normativa di Moore. Per quanto riguarda invece l'importanza della societ\u00e0 \"per\" Moore, \u00e8 fuori di dubbio che lo scambio con gli \"Apostles\" ebbe una risonanza rimarchevole sulla sua produzione ufficiale. L'ispirazione per il celebre ultimo capitolo dei \"Principia Ethica\" che spinse Bloomsbury alla celebrazione delle relazioni personali e dell'esperienza estetica gli giunse infatti a seguito di una conversazione con Hugh Owen Meredith, anch'egli membro degli \"Apostles\".\nDopo aver conseguito la laurea nel 1896 (ottenne sia il \"Classical Sciences Tripos\" sia il \"Moral Sciences Tripos\"), Moore si dedic\u00f2 per due anni alla stesura della dissertazione \"The Metaphysical Basis of Ethics\" (redatta in due versioni, una nel 1897 e una nel 1898) con la quale ottenne la \"Fellowship\" al Trinity College della durata di sei anni. Questo periodo (1898-1904) identifica la prima fase del pensiero di Moore. Se inizialmente fu influenzato da Bradley e Kant, gi\u00e0 a partire dal 1898 diede avvio a quella \u201crivoluzione\u201d contro l'idealismo che port\u00f2 alla nascita della filosofia analitica in Inghilterra. La posizione filosofica di Moore in questi anni era una forma di realismo atomista, di cui si trova una ripresa nei \"Principles of Mathematics\" di Russell e la cui elaborazione e difesa venne espressa negli scritti pi\u00f9 importanti del periodo, tra i quali gli articoli \"The Nature of Judgement\" (1899) e \"The Refutation of Idealism\" (1903). Sempre a questa fase si deve la pubblicazione dei \"Principia Ethica\" (1903), il libro che sar\u00e0 destinato ad avere un fondamentale impatto sulla storia dell'etica analitica, soprattutto grazie all'introduzione della distinzione concettuale a cui \"oggi\" ci si riferisce con i termini metaetica ed etica normativa. Come testimonia l'influenza sul \"Bloomsbury Group\" e il suo ruolo all'interno della \"Cambridge Apostles Society\", la prima fase del pensiero di Moore coincide anche con un suo impatto intellettuale che si estende al di l\u00e0 del mondo strettamente filosofico. Questa tendenza subir\u00e0 un mutamento a partire dal 1904 quando, dirigendosi verso i temi della filosofia matura, Moore diventer\u00e0 un \"filosofo dei filosofi\" la cui autorevolezza si limiter\u00e0 al mondo accademico.\nNel 1904, al termine della Fellowship, Moore si trasfer\u00ec da Cambridge a Edimburgo. La stabilit\u00e0 finanziaria da parte della famiglia materna e l'eredit\u00e0 ricevuta a seguito della morte dei genitori, gli garant\u00ec il sostegno economico per proseguire il suo lavoro filosofico negli anni 1904-1911. In questo periodo si impegna nella scrittura di articoli e recensioni e tiene alcune lezioni per la \"Aristotelian Society\" (di cui era membro dal 1894). Si dedica inoltre allo studio di William James, dei \"Principles of Mathematics\" (1903) di Russell e alla stesura del suo \"Ethics\" (1912), che rivede e modifica alcune tesi dei \"Principia Ethica\". Tra il 1910 e il 1911 tiene alcune lezioni che saranno pubblicate solo nel 1953 con il titolo di \"Some Main Problems of Philosophy\". In queste lezioni Moore inizia a sviluppare una forma di realismo indiretto che fa uso della nozione di Sense-Data e cerca una esplicita convergenza con le tesi del Senso Comune.\nNel 1911 ottiene una \"Lectureship\" a Cambridge per il \"Moral Sciences Tripos\" e inizia cos\u00ec la sua carriera nell'insegnamento che durer\u00e0 per ventotto anni (fino al 1939). Il primo ciclo di lezioni \u00e8 dedicato alla Psicologia: Moore fa largo uso dei testi di Ward e Stout e dei \"Principles of Psychology\" di James. Nel 1912 viene a conoscenza di Wittgenstein, il quale si trova a Cambridge per lavorare con Russell e frequenta le lezioni di Moore. Come Russell, Moore resta profondamente impressionato dal talento filosofico di Wittgenstein del quale, nella Autobiografia, afferma: \u00abarrivai presto ad avvertire che fosse molto pi\u00f9 abile in filosofia di me e non solo pi\u00f9 abile, ma anche molto pi\u00f9 profondo e con una intuizione decisamente migliore nel genere di ricerca che era veramente importante e valevole da perseguire\u00bb. Dopo il 1914, anno in cui Wittgenstein part\u00ec come volontario nella prima guerra mondiale, i due si frequentarono nuovamente solo a partire dal 1929, quando Wittgenstein torn\u00f2 a Cambridge per insegnare. In questi anni Moore segu\u00ec molte delle lezioni di Wittgenstein, di cui si trova un resoconto articolato nelle \"Wittgenstein's Lectures 1930-1933\" (pubblicate su Mind nel 1954). Questo testo in una certa misura marginale risulta in realt\u00e0 uno strumento privilegiato per osservare le numerose perplessit\u00e0 di Moore di fronte al pensiero di Wittgenstein e la distanza tra i loro modi - talvolta radicalmente diversi - di fare filosofia.\nNel 1916 sposa Dorothy Mildred Ely (1892-1977). Dal loro duraturo e felice matrimonio nacquero due figli. Il primo, Nicholas Moore, nacque nel 1918 pochi giorni dopo l'armistizio e divenne un poeta. Il secondo, Timothy Moore nacque nel 1922 e, dopo aver interrotto gli studi in filosofia a causa della seconda guerra mondiale, divenne un musicista.\nAll'inizio degli anni Venti conosce F. P. Ramsey e nel 1921 diventa \"Editor\" di \"Mind\", succedendo a Stout. Nel 1925 ottiene la Professorship a Cambridge fino al 1939 quando decise di ritirarsi senza per\u00f2 smettere di tenere lezioni a Oxford.\nNel 1940, anche a causa della difficile situazione bellica, si reca negli Stati Uniti con la moglie. Nel 1940 \u00e8 Visiting Professor allo Smith College di New York; nel 1941 \u00e8 al Mills College in California e poi di nuovo a New York alla Columbia University.\nNel 1947 rassegna le proprie dimissioni da direttore di Mind e al suo posto subentra Gilbert Ryle. Nel 1954 vengono pubblicate su Mind le \"Wittgenstein Lectures 1930-1933\".\nMuore a Cambridge il 24 ottobre 1958 e viene seppellito nell'Ascension Parish Burial Ground accanto alle tombe di Desmond MacCarthy e Ludwig Wittgenstein.\nPensiero.\nIdealismo.\nLa fase di adesione all'idealismo comprende circa gli anni 1896-7 e trova espressione in pochi scritti. Tra questi vi \u00e8 la prima versione di \"The Metaphysical Basis of Ethics\" e l'articolo \"In What Sense, if any, do Past and Future Time exist?,\" dove Moore articola la sua posizione circa la natura del tempo. L'idealismo di Moore si articola su tre tesi fondamentali che sono una rielaborazione di note tesi di Bradley. Moore \u00e8 in questa fase un monista, sostiene cio\u00e8 che esiste una sola Realt\u00e0 che comprende e trascende tutte le Apparenze (le quali ci danno l'illusione dell'esistenza della molteplicit\u00e0); sostiene che il tempo \u00e8 irreale (cos\u00ec come affermavano McTaggart e Bradley) e afferma che la Realt\u00e0 considerata come un tutto \u00e8 \"buona\": poich\u00e9 la qualit\u00e0 del tutto \u00e8 diversa dalla mera somma delle parti, si pu\u00f2 attribuire a essa il carattere della bont\u00e0 anche se alcune delle Apparenze che la compongono sono, considerate singolarmente, \"cattive\".\nRifiuto dell'Idealismo e Realismo atomista.\nNella letteratura pi\u00f9 recente la posizione di Moore negli anni 1898-1904 \u00e8 stata definita come \"atomismo platonico\" o \"realismo puro\".\nCon l'opera \"La confutazione dell'idealismo\" (1903) Moore critic\u00f2 il modello idealistico che si risolve nell'inclusione dell'oggetto come parte o qualit\u00e0 della coscienza. Moore afferm\u00f2, invece, che l'indagine e la conoscenza di un oggetto non implica alterazioni nell'\"osservato\".\nSostenne la esteriorit\u00e0 delle relazioni come un cardine del suo modello filosofico e punto di partenza del realismo.\nNello scritto \"Some Main Problems of Philosophy\" focalizz\u00f2 la sua analisi sul \"senso comune\", allo scopo di difendere le credenze e per tendere a delineare una relazione fra verit\u00e0 e senso comune.\nI \"Principia Ethica\".\nMoore svilupp\u00f2 il concetto di \"fallacia naturalistica\", un errore che si compirebbe ogni qualvolta si tenti di definire concetti come il bene, un concetto semplice di cui non si pu\u00f2 dare alcuna definizione, sia di natura fisica che metafisica.\nL'errore che generalmente si compie \u00e8 far coincidere il bene con le propriet\u00e0 con cui lo si descrive.\nCome non si pu\u00f2 descrivere che cos'\u00e8 il colore giallo, cos\u00ec non si pu\u00f2 descrivere che cos'\u00e8 il bene, ma solo indicare qual \u00e8.\nDiversamente da Kant sostenne che la nozione del dovere si basa su quella del bene, quindi l'uomo deve perseguire quegli atti che indurranno il bene, e il fine dell'etica \u00e8 quello di indagare quelle propriet\u00e0 e quelle considerazioni formulate sulla qualit\u00e0 degli oggetti indicati con la definizione di \"bene\" e di \"male\". Non potendo l'uomo venire a conoscenza di tutte le conseguenze di tutte le azioni possibili, secondo l'etica di Moore, la soluzione ideale, se non per risolvere ma almeno per limitare i problemi della vita, consisterebbe nell'adeguamento alle regole tradizionali (\"Principia Ethica\", V, \u00a799).\nBuono \u00e8 dunque indefinibile ed \u00e8 una propriet\u00e0 non-naturale, individuata dall'uomo grazie alla sua \"intuizione morale\" che gli fa percepire cosa \u00e8 buono. In questo concorda con gli intuizionisti etici.\nSense-Data e Realismo Indiretto.\nLa pubblicazione nel 1905 dell'articolo \"The Nature and Reality of the Objects of Perceptions\" segna l'allontanamento di Moore dalla posizione realista che aveva sostenuto negli anni giovanili. Secondo Baldwin i principali problemi che spinsero Moore ad allontanarsi dall'atomismo platonico riguardano la spiegazione degli oggetti della percezione e la questione delle proposizioni false. Stando agli oggetti della percezione, possiamo notare due aspetti principali all'interno dell'atomismo platonico."}
{"id": "325236", "revid": "14691", "url": "https://it.wikipedia.org/wiki?curid=325236", "title": "La Gnoccata", "text": ""}
{"id": "325237", "revid": "1456895", "url": "https://it.wikipedia.org/wiki?curid=325237", "title": "Storia degli omosessuali nella Germania nazista e durante l'Olocausto", "text": "Nel corso del regime nazista tedesco, numerosi omosessuali furono internati in campi di concentramento insieme con Ebrei, Rom, Sinti, Jenisch e testimoni di Geova. A distinguere gli omosessuali dagli altri prigionieri era, nel caso degli uomini, un triangolo rosa cucito sulla divisa all'altezza del petto; nel caso delle donne, un triangolo nero. Lo sterminio degli omosessuali nei campi di concentramento nazisti \u00e8 stato indicato come \"Omocausto\". Si stima che gli omosessuali internati nei lager siano stati almeno 50.000.\nNegli anni che vanno tra il 1933 e il 1945 si stima che almeno 100.000 uomini siano stati arrestati come omosessuali, di cui circa la met\u00e0 sono stati condannati; la maggior parte di questi ha trascorso il periodo di detenzione assegnato nelle prigioni regolari, ma tra i 5 e i 15.000 hanno finito con l'essere internati nei vari campi. Solo a partire dagli anni '80 del '900 si \u00e8 cominciato a riconoscere anche questo episodio di storia inerente alla pi\u00f9 ampia realt\u00e0 della persecuzione nazista. Nel 2002 infine il governo tedesco ha chiesto ufficialmente scusa alla comunit\u00e0 gay.\nIntroduzione.\nGermania all'avanguardia nell'attivismo a favore dei diritti degli omosessuali.\nPrima dell'avvento del Terzo Reich in Germania, Berlino veniva considerata una citt\u00e0 liberale con molti locali gay, nightclub e spettacoli di cabaret. C'erano molti locali dove turisti e residenti eterosessuali e omosessuali potevano praticare il travestitismo.\nDall'inizio del secolo apparvero alcuni significativi movimenti di liberazione omosessuale, come il Wissenschaftlich-humanit\u00e4res Komitee (WHK), creato nel 1897 e che faceva capo al medico ebreo Magnus Hirschfeld. Il primo movimento omosessuale stesso, operante tra il 1870 e il 1940, nasce e si sviluppa soprattutto in terra tedesca, il Secondo Reich (nonostante fosse in vigore il paragrafo 175 che perseguiva penalmente qualsiasi atto omosessuale) \u00e8 patria e culla dei massimi esponenti dell'attivismo a favore dei diritti LGBT in quel periodo.\nSia pure in misura minore, nella Germania pre-nazista si svilupp\u00f2 anche un timido movimento lesbico, che gravitava intorno a locali berlinesi quali il \"Dorian Gray\", il \"Monbijou des Westens\" e il \"Flauto Magico\". Divennero luoghi nei quali l'omosessualit\u00e0 femminile incominci\u00f2 a organizzarsi.\nNazismo e omosessualit\u00e0.\nIl primo movimento omosessuale tedesco venne rapidamente eliminato con l'avvento al potere del Partito Nazionalsocialista Tedesco dei Lavoratori capeggiato da Adolf Hitler. L'ideologia nazista reput\u00f2 l'omosessualit\u00e0 incompatibile con i propri ideali considerando che le relazioni sessuali dovessero:\nErnst R\u00f6hm, un uomo che Hitler stesso percep\u00ec come una possibile minaccia alla propria supremazia, e comandante della prima milizia nazista, le Sturmabteilung (conosciute come SA), esib\u00ec in modo discreto la propria omosessualit\u00e0 fino al 1925. In quell'anno il quotidiano \"Vorw\u00e4rts\" (giornale ufficiale del Partito Socialdemocratico di Germania) con l'intenzione di gettare discredito sul partito nazista, pubblic\u00f2 una serie di lettere d'amore scritte da R\u00f6hm e da altri comandanti delle SA come Edmund Heines. Dopo il 1925, R\u00f6hm ebbe possibilit\u00e0 di esprimere pi\u00f9 liberamente la propria sessualit\u00e0 e si iscrisse alla Lega dei Diritti Umani, la pi\u00f9 grande organizzazione tedesca per i diritti dei gay operante in quegli anni.\nInizialmente Hitler protesse R\u00f6hm dagli elementi estremisti del partito nazista che vedevano nella sua omosessualit\u00e0 una grave violazione delle norme profondamente omofobe del partito. Nel tempo per\u00f2 Hitler rivide questa posizione quando sent\u00ec minacciato il proprio potere da parte di R\u00f6hm. Nel 1934 durante la Notte dei lunghi coltelli, un'epurazione da coloro che lo minacciavano, egli ordin\u00f2 l'uccisione di R\u00f6hm e sfrutt\u00f2 il pretesto della sua omosessualit\u00e0 per compiere ulteriori azioni contro le SA al fine di renderle innocue e docili al suo potere. Dopo aver consolidato il suo potere ed essere diventato Cancelliere, Hitler incluse la categoria degli omosessuali tra coloro che dovevano essere inviati nei campi di concentramento durante la Shoah.\nOmosessuali nazisti e la notte dei lunghi coltelli.\nStoricamente, da un punto di vista simbolico, il 30 giugno 1934, la \"Notte dei lunghi coltelli\" (in Germania definito \"Putsch-Rohm\"), costitu\u00ec per la minoranza omosessuale tedesca quello che il pogrom della Notte dei cristalli avrebbe costituito nel 1938 per quella ebraica, sancendo in modo per cos\u00ec dire \"ufficiale\" l'inizio della campagna repressiva (che per\u00f2 aveva avuto inizio in modo \"ufficioso\" fin dal 1933).\nL'omosessualit\u00e0 di R\u00f6hm, che non aveva costituito un ostacolo alla sua carriera fino a quando egli era stato in sintonia con le gerarchie naziste, divenne cos\u00ec all'improvviso un utile pretesto per giustificarne l'eliminazione fisica e la necessit\u00e0 della \"purga\" del suo \"corrotto\" \"entourage\".\nAlla fine di febbraio 1933 l'influenza in certo qual senso moderatrice di R\u00f6hm s'indebolisce, il partito pu\u00f2 cos\u00ec dare il via in grande stile alla \"pulizia\" della capitale dai club di omosessuali e \"omofili\"; mette fuorilegge qualsivoglia pubblicazione inerente ad argomenti sessuali e vieta l'attivit\u00e0 a tutti i gruppi e associazioni gay e lesbiche esistenti.\nIl 6 maggio 1933 la giovent\u00f9 hitleriana della \"Deutsche Studentenschaft\" compie un attacco organizzato contro l'Institut f\u00fcr Sexualwissenschaft (l'Istituto per la ricerca sessuale istituito nel 1919 da Hirshfeld); pochi giorni dopo la biblioteca raccolta in 35 anni di lavoro l'intero archivio vengono dati pubblicamente alle fiamme lungo le strade attorno all'Opernplatz: 20.000 tra libri e riviste e pi\u00f9 di 5.000 immagini sono cos\u00ec andate irrimediabilmente distrutte. Ma vengono anche sequestrate lunghe liste di nomi e indirizzi di veri o presunti omosessuali che erano conservate al suo interno.\nOltre a ci\u00f2, l'episodio sanc\u00ec la definitiva scomparsa delle illusioni nutrite dall'estrema destra del movimento di liberazione omosessuale di lingua tedesca, che contava esponenti come lo scrittore Hans Bl\u00fcher o il medico Karl-G\u00fcnther Heimsoth (l'inventore del termine omofilia), che simpatizzavano apertamente per il NSDAP. In queste cerchie l'alta posizione raggiunta da un omosessuale notorio come Ernst R\u00f6hm era citata quale esempio del fatto che il nazismo non era \"in realt\u00e0\" ostile agli omosessuali.\nLa brutale liquidazione fisica di R\u00f6hm e di altre personalit\u00e0 omosessuali dei vertici delle Sturmabteilung (fra le quali lo stesso Heimsoth e Hans Erwin von Spreti-Weilbach), e ancora pi\u00f9 la giustificazione dell'intervento armato (che erano ben altri) come purga della cricca omosessuale annidata nel nazismo, costitu\u00ec un brusco risveglio per queste persone.\nL'episodio sanc\u00ec la sconfitta definitiva della loro aspirazione a strumentalizzare il \"cameratismo\" virile, caro ai nazisti, per nobilitare l'\"amore virile fra maschi\" e legittimare in chiave di \"iper-virilit\u00e0\" il comportamento omosessuale. Questa visione era sempre stata in polemica con l'ala filosocialista del movimento omosessuale, accusata d'essere portatrice di una visione effeminata dell'omosessualit\u00e0, propugnata da ebrei notori come Magnus Hirschfeld.\nEppure, la vera motivazione della \"Notte dei lunghi coltelli\" non ebbe nulla a che vedere con l'omosessualit\u00e0. L'eliminazione di R\u00f6hm fu resa necessaria dal fatto che egli era un uomo troppo potente, che aveva ai suoi comandi una temibile forza paramilitare, e che si attardava a concepire il nazismo come un movimento rivoluzionario, e perfino nazional-socialista, in un momento in cui esso era ormai nei fatti un regime ultraconservatore.\nLa persecuzione sistematica.\nHimmler era stato inizialmente un sostenitore di R\u00f6hm, e obiett\u00f2 che le accuse di omosessualit\u00e0 che gli erano rivolte fossero state costruite dagli ebrei per gettare discredito sulla figura del comandante delle SA. Quando per\u00f2 l'epurazione port\u00f2 alla ribalta le SS comandate da Himmler - in contrapposizione alle ormai domate SA - egli divenne molto attivo nella campagna di soppressione dell'omosessualit\u00e0. Egli esclam\u00f2: \"\"Dobbiamo sterminare la radice e i rami di questa gente... gli omosessuali devono essere eliminati!\".\nVenne creata una sezione della Gestapo che aveva l'ordine di compilare speciali liste di individui omosessuali. Nel 1936, Heinrich Himmler, comandante delle SS, cre\u00f2 l\"'Ufficio centrale del Reich per la lotta all'omosessualit\u00e0 e all'aborto\". Il decreto costitutivo di questo nuovo ufficio recitava:\nIn un discorso segreto alle SS relativo alla liquidazione degli omosessuali, nel 1937, Himmler avrebbe addirittura citato espressamente le idee di Hans Bl\u00fcher (che peraltro pot\u00e9 vivere indisturbato per tutto il periodo nazista), fra quelle che rischiavano di minare il nazismo:\nQuesto collegamento fra nazismo e omosessualit\u00e0 fece presa in particolare fra gli oppositori antinazisti, che spesso condividevano, nei confronti degli omosessuali, gli stessi pregiudizi nutriti dai nazisti. Da qui si diffuse l'accostamento fra decadenza, omosessualit\u00e0 e nazismo, contro cui invano combatt\u00e9 un omosessuale lucidamente antinazista come Klaus Mann.\nIl radicamento di tale luogo comune \u00e8 dimostrato dalla testimonianza relativamente tarda del film \"La caduta degli dei\" di Luchino Visconti (che pure fu notoriamente omosessuale), nel quale degenerazione morale nazista e pratica dell'omosessualit\u00e0 vanno di pari passo.\nOvviamente i rapporti omosessuali, considerati \u00absterili\u00bb ed \u00abegoistici\u00bb vennero visti come un tradimento alle politiche demografiche di potenziamento del popolo non essendo i gay in grado di riprodursi e perpetuare cos\u00ec la \u00abrazza ariana\u00bb. Per la stessa ragione anche la masturbazione venne considerata dannosa al \"Terzo Reich\", seppur trattata con minor severit\u00e0 :\nQuegli omosessuali che non dissimulavano il proprio orientamento sessuale o che non erano disposti a fare matrimoni di convenienza hanno cominciato cos\u00ec a essere \"raccolti\" e inviati a tempo indeterminato - come metodo curativo - a duri campi di lavoro in campagna. Pi\u00f9 di un milione di tedeschi sospettati di \"attivit\u00e0 omosessuali\" sono stati presi di mira, di cui almeno 100.000 sono stati arrestati, interrogati e processati, e non meno di 50.000 condannati alla carcerazione. Altre centinaia di uomini sono stati sottoposti a castrazione o sterilizzazione obbligatoria dietro ordine diretto dei tribunali.\nPoco dopo l'epurazione dei vertici omosessuali (oltre allo stesso R\u00f6hm vi appartenevano anche Edmund Heines e Karl Ernst) delle SA nel 1934 effettuata durante la notte dei lunghi coltelli viene modificato in senso restrittivo il paragrafo 175, ampliandola cos\u00ec da poter perseguire anche i tentativi acclarati di seduzione sessuale, oltre alla masturbazione reciproca e gli scambi di lettere d'amore tra uomini: tutte queste potevano essere ragioni legittime che davano alla polizia il potere di procedere a un arresto.\nHitler supponeva che l'omosessualit\u00e0 fosse un \"\"comportamento degenerato\" che rappresentava una minaccia alla capacit\u00e0 demografica dello stato e ne che danneggiava il \"carattere virile\". I gay vennero denunciati come \"nemici dello stato\" e accusati come \"corruttori\" della moralit\u00e0 pubblica che mettevano in pericolo il tasso di natalit\u00e0 della Germania. Circa un milione di omosessuali divennero vittime del regime nazista anche se non venivano da subito trattati alla stregua degli ebrei; come componenti, seppur \"deviati\", della \"razza padrona\"\" si preferiva \"convincerli\" a una \"corretta\" sessualit\u00e0 e a una \"dignitosa\" socialit\u00e0. I gay che rifiutarono di conformarsi e modificare il loro orientamento sessuale vennero deportati nei lager dove vennero sterminati attraverso il duro lavoro imposto.\nLa persecuzione nazista degli omosessuali venne portata a termine principalmente attraverso l'inasprimento delle leggi omofobiche, il tristemente conosciuto paragrafo 175, in nome del quale 100.000 gay vennero arrestati, 60.000 condannati a pene detentive e un numero sconosciuto internati in ospedali psichiatrici.\nI numeri della persecuzione.\nMigliaia di gay vennero sottoposti alla sterilizzazione forzata in seguito a sentenze pronunciate dai tribunali nazisti. Alcuni dei perseguitati da queste leggi non si identificarono mai come omosessuali e vennero semplicemente arrestati, imprigionati o castrati. Alcune di queste \"leggi contro l'omosessualit\u00e0\" continuarono a essere presenti nell'ordinamento giuridico occidentale fino agli anni sessanta e settanta e per questo molti uomini e donne ebbero paura di rivelare il proprio orientamento sessuale fino a quando queste leggi vennero abrogate.\nTra il 1933 e il 1945 sono stati arrestati circa 100.000 uomini omosessuali, di questi circa 50.000 sono stati ufficialmente condannati. La maggior parte ha trascorso il periodo di detenzione nelle prigioni regolari, e tra i 5.000 e i 15.000 sono stati inviati nei campi di concentramento. Non \u00e8 chiaro quanti di loro siano morti nei campi, ma uno studio di R\u00fcdiger Lautmann ritiene che il tasso di mortalit\u00e0 degli omosessuali possa essere stato del 60%.\nI gay soffrirono di un trattamento particolarmente crudele all'interno dei campi di concentramento. Questo pu\u00f2 essere attribuito sia al duro atteggiamento delle SS di guardia nei confronti dei gay, come pure agli atteggiamenti omofobici ben radicati nella societ\u00e0 nazista. L'emarginazione inflitta agli omosessuali nella vita sociale tedesca dell'epoca si rifletteva nei campi di concentramento. Alcuni morirono a seguito di feroci bastonature, in parte effettuate da altri deportati. Il tasso di mortalit\u00e0 tra gli internati omosessuali fu di circa il 60%, contro il 41% dei deportati politici e circa il 35% dei Testimoni di Geova, seconda solo al tasso di mortalit\u00e0 degli internati di origine ebraica.\nI medici nazisti utilizzarono spesso i gay in esperimenti \"scientifici\" atti a scoprire il \"gene dell'omosessualit\u00e0\" e poter cos\u00ec guarire i futuri bambini ariani che fossero stati omosessuali. Particolarmente crudeli le sperimentazioni del medico delle SS Carl Vaernet che effettu\u00f2 uno studio su di un preparato a base di ormoni di sua invenzione sugli internati omosessuali nel campo di Buchenwald: circa l'80% degli internati sottoposti alla \"cura\" a base di massicce dosi di testosterone non sopravvisse.\nIl racconto di un omosessuale sopravvissuto all'Olocausto, l'alsaziano Pierre Seel, fornisce dettagli sulla vita durante il periodo nazista. Nel suo racconto egli narra la propria appartenenza alla comunit\u00e0 gay della citt\u00e0 di Mulhouse. Quando i nazisti assunsero il potere il suo nome apparve in una lista di omosessuali locali che ricevettero l'ordine di presentarsi presso la stazione di polizia. Seel obbed\u00ec all'ordine per evitare ripercussioni ai propri familiari. All'arrivo alla stazione di polizia egli, insieme con altri gay, venne picchiato; ad alcuni, che cercarono di resistere, vennero strappate le unghie dagli uomini delle SS. Altri ancora vennero sodomizzati con bastoni spezzati che causarono lesioni ed emorragie intestinali.\nDopo il suo arresto, Seel venne inviato nel campo di concentramento di Schirmeck. Qui Seel racconta che durante un appello mattutino il comandante del campo annunci\u00f2 un'esecuzione pubblica. Un uomo venne portato fuori e Seel lo riconobbe: era il suo amante diciottenne di Mulhouse. Seel prosegue raccontando che le guardie del campo lo spogliarono degli abiti e che posero un secchio metallico sopra la sua testa, quindi gli aizzarono contro i cani lupo addestrati che lo sbranarono fino a ucciderlo.\nEsperienze come questa possono aiutare a capire il numero relativamente alto di omosessuali morti nei campi rispetto agli appartenenti ad altri \"gruppi asociali\". Uno studio di Ruediger Lautmann riporta che il 60% dei gay rinchiusi nei campi di concentramento mor\u00ec, paragonandolo al 41% dei prigionieri politici e al 35% dei testimoni di Geova. Lo studio mostra anche come i valori di sopravvivenza fossero migliori per gli internati appartenenti alle classi medie e alte della societ\u00e0, ai bisessuali sposati e a coloro che avevano figli.\nLa persecuzione delle lesbiche.\nLe donne non vennero legalmente perseguitate dalla legge nazista contro gli omosessuali: il paragrafo 175 discriminava infatti esclusivamente l'omosessualit\u00e0 maschile. D'altra parte il \"paragrafo 129\" del codice penale austriaco, rimasto in vigore anche dopo l'annessione dell'Austria da parte della Germania (1938), perseguiva indistintamente la \u00abfornicazione innaturale\u00bb per entrambi i sessi con pene che variavano da uno a cinque anni di detenzione. L'opposizione delle organizzazioni cattoliche austriache aveva impedito, nel 1930, una modifica per eliminare il lesbismo dai casi contemplati dal paragrafo 129. Per questo in Austria, nel periodo 1938-1945, vennero effettuati numerosi arresti e condanne a danno di lesbiche - anche se in proporzione molto minore alla contemporanea applicazione del paragrafo 175 nei confronti degli omosessuali maschi [\"citare la fonte\"].\nDi l\u00e0 dalle leggi, la persecuzione e la repressione delle lesbiche va inquadrata nella pi\u00f9 ampia concezione nazionalsocialista secondo cui il ruolo delle donne era limitato alla famiglia e alla cura dei figli e per questo era considerato pi\u00f9 semplice persuaderle o forzarle ad accettare un orientamento di tipo eterossessuale. Particolarmente osteggiate, di conseguenza, furono intellettuali e artiste indipendenti e che non si conformavano all'ideale, quali Claire Waldoff, Gertrude Sandmann, Christa Winsloe e Thea Sternheim.\nLe lesbiche vennero viste come un pericolo ai valori dello stato e spesso marchiate dallo status di \"asociali\" (indossando in tal caso il triangolo nero anzich\u00e9 il triangolo rosa).\nLa qualit\u00e0 di lesbica era considerata spesso un'aggravante rispetto appunto all'asocialit\u00e0 o ad altre imputazioni (ovvero all'essere ebree, ladre, prostitute, ecc.). Gli studiosi riportano casi di lesbiche nei campi di concentramento di Dachau, Ravensbr\u00fcck, Flossenb\u00fcrg, Hohenstein, Moringen. Presso il campo di Flossenb\u00fcrg era attivo un bordello, nel quale le lesbiche erano particolarmente ricercate ed esposte al sadismo e alle perversioni dei gerarchi.\nLa Memoria della persecuzione nazista oggi.\nIl Parlamento europeo ha onorato l'anniversario 2005 della Shoah con un minuto di silenzio e con il seguente passaggio del proprio discorso:\nL'United States Holocaust Memorial Museum (USHMM) di Washington, il museo ufficiale dell'olocausto degli Stati Uniti d'America, uno dei pi\u00f9 importanti e documentati musei dell'olocausto del mondo, fra le molteplici \"collezioni\" sui perseguitati, dedica agli omosessuali un'ampia documentazione, annoverandoli fra le \"vittime dimenticate\" e innocenti del regime nazista, ospita inoltre una mostra permanente sulla efferata persecuzione da loro subita.\nMonumenti nel mondo alle vittime gay del nazismo.\nDal 1980, alcune citt\u00e0 in Europa e nel mondo hanno eretto monumenti e posto targhe per ricordare le migliaia di omosessuali che furono trucidati e perseguitati durante l'Olocausto.I principali monumenti si trovano a Berlino, Amsterdam, Montevideo in Uruguay, e a San Francisco negli USA. In Italia ne esistono a Bologna e Trieste.\nIn Germania nel 2002, il governo tedesco ha chiesto scuse ufficiali alla comunit\u00e0 gay. La Germania ha ora monumenti in alcune sue importanti citt\u00e0. L'11 dicembre 1994 a Francoforte sul Meno, il 24 giugno 1995 a Colonia e il 27 maggio 2008 a Berlino, sono stati inaugurati monumenti dedicati alla memoria delle vittime gay e lesbiche.In occasione dell'inaugurazione del monumento di Berlino, il sindaco Klaus Wowereit disse: \u00abQuesto \u00e8 sintomatico per una societ\u00e0 [...] che non abol\u00ec degli ingiusti verdetti, ma che almeno parzialmente continu\u00f2 ad applicarli; una societ\u00e0 che non riconobbe un gruppo di persone come vittime, solamente perch\u00e9 queste scelsero un altro stile di vita\u00bb"}
{"id": "325242", "revid": "228587", "url": "https://it.wikipedia.org/wiki?curid=325242", "title": "Roberta", "text": ""}
{"id": "325244", "revid": "17351", "url": "https://it.wikipedia.org/wiki?curid=325244", "title": "S.M.81", "text": ""}
{"id": "325252", "revid": "33689", "url": "https://it.wikipedia.org/wiki?curid=325252", "title": "Price earnings", "text": ""}
{"id": "325256", "revid": "99064", "url": "https://it.wikipedia.org/wiki?curid=325256", "title": "Bittersweet Symphony", "text": ""}
{"id": "325261", "revid": "6923", "url": "https://it.wikipedia.org/wiki?curid=325261", "title": "Renault", "text": "Renault (IPA ) \u00e8 una casa automobilistica francese fondata nel 1898 a Parigi su iniziativa dell'imprenditore Louis Renault.\nImpostasi come una delle maggiori produttrici di vetture del Paese, durante l'occupazione nazista nella seconda guerra mondiale fu costretta a produrre veicoli e armamenti per il governo invasore.\nDopo la guerra e la morte del fondatore, che fu anche accusato di collaborazionismo con il nazismo, l'impresa pass\u00f2 sotto il controllo statale con il nome di R\u00e9gie nationale des usines Renault e per circa mezzo secolo rimase in mano pubblica: in tale periodo si consolid\u00f2 come uno dei maggiori costruttori d'Europa e diede vita a modelli di grande successo come la Dauphine, venduta in circa esemplari, la Renault 4, che ne vendette pi\u00f9 di 8 milioni in trent'anni, e altri modelli di fascia medio alta come la Renault 25 o la Fuego, con vendite nell'ordine delle centinaia di migliaia di esemplari.\nPrivatizzata nel 1996 e rinominata Renault SA, avvi\u00f2 da allora \"partnership\" con altri importanti costruttori come la svedese Volvo e la giapponese Nissan, oltre ad acquisire marchi sui mercati emergenti come la romena Dacia.\nIl gruppo Renault-Nissan-Mitsubishi di cui \u00e8 membro costituente era classificato nel 2017 il consorzio automobilistico pi\u00f9 grande del mondo.\nStoria.\nLa lunga storia della Renault attraversa tre principali fasi, qui brevemente illustrate.\n\"Soci\u00e9t\u00e9 anonyme des usines Renault\".\nLa Renault produce il suo primo modello \u2013 la Renault Type A \u2013 nel 1898. La \"Soci\u00e9t\u00e9 Renault Fr\u00e8res\" \u00e8 creata il 25 febbraio 1899, con effetto retroattivo al 1\u00ba ottobre 1898, da Marcel e Fernand Renault; Louis \u00e8 all'epoca un impiegato.\nDurante gli anni venti e trenta, la concorrenza con Citro\u00ebn fu particolarmente intensa.\nDurante la Seconda guerra mondiale, le fabbriche di Louis Renault lavorarono per la Germania nazista producendo numerosi automezzi. Per questa ragione Renault, imputato di avere collaborato con il regime filo-nazista durante l'occupazione, fu arrestato nel 1944 durante la liberazione della Francia e mor\u00ec in prigione, prima del processo e senza aver preparato una propria memoria difensiva. Successivamente l'autopsia evidenzi\u00f2 che il suo collo era stato spezzato, suggerendo che in realt\u00e0 si fosse trattato di un omicidio.\n\"R\u00e9gie nationale des usines Renault\".\nIl suo impero industriale fu pertanto confiscato dal governo francese e il la Renault divenne quindi un'industria pubblica (conosciuta come R\u00e9gie nationale des usines Renault) inizialmente con la direzione di Pierre Lefaucheux.\nIl primo modello dopo la rinascita sotto la direzione dello stato francese \u00e8 la Renault 4CV, che fu presentata nel 1946 in tutta fretta.\nTra gli anni sessanta e settanta la casa rivive una nuova giovinezza, che la lancia nell'avventura americana con l'acquisto dell'American Motors. Sempre in quegli anni vengono presentati due dei modelli pi\u00f9 venduti e longevi della casa, Renault 4 e Renault 5.\nAll'inizio degli anni ottanta la concorrenza con Peugeot si fa difficile e la casa perde lo scettro di regina delle vendite nel mercato interno. Il presidente Bernard Hanon viene sostituito da Georges Besse, che rilancia la marca e rivende delle societ\u00e0 annesse come American Motors nel 1987. Dopo l'assassinio di Besse, il gruppo segue i suoi piani con Raymond L\u00e9vy. Poi arriva Louis Schweitzer nel 1992, sostituito nel 2005 da Carlos Ghosn.\nTra l'inizio degli anni ottanta e il 1994 Renault e Volvo collaborano, prima con uno scambio di meccaniche, poi con la costruzione di alcune unit\u00e0 in comune. In occasione della quotazione in borsa di Renault, Volvo cede la sua parte allo Stato francese.\nRenault SA.\nNel luglio 1996 l'azienda viene privatizzata assumendo la denominazione di Renault SA: il gruppo Renault (\"holding\") \u00e8 Renault SA, mentre l'azienda produttrice di automobili \u00e8 Renault SAS.\nAlla fine degli anni novanta la Renault si allea con General Motors nel settore dei veicoli commerciali leggeri. Inizialmente (1997) l'accordo prevede la vendita, in alcuni mercati, del Renault Trafic anche sotto i marchi Opel e Vauxhall, con il nome Arena. Alla fine dello stesso anno viene presentato il nuovo Renault Master, anch'esso sottoposto all'identica operazione di semplice rimarchiatura per essere venduto dall'anno successivo come Opel (e Vauxhall) Movano.\nTali operazioni commerciali preludono allo sviluppo congiunto del nuovo modello del Trafic, che vede la luce alla fine del 2000. Renault \u00e8 responsabile della progettazione, mentre il veicolo viene prodotto da General Motors nella fabbrica Vauxhall di Luton. Con ridotte modifiche, il furgone d\u00e0 origine alla Opel Vivaro (Vauxhall per il Regno Unito), che sostituisce l'Arena.\nL'anno seguente, in seguito all'assunzione del controllo di Nissan da parte di Renault, con un'iniezione di capitali per far uscire la casa giapponese da una crisi finanziaria, questo accordo coinvolge pure la casa nipponica. I due furgoni oggetto dell'alleanza tra Renault e GM vengono quindi proposti anche sotto il marchio giapponese; Interstar \u00e8 il gemello di Master e Movano, mentre Trafic e Vivaro vengono affiancati dal Primastar, che Nissan inizia a produrre anche nella sua fabbrica di Barcellona in Spagna, anche per gli altri marchi dell'alleanza.\nNel marzo 1999, come accennato sopra, nasce ufficialmente l'alleanza Renault-Nissan. Le due aziende hanno delle partecipazioni incrociate nel capitale di ciascuna, Renault possedendo il 44,4% del capitale di Nissan e quest'ultima il 15% di quello di Renault (2002). Inizia quindi un riassetto del gruppo, con la creazione di piattaforme comuni a entrambi i marchi. Carlos Ghosn assume la presidenza prima della sola Nissan e in un secondo momento di tutto il gruppo.\nQuesta alleanza non modifica alcune strategie gi\u00e0 perseguite da Renault. Tra queste vi \u00e8 la trattativa in corso col governo rumeno per acquistare il 51% del capitale del costruttore nazionale Dacia. Appena quattro mesi dopo la firma dell'alleanza Renault-Nissan, il costruttore francese ratifica il suo accordo con la Romania e prende il controllo di Dacia. Sebbene le installazioni industriali della societ\u00e0 rumena siano in uno stato arretrato, l'obiettivo di Renault \u00e8 quello di conquistare i mercati dei paesi emergenti e nel 2004 viene lanciata la Dacia Logan, una nuova berlina interamente sviluppata sotto il controllo di Renault, la cui peculiarit\u00e0 \u00e8 costituita dal costo di partenza di 5.000 \u20ac.\nIn Formula 1, la Renault F1 \u00e8 stata attiva come scuderia in 3 fasi distinte: dal 1977 al 1985, dal 2002 al 2011 (prendendo l'eredit\u00e0 della Benetton Formula), e dal 2016 ad oggi (sostituendo la Lotus F1 Team che a sua volta ne aveva preso il posto nelle precedenti 4 stagioni). Parallelamente ha svolto l'attivit\u00e0 di motorista, oltre che per il team ufficiale anche per altre scuderie, a partire dal 1983, in diverse fasi.\nNel 2016 nell'alleanza Renault Nissan entra anche il produttore giapponese Mitsubishi.\nNel novembre 2018 l'amministratore delegato di Renault Ghosn \u00e8 arrestato da funzionari giapponesi a seguito di una revisione interna condotta dalla Nissan. Le azioni trattate da Renault sono diminuite di oltre il 15% dopo l'arresto. Il chief operating officer e il vice capo della societ\u00e0 Thierry Bollor\u00e9, lontano cugino di Vincent Bollor\u00e9, diventa l'amministratore delegato ad interim e il direttore del board Philippe Lagayette il presidente in carica.\nNel gennaio 2019, in seguito alle dimissioni di Ghosn, la Renault annuncia di aver nominato Jean-Dominique Senard presidente e Bollor\u00e9 amministratore delegato.\nNel maggio 2019 Fiat Chrysler Automobiles propone di fondere la propria attivit\u00e0 con Renault alla pari. Dopo la frenata del governo francese, e l'ostacolo alla fusione posto dal partner Nissan, la proposta \u00e8 in seguito ritirata.\nNell'ottobre 2019 la Renault licenzia Bollor\u00e9, sgradito alla Nissan e in freddi rapporti con Senard, con effetto immediato. Al suo posto viene nominata ad interim la direttrice finanziaria Clotilde Delbos. Si vuole dare nuovo impulso all'alleanza con la Nissan.\nA gennaio 2020 viene scelto come nuovo Ad Luca De Meo che ha lasciato la direzione di Seat (gruppo Volkswagen) per assumere la carica dal 1\u00ba luglio successivo.\nIl 12 marzo 2021 viene presentato il nuovo logo dell'azienda. Verr\u00e0 utilizzato sulle piattaforme online da giugno 2021, mentre il primo modello prodotto con il nuovo marchio sar\u00e0 creato nel 2022.\nOrganizzazione.\nMarchi (2018).\nIl ramo Renault Bus, produzione di autobus, \u00e8 stato dapprima fuso in Irisbus e poi ceduto ad Iveco Bus.\nIl ramo Renault Trucks, produzione di veicoli commerciali e industriali, \u00e8 stato ceduto e fa parte del Volvo Group; Renault Trucks comprende anche la marca statunitense Mack Trucks; questo ramo comprende anche RTD.\nIl ramo Renault Agriculture, produzione di trattori agricoli, \u00e8 stato ceduto ed \u00e8 detenuto dalla tedesca Claas.\nAutovetture.\nIn ordine alfabetico; tra partentesi le date di produzione; alcuni modelli (ed esempio Clio, Espace, M\u00e9gane o Twingo) sono stati prodotti in diverse serie."}
{"id": "325263", "revid": "767487", "url": "https://it.wikipedia.org/wiki?curid=325263", "title": "I vampiri (film 1957)", "text": "I vampiri \u00e8 un film del 1957, diretto da Riccardo Freda e con Mario Bava come direttore della fotografia.\nMalgrado il titolo, non \u00e8 un vero e proprio film di vampiri, ma piuttosto un racconto gotico-poliziesco comprendente elementi fantascientifici.\nIn Italia la pellicola non ottenne successo, mentre molto soddisfacenti furono gli incassi all'estero.\nTrama.\nA Parigi vengono rinvenuti numerosi cadaveri di fanciulle completamente dissanguate. Il giornalista Pierre Latin, deciso a chiarire il mistero, rimane coinvolto nell'indagine ancora pi\u00f9 profondamente dopo il rapimento da parte del \"Vampiro\" della sua fidanzata.\nProduzione.\nEffetti speciali.\nLe due particolari scene della trasformazione \u00aba vista\u00bb di Gianna Maria Canale, dalla giovane Giselle alla vecchia Marguerite, senza stacchi di montaggio, furono opera dell'inventivo direttore della fotografia ed effettista Mario Bava con l'aiuto del truccatore Francesco Freda, che riuscirono a realizzare il repentino processo di invecchiamento utilizzando luci colorate, invisibili in bianco e nero, che evidenziassero via via i diversi strati di trucco applicati al viso dell'attrice. Un simile effetto speciale era stato impiegato ne \"Il dottor Jekyll\" di Rouben Mamoulian (1931).\nAccoglienza.\nIncassi.\n\"I vampiri\" incass\u00f2 un totale di 125,3 milioni di lire al botteghino italiano."}
{"id": "325264", "revid": "6392", "url": "https://it.wikipedia.org/wiki?curid=325264", "title": "I Vampiri", "text": ""}
{"id": "325298", "revid": "3831", "url": "https://it.wikipedia.org/wiki?curid=325298", "title": "Guerrieri arcani", "text": ""}
{"id": "325302", "revid": "61989542", "url": "https://it.wikipedia.org/wiki?curid=325302", "title": "Ebraica", "text": ""}
{"id": "325303", "revid": "339392", "url": "https://it.wikipedia.org/wiki?curid=325303", "title": "Rabbinico", "text": ""}
{"id": "325305", "revid": "125883446", "url": "https://it.wikipedia.org/wiki?curid=325305", "title": "Marvin Minsky", "text": "Fu cofondatore dell\"'Artificial Intelligence Project\" (divenuto, in seguito, \"Artificial Intelligence Laboratory\") presso il Massachusetts Institute of Technology (MIT) di Cambridge (Massachusetts) e autore di numerosi testi riguardanti l'IA e la filosofia.\nBiografia.\nMinsky nacque a New York, dove frequent\u00f2 la Fieldston School e la Bronx High School of Science. In seguito si trasfer\u00ec alla Phillips Academy di Andover (Massachusetts). Dopo il servizio militare nella marina degli Stati Uniti tra il 1944 e il 1945, consegu\u00ec una laurea in matematica all'Universit\u00e0 di Harvard nel 1950 e un dottorato nella medesima materia a Princeton nel 1954. Nel 1951, Minsky costru\u00ec la prima macchina di apprendimento casuale a rete neurale elettronica, lo SNARC. Lavor\u00f2 al MIT sin dal 1958. Nel 1963 fu uno dei fondatori del Progetto MAC. Il suo ultimo incarico fu la cattedra di \"Toshiba Professor of Media Arts and Sciences\", e quello di docente di ingegneria elettronica e informatica al MIT.\nTra i brevetti di Minsky si ricordano il primo display grafico da indossare (1963), il microscopio confocale a scansione (predecessore del microscopio confocale a scansione laser, oggi largamente diffuso) e, insieme a Seymour Papert, la prima versione del linguaggio di programmazione Logo. \nScrisse il libro \"Perceptroni\" (insieme a Seymour A. Papert), che divenne il lavoro fondamentale nel campo dell'analisi delle reti neurali artificiali. La sua critica delle ricerche non rigorose in tale campo \u00e8 stata considerata responsabile della virtuale scomparsa delle reti neurali artificiali dalla ricerca accademica negli anni 1970.\nMinsky fu consulente (non accreditato) per il film ,\nMinsky rischi\u00f2 di essere ucciso in un incidente sul set.\nMinsky fu protagonista di un aneddoto sull'intelligenza artificiale (attribuito al suo studente Danny Hillis) dal Jargon file:\nAffiliazioni.\nMarvin Minsky fu affiliato alle seguenti organizzazioni:\nRiconoscimenti.\n\u00c8 stato insignito di numerose onorificenze. Fu membro sia dell'Accademia Nazionale di Ingegneria Statunitense, sia dell'Accademia delle Scienze."}
{"id": "325306", "revid": "39224", "url": "https://it.wikipedia.org/wiki?curid=325306", "title": "Ortodossa", "text": ""}
{"id": "325307", "revid": "15756", "url": "https://it.wikipedia.org/wiki?curid=325307", "title": "Ebraismo rabbinico", "text": "Lebraismo rabbinico (o rabbinismo) (in ebraico: \"Yahadut Rabanit\" - \u05d9\u05d4\u05d3\u05d5\u05ea \u05e8\u05d1\u05e0\u05d9\u05ea) \u00e8 la forma tradizionale di ebraismo a partire dal VI secolo dell'era volgare, dopo la codificazione del Talmud babilonese.\nIniziato dal giudaismo farisaico, l'Ebraismo rabbinico divenne la corrente predominante all'interno della Diaspora ebraica tra i secoli II e VI, con la redazione della Legge orale (\"Mishnah\") e del Talmud quali interpretazioni autorevoli delle Sacre Scritture ebraiche e per incoraggiare la pratica dell'ebraismo, in assenza dei sacrifici al Tempio di Gerusalemme e non pi\u00f9 possibili le altre osservanze relative. L'ebraismo rabbinico si basa sulla convinzione che sul Monte Sinai, Mos\u00e8 abbia ricevuto la Torah (Pentateuco) direttamente da Dio, insieme ad una spiegazione orale supplementare della Rivelazione, cio\u00e8 la \"Legge orale\", che \u00e8 stata trasmessa da Mos\u00e8 al popolo israelita in forma orale.\nStoria.\nLe origini.\nIn linea con i comandamenti della Torah, il giudaismo antico era rigorosamente incentrato sulla pratica religiosa e sacrificale presso il Tempio di Gerusalemme. Tuttavia, dopo la Distruzione del Tempio, gli ebrei vennero deprivati di un luogo centrale di culto e attivit\u00e0 religiose, e non erano in grado di osservare le pratiche templari comandate nel Tanakh, e furono dispersi per il mondo.\nAlcuni esegeti non ebrei respingono l'affermazione che i testi sacri, tra cui la Bibbia ebraica (\"Tanakh\") siano stati dettati da Dio, e ricusano l'asserzione che siano stati divinamente ispirati. Invece vedono questi testi come scritti da esseri umani e forse significativi in specifici contesti storici e culturali. Molti di questi studiosi accettano i principi generali dell'\"Ipotesi documentale\" e suggeriscono che la Torah sia costituita da una serie di testi inconsistenti montati insieme in un modo che richiama l'attenzione alle narrazioni divergenti.\nQuesti studiosi propongono varie teorie sulle origini degli Israeliti e della religione israelita. La maggior parte concorda sul fatto che il popolo che formava la nazione di Israele durante il Primo Tempio aveva avuto origini in Mesopotamia e in Egitto, sebbene alcuni si chiedano quali dei loro antenati siano stati schiavi in Egitto. Molti suggeriscono che durante il periodo del Primo Tempio il popolo di Israele fosse enoteista, cio\u00e8, con la credenza che ogni nazione avesse il suo dio, ma che il proprio dio fosse superiore agli altri d\u00e8i. C'\u00e8 anche chi asserisce che un rigoroso monoteismo si fosse sviluppato durante l'esilio babilonese, forse come reazione al dualismo zoroastriano.\nIn questa prospettiva, fu solo a partire dal periodo ellenico che la maggior parte degli ebrei giunsero a credere che il loro dio fosse l'unico dio (e quindi, il Dio di tutti), e che l'evidenza della sua rivelazione (la Torah) contenesse le verit\u00e0 universali.\nQuesto atteggiamento rifletteva un crescente interesse dei \"gentili\" nel giudaismo (un po' di Greci e Romani consideravano gli ebrei come un popolo molto \"filosofico\" a causa della loro fede in un dio che non poteva essere rappresentato visivamente), e un crescente interesse ebraico per la filosofia greca che cercava di stabilire verit\u00e0 universali, in tal modo conducendo potenzialmente all'idea di monoteismo, almeno nel senso che \"tutti gli dei sono uno\". Fu anche in questo periodo che si form\u00f2 l'idea di una nazione ebraica chiaramente delimitata, identica alla religione ebraica. Secondo uno studioso, lo scontro tra i primi cristiani ed i farisei, che alla fine port\u00f2 alla nascita della religione cristiana e dell'Ebraismo rabbinico, riflette lo sforzo degli ebrei di conciliare le loro aspirazioni a particolarismo nazionale e universalismo teologico.\nSecondo l'archeologo Ze'ev Herzog dell'Universit\u00e0 di Tel Aviv, il monoteismo, come religione di Stato, \u00e8 probabilmente \"una innovazione del periodo del Regno di Giudea, dopo la distruzione del Regno di Israele\". Herzog afferma che \"la questione della data in cui il monoteismo sia stato adottato dai regni di Israele e di Giudea si \u00e8 originata con la scoperta di iscrizioni in ebraico antico che parlano di una coppia di divinit\u00e0: \u00abYahweh e la sua Asherah\u00bb. In due siti, a Kuntillet Ajrud nel parte sudoccidentale della regione collinare del Negev, e a Khirbet el-Kom nel piemonte della Giudea, sono state trovate iscrizioni ebraiche che menzionano \u00abYehovah e la sua Asherah\u00bb, \u00abYehovah Shomron e la sua Asherah\u00bb, \u00abYehovah Teman e la sua Asherah\u00bb. Gli autori avevano familiarit\u00e0 con una coppia di d\u00e8i, Yehovah e la sua consorte Asherah, e mandavano benedizioni nel nome di tale coppia.\"\nLa formazione dottrinale.\nI rabbini si trovavano ora ad affrontare una nuova realt\u00e0 - soprattutto un giudaismo senza Tempio (che serviva come centro di insegnamento e di studio) e la Giudea senza autonomia \u2013 e con una pletora di questioni giuridiche che il vecchio sistema di studio orale non poteva confrontare con efficacia. \u00c8 quindi durante questo periodo che il discorso rabbinico inizi\u00f2 ad esser messo per iscritto. La teoria che la distruzione del Tempio e lo sconvolgimento successivo abbia portato alla messa per iscritto della Legge Orale \u00e8 stata spiegata nell'Epistola di Sherira Gaon e spesso ripetuta.\nLa Legge orale fu successivamente codificata nella \"Mishnah\" e \"Ghemara\", e viene interpretata nella letteratura rabbinica con i dettagli di decisioni e scritti rabbinici successivi. La letteratura rabbinica si basa sulla convinzione che la Torah non possa essere adeguatamente compresa senza ricorrere alla Legge orale. Infatti, si afferma che molti comandamenti e disposizioni contenuti nella Torah sarebbero difficili, se non impossibili, da osservare senza le definizioni della Legge orale - per esempio, il divieto di fare qualsiasi \"lavoro creativo\" (\"melakha\") durante lo Shabbat, che non ha alcuna definizione nella Torah, acquisisce un senso pratico nella definizione di ci\u00f2 che costituisce \"Melacha\" come spiegato dalla Legge orale e tramandato oralmente attraverso i secoli. Esistono numerosi esempi di questo linguaggio generale di proibizioni nella Torah (come ad esempio, \"non rubare\", senza definire quello che \u00e8 considerato furto, o le leggi sulla propriet\u00e0 ed il patrimonio), che richiedono - secondo il pensiero rabbinico - una successiva cristallizzazione e definizione tramite la Legge orale. Quindi l'Ebraismo rabbinico afferma che quasi tutte le direttive, sia positive che negative, della Torah non sono di natura specifica e richiedono perci\u00f2 l'esistenza di una tradizione di Legge orale per spiegarle, o qualche altro metodo per definire il loro dettaglio. Molta letteratura rabbinica riguarda nello specifico quale comportamento sia sanzionato dalla legge: questo corpo di interpretazioni si chiama \"Halakhah\" (\"la via\").\nGiudaismo ellenistico.\nNel 332 a.e.v. i persiani furono sconfitti da Alessandro Magno. Dopo la morte di quest'ultimo, e la suddivisione dell'impero alessandrino tra i suoi generali, si form\u00f2 il Regno seleucida. Durante questo periodo le correnti del giudaismo furono influenzate dalla filosofia ellenistica sviluppatasi a partire dal III secolo a.e.v.; in particolare ne risent\u00ec la Diaspora ebraica in Alessandria e si conclude con la compilazione del \"Septuaginta\". Un importante sostenitore della simbiosi della teologia ebraica con il pensiero ellenistico fu Filone d'Alessandria.\nLa cultura ellenistica ebbe un profondo impatto sui costumi e le pratiche ebraiche, sia in Giudea che nella Diaspora. Gli influssi nel giudaismo diede luogo al \"giudaismo ellenistico\" nell'ambito della Diaspora ebraica, che tent\u00f2 di stabilire una tradizione religiosa ebraica (in seguito classificata col termine \"ebraismo\") all'interno della cultura e della lingua dell'ellenismo.\nCi fu un generale deterioramento delle relazioni tra gli ebrei ellenizzati e gli altri ebrei, che costrinse il re seleucide Antioco IV Epifane a vietare alcuni riti religiosi e tradizioni ebraiche. Di conseguenza, gli ebrei ortodossi si rivoltarono contro il sovrano greco che port\u00f2 alla formazione di un regno giudaico indipendente, noto come Dinastia asmonea, che dur\u00f2 dal 165 al 63 a.e.v. e si disintegr\u00f2 infine in una guerra civile. Il popolo, che non voleva continuare ad essere governato da una dinastia ellenizzata, fece appello a Roma per un intervento, che port\u00f2 ad una conquista romana totale con l'annessione del paese (cfr. \"Giudea romana\").\nTuttavia le questioni culturali rimasero irrisolte. Il problema principale che separava gli ebrei ellenistici e dagli ortodossi era l'applicazione delle leggi bibliche in una cultura ellenistica (\"melting pot\").\nIl giudaismo ellenistico si diffuse nell'Egitto tolemaico dal III secolo a.e.v. e divenne una notevole \"religio licita\" (religione permessa) in tutto l'Impero Romano, fino al suo declino nel III secolo e.v., concomitante con l'ascesa dello gnosticismo e del paleocristianesimo.\nIl declino del giudaismo ellenistico \u00e8 oscuro. Pu\u00f2 darsi che sia stato emarginato dal primo cristianesimo, o da esso assorbito (cfr. \"Vangelo degli Ebrei\"). Gli \"Atti degli Apostoli\" almeno riportano come Paolo di Tarso in preferenza evangelizzava le comunit\u00e0 di proseliti e \"timorati di Dio\" (gentili simpatizzanti), o i gruppi giudaizzanti: il Decreto Apostolico che permise ai convertiti di evitare la circoncisione rese il cristianesimo un'opzione pi\u00f9 attraente ai pagani interessati, pi\u00f9 dell'ebraismo rabbinico che come reazione istitu\u00ec una procedura di circoncisione pi\u00f9 severa (cfr. Brit mil\u00e0). L'attrattiva del cristianesimo potrebbe tuttavia aver subito una battuta d'arresto con la sua messa al bando come fuorilegge negli anni 80 da Domiziano con la nomea di \"superstizione ebraica\", mentre il giudaismo mantenne i suoi privilegi fintanto che i suoi membri pagavano il \"fiscus iudaicus\". Tuttavia, da un punto di vista storico, la persecuzione dei cristiani sembrava solo aumentare il numero dei propri convertiti, portando infine all'adozione del cristianesimo da parte dell'imperatore romano Costantino I e il conseguente sviluppo dell'Impero bizantino.\nD'altra parte, l'ebraismo tradizionale cominci\u00f2 a respingere le correnti ellenistiche, mettendo al bando l'uso della \"Septuaginta\" (cfr. anche Concilio di Jamnia). Le rimanenti correnti del giudaismo ellenistico si pensa abbiano potuto fondersi con movimenti gnostici nei primi secoli dell'era volgare.\nHillel e Shammai.\nNella parte ultima del periodo del Secondo Tempio (II secolo a.e.v.), fu istituito il Secondo Regno di Giudea (con gli Asmonei) e le questioni religiose vennero determinate da una coppia di giuristi (\"Zugot\") che presiedevano il Sinedrio. Il Regno degli Asmonei si concluse nel 37 a.e.v., ma si reputa che il \"governo a due uomini del Sinedrio\" durasse fino alla prima parte del I secolo e.v., durante il periodo della provincia romana di Giuda. Gli ultimi degli zugot, Hillel e Shammai, sono stati i pi\u00f9 noti capi del Sinedrio. Entrambi erano farisei, sebbene i sadducei fossero in realt\u00e0 il partito dominante mentre esisteva il Tempio. Poich\u00e9 i \"sadducei\" non sopravvissero alla prima guerra giudaica, la loro versione dei fatti \u00e8 andata perduta. Inoltre, le opinioni di Hillel sono considerate superiori a quelle di Shammai nell'ambito dell'ebraismo rabbinico. Lo sviluppo di una tradizione orale di insegnamento denominato \"tanna\" sarebbe stato il mezzo con cui la fede dell'ebraismo si sarebbe sostenuta dopo la caduta del Secondo Tempio.\nMessianismo ebraico.\nIl Messianismo ebraico (dall'ebraico: \u05de\u05b8\u05e9\u05b4\u05c1\u05d9\u05d7\u05b7; \"mashiah\", \"moshiah\", \"mashiach\", o \"moshiach\", \"l'unto\") ha la sua radice nel letteratura apocalittica del II e I secolo a.e.v., con la promessa di un futuro leader \"unto\" o Messia ebreo che avrebbe fatto risorgere il \"Regno di Dio\" israelita, al posto dei governanti stranieri dell'epoca. Questo corrispose con la rivolta dei Maccabei diretta contro i Seleucidi. Dopo la caduta del Regno degli Asmonei, fu diretta contro l'amministrazione romana della Giudea e che, secondo Flavio Giuseppe, diede inizio alla formazione degli zeloti durante il Censimento di Quirinio del 6 e.v., anche se la rivolta a larga scala non si verific\u00f2 fino alla prima guerra giudaica del 66. Lo storico H. H. Ben-Sasson ha proposto che la \"crisi sotto Caligola\" (37-41) fu la \"prima rottura\" in grande tra Roma e gli ebrei, anche se la tensione esisteva gi\u00e0 nel corso del \"censimento del 6\" e sotto Seiano (prima del 31).\nIl giudaismo in questo periodo era diviso in fazioni antagoniste. I campi principali erano quelli dei farisei, sadducei e zeloti, ma c'erano anche altre sette meno influenti. Ci\u00f2 port\u00f2 a ulteriori disordini e il I secolo a.e.v. e I secolo e.v. videro una serie di leader religiosi carismatici, che contribuirono alla formazione di quella che sarebbe diventata la Mishnah dell'ebraismo rabbinico: tali capi carismatici inclusero Yochanan ben Zakai e Hanina Ben Dosa. Il ministero di Ges\u00f9, secondo il racconto dei Vangeli, rientra in questo modello di \"predicatori\" settari o \"insegnanti\" con \"discepoli\" devoti.\nIl consolidamento e la diffusione.\nDi tutte le sette principali del Secondo Tempio, erano rimasti solo i farisei (ma si veda \"Caraismo\"). La loro visione della legge ebraica come mezzo attraverso il quale la gente comune poteva coinvolgersi con il Sacro nella propria vita quotidiana, li mise in una posizione da cui partire per rispondere a tutte e quattro le questioni in modo significativo per la stragrande maggioranza degli ebrei.\nAl momento della distruzione del Secondo Tempio, l'Ebraismo giudaico (in appresso denominato semplicemente \"Ebraismo\") si divise in fazioni antagoniste. I campi principali furono quelli dei farisei, sadducei e zeloti, ma compresero anche altre sette meno influenti. Ci\u00f2 port\u00f2 ad ulteriori disordini, e il I secolo a.e.v. e il I secolo e.v. videro una serie di capi religiosi carismatici che contribuirono a quella che sarebbe diventata la \"Mishnah\" dell'ebraismo rabbinico \u2013 tra questi si annoverano Yochanan Ben Zakkai e Hanina Ben Dosa.\nDopo la distruzione del Tempio, Roma governava la Giudea tramite un procuratore a Cesarea e un patriarca ebraico. Un precedente capo fariseo, Yochanan Ben Zakkai, fu nominato primo patriarca (col titolo di \"Nasi\", parola ebraica che significa anche principe o presidente) e questi ristabil\u00ec il Sinedrio a Yavne sotto il controllo fariseo. Invece di dare le decime ai sacerdoti e le offerte sacrificali al Tempio (cose ormai impossibili), i rabbini ebrei esortarono di dare soldi in carit\u00e0 e di studiare in sinagoghe locali, come anche di pagare il \"Fiscus iudaicus\".\nNel 132, l'imperatore Adriano minacci\u00f2 di ricostruire Gerusalemme come citt\u00e0 pagana dedicata a Giove, chiamandola Aelia Capitolina. Alcuni dei pi\u00f9 importanti saggi del Sinedrio supportarono una ribellione (e, per un breve periodo, uno Stato indipendente), guidata da Simon Bar Kokheba (chiamato anche Bar Kochba, o \"figlio di una stella\"); altri, come ad esempio Rabbi Akiba, credettero Bar Kokheba fosse il \"Messia\" o il re. Fino a quel momento, un certo numero di cristiani erano ancora parte della comunit\u00e0 ebraica. Tuttavia, essi non appoggiarono o presero parte alla rivolta: fosse perch\u00e9 non avevano nessuna voglia di combattere, o perch\u00e9 non potevano sostenere un secondo messia oltre a Ges\u00f9, o anche per il duro trattamento che ebbero da Bar Kochba durante il suo breve regno, questi cristiani lasciarono la comunit\u00e0 ebraica in questo periodo.\nQuesta rivolta fin\u00ec nel 135 quando Bar Kokheba e il suo esercito furono sconfitti. Secondo una midrash, oltre al Bar Kokheba i romani torturarono e giustiziarono dieci membri principali del Sinedrio (i \"Dieci Martiri\"). Questo resoconto afferma inoltre che tale fu la riparazione tardiva per la colpa dei dieci fratelli che rapirono Giuseppe. \u00c8 possibile che questa storia rappresenti una risposta farisaica al resoconto della crocifissione di Ges\u00f9: in entrambi i casi i romani brutalmente punirono i ribelli, che accettarono la tortura come espiazione per i reati di altri.\nDopo la soppressione della rivolta la maggior parte degli ebrei furono mandati in esilio; di l\u00ec a poco (verso il 200 e.v.), Yehudah HaNasi redasse le sentenze e le tradizioni ebraiche raccogliendole in un codice autorevole, la Mishnah. Ci\u00f2 segna la trasformazione del giudaismo farisaico in Ebraismo rabbinico.\nSebbene i rabbini facessero risalire le loro origini ai farisei, l'Ebraismo rabbinico implicava comunque incluso un ripudio radicale di alcuni elementi del farisaismo - elementi che erano alla base del giudaismo del Secondo Tempio. I farisei erano stati settari, con membri di diverse sette che disputavano l'uno contro l'altro sulla correttezza delle loro rispettive interpretazioni (si veda per es. Hillel e Shammai). Dopo la distruzione del Secondo Tempio, queste divisioni settarie finirono. Il termine \"fariseo\" non fu pi\u00f9 utilizzato, forse perch\u00e9 era un termine pi\u00f9 spesso usato da coloro che non erano farisei, ma anche perch\u00e9 il termine era esplicitamente confessionale, settario appunto. I rabbini affermarono la loro leadership su tutti gli ebrei e aggiunsero alla Amidah la \"Birkat Ha Minim\", una preghiera che in parte esclama: \"Lodato sei Tu O Signore, che annienti i nemici e sconfiggi i superbi\", e che \u00e8 inteso come un rifiuto di settari e settarismo. Questo spostamento non risolse per\u00f2 in alcun modo i conflitti circa l'interpretazione della Torah, bens\u00ec trasfer\u00ec i dibattiti tra le sette a dibattiti in seno all'Ebraismo rabbinico.\nLa sopravvivenza dell'ebraismo farisaico o rabbinico \u00e8 attribuita a Rabbi Jochanan Ben Zakkai, il fondatore della Yeshiva (scuola religiosa) di Yavne (\"Jamnia\" \u2013 si veda anche Concilio di Jamnia). Yavne sostitu\u00ec Gerusalemme come nuova sede di un ricostituito Sinedrio, che ristabil\u00ec la propria autorit\u00e0 e divenne un mezzo per riunire gli ebrei. La distruzione del Secondo Tempio port\u00f2 ad un drastico cambiamento nell'Ebraismo. L'Ebraismo rabbinico si bas\u00f2 sulla tradizione ebraica, adattandosi a nuove realt\u00e0. I rituali del Tempio furono sostituiti da servizi di preghiera nelle sinagoghe \u2013 servizi fondati su pratiche ebraiche della Diaspora risalenti all'esilio babilonese. La Legge orale venne codificata nella Mishnah e Ghemara ed \u00e8 interpretata dalla letteratura rabbinica, che spiega successive decisioni e testi rabbinici. La letteratura rabbinica si basa sulla convinzione che la Legge scritta non pu\u00f2 essere adeguatamente compresa senza ricorrere alla Legge orale (la Mishnah).\nLe guerre giudaiche.\nA partire dal 66 e.v. il malcontento ebraico con Roma si era intensificato. In un primo momento, i sacerdoti cercarono di sopprimere la ribellione, invitando anche i farisei ad aiutare. Tuttavia, dopo che il presidio romano non riusc\u00ec a fermare gli ellenisti dal profanare una sinagoga a Cesarea, il sommo sacerdote sospese il pagamento del tributo, dando inizio alla Grande Rivolta ebraica.\nDopo l'insurrezione ebraica del 66 contro la dominazione romana, i romani praticamente distrussero Gerusalemme. A seguito di una seconda rivolta, agli ebrei fu proibito di entrare nella citt\u00e0 di Gerusalemme e la maggior parte del culto ebraico fu vietato da Roma. Dopo la distruzione completa di Gerusalemme e la cacciata degli ebrei, il culto ebraico smise di essere organizzato a livello centrale nel Tempio, e la preghiera prese il posto del sacrificio: il culto fu ricostruito intorno ai rabbini che agirono come insegnanti e guide delle singole comunit\u00e0 (cfr. \"Diaspora ebraica \").\nNel 70 il Tempio di Gerusalemme fu distrutto: la distruzione del Secondo Tempio fu un'esperienza profondamente traumatica per gli ebrei, che si trovarono di fronte a domande difficili e di ampia portata:\nLa maniera in cui le persone risposero a queste domande dipese in gran parte dalla loro posizione prima della rivolta. La distruzione del Secondo Tempio da parte dei romani non solo pose fine alla rivolta, ma segn\u00f2 la fine di un'epoca. Rivoluzionari come gli zeloti erano stati schiacciati dai romani e avevano poca credibilit\u00e0 (l'ultimo zelota mor\u00ec a Masada nel 73). I sadducei, i cui insegnamenti erano stati cos\u00ec strettamente collegati al culto del Tempio, scomparvero. Anche gli esseni scomparvero, forse perch\u00e9 i loro insegnamenti divergevano cos\u00ec tanto dalle problematiche dell'epoca che la distruzione del Secondo Tempio non ebbe alcuna importanza per loro: proprio per questo, loro stessi furono di poca importanza per la grande maggioranza degli ebrei.\nErano quindi rimasti due gruppi organizzati: i primi cristiani e i farisei. Alcuni studiosi, come Paula Fredriksen, hanno suggerito che proprio in questo momento, quando cristiani e farisei erano in competizione per la leadership del popolo ebraico, i resoconti dei dibattiti tra Ges\u00f9 e gli apostoli, i dibattiti con i farisei, ed i passi anti-farisaici, siano stati scritti e inseriti nel Nuovo Testamento. Daniel Boyarin invece afferma che Ges\u00f9 e i discepoli non avevano obbiettivi politici e non volevano quindi nessuna leadership, anzi Ges\u00f9 difendeva in modo estremamente conservatore le leggi e le tradizioni della Torah dalle usanze dei farisei, i quali facevano proseliti fra gli altri ebrei, dicendo che la tradizione dei loro padri, cio\u00e8 la Torah orale, \u00e8 sacra, mentre Ges\u00f9 li critica, ribadendo che essi la utilizzano per prevaricare la Legge mosaica. In quest'ottica quindi Ges\u00f9 non opera contro l'ebraismo, ma lo difende in modo ultra-ortodosso. Tra l'altro Ges\u00f9 durante la sua vita aveva predicato solo nella Palestina orientale e a Gerusalemme; era talmente poco conosciuto che la maggior parte degli israeliti non sapeva nemmeno che esistesse, nemmeno gli ebrei che vivevano nelle isole o in altre aree del Mediterraneo avevano mai sentito parlare di lui.\nLa separazione dal cristianesimo.\nLa rivolta di Bar Kokheba fu la terza maggior ribellione degli ebrei della Giudea romana contro l'Impero Romano, e l'ultima delle guerre giudaico-romane. Simon Bar Kokheba, il comandante della rivolta, fu acclamato come un Messia, una figura eroica che potesse ricostituire Israele. La rivolta istitu\u00ec uno Stato indipendente di Israele su alcune parti della Giudea per oltre due anni, ma un esercito romano di 12 legioni con ausiliari alla fine riconquist\u00f2 la zona e distrusse la comunit\u00e0 ebraica. I romani diffidarono poi tutti gli ebrei dall'entrare a Gerusalemme, se non per assistere al Tisha b'Av. I giudeo-cristiani avevano accettato Ges\u00f9 come Messia e quindi non avevano appoggiato la rivolta di Bar Kokheba. La guerra e le sue conseguenze contribuirono a distinguere il Cristianesimo come religione separata dall'Ebraismo.\nLa separazione tra Ebraismo farisaico/rabbinico (il periodo dei Tannaim) e il Primo Cristianesimo \u00e8 comunemente attribuita a: il rifiuto di Ges\u00f9 in patria 30 circa, il Concilio di Gerusalemme 50 circa, la distruzione del Secondo Tempio nel 70, il postulato Concilio di Jamnia 90 circa, e/o la rivolta di Simon Bar Kokheba del 132-135. Tuttavia, invece di una scissione improvvisa, ci fu un divario gradualmente crescente tra cristiani ed ebrei nei primi secoli dell'era volgare. Sebbene si pensi comunemente che Paolo di Tarso abbia fondato la chiesa \"gentile\", ci vollero secoli perch\u00e9 si manifestasse una rottura completa. Tuttavia, alcuni eventi vengono percepiti come fondamentali nella spaccatura crescente tra Cristianesimo ed Ebraismo.\nLo storico Robert Goldenberg asserisce che gli studiosi sempre pi\u00f9 spesso accettano che \"alla fine del I secolo non ci fossero ancora due religioni separate chiamate \u00abebraismo\u00bb e \u00abcristianesimo\u00bb. Secondo gli storici del giudaismo ellenistico, il fallimento di Ges\u00f9 nello stabilire il Regno di Dio e la sua morte per mano dei romani, invalid\u00f2 le pretese messianiche (si veda il confronto tra: \"profeta\" e \"falso profeta\").\nSecondo molti storici, la maggior parte degli insegnamenti di Ges\u00f9 erano comprensibili e accettabili in termini di \"giudaismo del Secondo Tempio\"; quello che distinse i cristiani dagli ebrei fu la loro fede in Cristo come \"Messia risorto\". La fede in un Messia risorto \u00e8 inaccettabile per gli ebrei di oggi e per l'Ebraismo rabbinico, e le autorit\u00e0 ebraiche hanno a lungo usato questo fatto per spiegare la rottura tra Ebraismo e Cristianesimo.\nLa ricerca di storici moderni dipinge un ritratto pi\u00f9 complesso del giudaismo del tardo Secondo Tempio e del Cristianesimo. Alcuni hanno indicato che, prima della sua morte, Ges\u00f9 forgi\u00f2 tra i suoi credenti tale certezza che il Regno di Dio e la risurrezione dei morti fosse imminente che, con poche eccezioni (), quando lo videro poco dopo la sua esecuzione, non ebbero dubbi sul fatto che egli fosse risorto, e che la restaurazione del Regno e la risurrezione dei morti fosse a portata di mano. Queste credenze specifiche erano compatibili con il giudaismo del Secondo Tempio. Negli anni successivi, il ripristino del Regno come gli ebrei si aspettavano non si verific\u00f2. Alcuni cristiani credettero invece che Cristo, piuttosto che essere il Messia ebreo, fosse Dio incarnato, che mor\u00ec per i peccati dell'umanit\u00e0, e che la fede in Ges\u00f9 Cristo offrisse la vita eterna (cfr. \"Cristologia\"). Tutto questo secondo le autorit\u00e0 rabbiniche era in odore di idolatria e politeismo, quindi totalmente inammissibile dall'ortodossia ebraica. La base di questa nuova interpretazione della crocifissione di Ges\u00f9 e della sua risurrezione, si trovano nelle Lettere di Paolo e negli Atti degli Apostoli. La maggiortanza degli ebrei considerano Paolo (ebreo e fariseo), fondatore del Cristianesimo, e responsabile della rottura con l'Ebraismo.\nSviluppi nell'et\u00e0 moderna.\nFino all'Illuminismo ebraico (\"Haskalah\") del tardo XVIII secolo e la conseguente suddivisione degli ebrei aschenaziti in movimenti religiosi o denominazioni ebraiche, in particolare in Nord America e nei paesi del mondo anglofono, la Halakhah aveva mantenuto lo status universale di pratica religiosa regolativa. Tale rimane la posizione prevalente nell'Ebraismo ortodosso e in quello conservatore. Gli ebrei riformati in genere non trattano la halakhah come vincolante.\nCaratteristiche.\nL'ebraismo rabbinico tradizionale contrasta il caraismo (in ebraico: \u05d9\u05d4\u05d3\u05d5\u05ea \u05e7\u05e8\u05d0\u05d9\u05ea), che non riconosce la Legge orale come autorit\u00e0 divina, n\u00e9 le procedure rabbiniche utilizzate per interpretare le Scritture ebraiche. Sebbene ci siano attualmente profonde differenze tra le varie denominazioni ebraiche dell'Ebraismo rabbinico per quanto riguarda la forza vincolante della \"Halakhah\" (tradizione \"normativa\" dell'ebraismo) e la volont\u00e0 di contestare precedenti interpretazioni, tutte si identificano come provenienti dalla tradizione della Legge orale e dal metodo rabbinico di analisi esegetica. \u00c8 infatti questo che distingue gli ebrei rabbinici dagli ebrei caraiti.\nLe scritture religiose.\nLa caratteristica che distingue l'Ebraismo rabbinico \u00e8 la fede nella Legge orale o \"Torah Orale\". L'autorit\u00e0 per tale posizione deriva dalla tradizione insegnata dai rabbini che la legge orale, \u00e8 stata trasmessa a Mos\u00e8 sul Monte Sinai al momento stesso della legge scritta, e che la Legge orale \u00e8 stata trasmessa di generazione in generazione da allora. Il Talmud si dice sia una codificazione della Legge orale, ed \u00e8 quindi altrettanto vincolante quanto la Torah stessa. Per dimostrare questa posizione alcuni indicano il Libro dell'Esodo e il Libro dei Numeri della Bibbia, per dimostrare che Mos\u00e8 incaric\u00f2 gli anziani di governare con lui e di giudicare le controversie, istruendoli con dettagli e linee guida su come interpretare le rivelazioni da parte di Dio nello svolgimento dei loro compiti. Inoltre, tutte le leggi della Torah Scritta sono registrate solo come parte di una narrazione che descrive Dio mentre d\u00e0 queste legge a Mos\u00e8 e gli ordina di trasmetterle oralmente alla nazione ebraica. Nessuna delle leggi nella Legge scritta sono presentate come istruzioni al lettore.\nTalmud.\nIn origine, la cultura ebraica era orale. I rabbini esponevano e discutevano la legge (la legge scritta nella Bibbia ebraica) e dibattevano il Tanakh senza il beneficio di opere scritte (oltre ai libri della Bibbia stessa), sebbene alcuni avessero potuto prendere appunti personali (\"Meghillot setarim\"), ad esempio delle sentenze. Tuttavia tale situazione cambi\u00f2 drasticamente, come principale risultato della distruzione della comunit\u00e0 ebraica nel 70 e.v. e il conseguente sconvolgimento delle norme ebraiche sociali e giuridiche.\nLa prima legge orale registrata potrebbe essere stata in forma di midrash, dove la discussione halakhica viene strutturata come commento esegetico al Pentateuco. Ma una forma alternativa, organizzata per argomento anzich\u00e9 per versetto biblico, divenne dominante verso l'anno 200, quando Rabbi Yehuda HaNasi redasse la Mishnah (ebraico: \u05de\u05e9\u05e0\u05d4).\nLa Legge orale era tutt'altro che monolitica, ma piuttosto variava tra varie scuole. Si sono gi\u00e0 citate le due scuole pi\u00f9 famose, quella di Shammai e quella di Hillel (cfr. \"supra\"). In generale, tutte le opinioni valide, anche quelle non normative, erano registrate nel Talmud.\nIl Talmud ha due componenti: la Mishnah (anno 200 circa dell'era volgare), primo compendio scritto della Legge orale ebraica; e la Ghemara (500 e.v.), una discussione della Mishnah e relativi scritti tannaitici che spesso trattano di altri temi e commentano ampiamente sul Tanakh.\nI rabbini della Mishnah sono noti come \"Tannaim\" (singolare: \"Tanna\" \u05ea\u05e0\u05d0). I rabbini della Ghemara sono noti come \"Amoraim\" (sing.: \"Amora\" \u05d0\u05de\u05d5\u05e8\u05d0).\nMishnah.\nLa Mishnah non pretende di essere la stesura di nuove leggi, ma solo la raccolta di attuali leggi orali, regole e saggezza tradizionale. I rabbini che hanno contribuito alla Mishnah sono conosciuti come i \"Tannaim\", di cui circa 120 sono noti. Il periodo durante il quale la Mishnah fu composta attraversa circa 130 anni e cinque generazioni.\nLa maggior parte della Mishnah \u00e8 esposta senza attribuzione (\"stam\"). Questo di solito indica che molti saggi hanno insegnato cos\u00ec, o che Yehuda HaNasi (spesso chiamato \"Rebbi\"), che redasse la Mishnah insieme con la sua accademia, ha stabilito cos\u00ec. La sentenza \"halakhica\" usualmente segue questo punto di vista. A volte, tuttavia, sembra essere l'opinione di un solo saggio, e l'opinione collettiva dei saggi (ebraico: \u05d7\u05db\u05de\u05d9\u05dd - \"chakhamim\") viene data separatamente.\nIl Talmud riporta una tradizione che le dichiarazioni della Legge non attribuite rappresentano quelle di Rabbi Meir (cfr. \"Sanhedrin\" 86a), il che supporta la teoria (registrata da Rav Sherira Gaon nel suo famoso \"Iggheret\") che egli \u00e8 stato autore di una collezione precedente. Per questo motivo, i pochi passaggi che dicono \"questa \u00e8 l'opinione di Rabbi Meir\" rappresentano casi in cui l'autore intendeva presentare l'opinione di Rabbi Meir come un \"parere di minoranza\" non raffigurante la legge accettata.\nSi attribuisce a Rebbi la pubblicazione della Mishnah, sebbene ci siano state delle modifiche dopo di lui (ad esempio, quei passaggi che citano lui o suo nipote, il rabbino Yehuda Nesi'ah; inoltre, la Mishnah alla fine del Trattato Sotah fa riferimento al periodo dopo la morte di Rebbi, che quindi non avrebbe potuto essere scritto da Rebbi stesso). Secondo l'Epistola di Sherira Gaon, dopo il tremendo sconvolgimento causato dalla distruzione del Tempio e la rivolta di Bar Kokheba, la Torah Orale era in pericolo di essere dimenticata: fu per questo motivo che Rebbi decise di redigere la Mishnah.\nSi deve anche notare che oltre a redigere la Mishnah, Rebbi e la sua corte stabil\u00ec inoltre quale opinioni dovevano essere seguite, sebbene le sentenze non sempre appaiono nel testo.\nRebbi esamin\u00f2 tutti i trattati e la Mishnah fu quindi consolidata, tuttavia egli continu\u00f2 per tutta la sua vita ad aggiornarne delle parti con nuove informazioni venute alla luce. A causa della proliferazione di versioni precedenti, si ritenne troppo difficile ritirare le versioni gi\u00e0 distribuite, e quindi venne emessa una seconda versione di certe leggi. Il Talmud fa riferimento a queste versioni varianti col nome di \"Mishnah Rishonah\" (\"Prima Mishnah\") e \"Mishnah Acharonah\" (\"Ultima Mishnah\"). Lo studioso e teologo David Zvi Hoffman nota che la \"Mishnah Rishonah\" invero si riferisce ai testi dei primi saggi su cui Rebbi bas\u00f2 la sua Mishnah.\nUna teoria asserisce che la Mishnah attuale sia basata su una raccolta precedente di Rabbi Meir. Ci sono anche riferimenti alla \"Mishnah di Rabbi Akiva\", sebbene ci\u00f2 possa semplicemente significare i suoi insegnamenti in generale \u00c8 possibile che Rabbi Akiva e Rabbi Meir abbiano stabilito le divisioni e l'ordine delle materie nella Mishnah, ma questo li renderebbe autori di un programma didattico piuttosto che di un libro. Le autorit\u00e0 rabbiniche sono in disaccordo se Rebbi abbia registrato la Mishnah per iscritto o l'abbia stabilita come un testo orale da memorizzare. Il resoconto pi\u00f9 significativo della sua composizione, l'Epistola di Sherira Gaon, \u00e8 ambigua su tale punto, sebbene la redazione \"spagnola\" favorisca la teoria che la Mishnah fu messa per iscritto.\nGhemara.\nLa \"Ghemara\" \u00e8 quella parte del Talmud che contiene i commentari rabbinici e le analisi della Mishnah. Nei tre secoli successivi alla redazione della Mishnah da parte di Yehuda HaNasi (200 circa), i rabbini di tutta la Palestina e Babilonia analizzarono, dibatterono e discussero l'opera. Queste discussioni costituiscono la Ghemara (ebraico: \u05d2\u05de\u05e8\u05d0). \"Ghemara\" significa \"completamento\" (dall'ebraico \u05d2\u05de\u05e8 \"gamar\" \u2013 \"completare\") o \"apprendimento\" (dall'aramaico: \"studiare\"). La Ghemara si concentra principalmente sul chiarire ed elaborare i pareri dei Tannaim. I rabbini della Ghemara sono conosciuti come \"Amoraim\" (sing. \"Amora\" \u05d0\u05de\u05d5\u05e8\u05d0).\nGran parte della Ghemara \u00e8 costituita da analisi giuridica. Il punto di partenza dell'analisi \u00e8 di solito una dichiarazione legale trovata nella Mishnah. La dichiarazione viene poi analizzata e confrontata con altre dichiarazioni utilizzate in diversi approcci ermeneutici di esegesi biblica durante le discussioni (o pi\u00f9 semplicemente, l'interpretazione del testo nello studio della Torah) tra due \"disputanti\" (spesso anonimi e talvolta metaforici) nell'Ebraismo rabbinico\u00a0\u2013 disputanti che vengono definiti rispettivamente come il \"makshan\" (interrogatore) e il \"tartzan\" (risponditore). Un'altra funzione importante della Ghemara \u00e8 quella di identificare la corretta base biblica di una data legge presentata dalla Mishnah e il processo logico di collegamento di uno con l'altro: questa attivit\u00e0 era conosciuta come \"talmud\" molto tempo prima dell'esistenza del \"Talmud\" come testo.\nRapporto con il movimento cristiano.\nLo storico delle religioni americano Alan Segal ha scritto che si deve \"parlare di un \"parto gemellare\" di due nuovi ebraismi, entrambi notevolmente diversi dai sistemi religiosi che li hanno preceduti. Non solo l'ebraismo rabbinico e il cristianesimo sono stati gemelli religiosi ma, come Giacobbe ed Esa\u00f9, i figli gemelli di Isacco e Rebecca, hanno combattuto nel grembo materno, ponendo le basi per la loro vita dopo il grembo.\"\nPer Martin Buber l'Ebraismo e il Cristianesimo, erano variazioni sullo stesso tema del messianismo. Buber fece di questo tema la base di una famosa definizione sulla tensione tra Ebraismo e Cristianesimo:\nPre-messianicamente, i nostri destini sono divisi. Ma ora, per il cristiano l'ebreo \u00e8 l'uomo incomprensibilmente ostinato che si rifiuta di vedere quel che \u00e8 successo; e per l'ebreo il cristiano \u00e8 l'uomo incomprensibilmente audace che afferma in un mondo irredento che la sua redenzione si \u00e8 compiuta. Questo \u00e8 un golfo che nessun potere umano pu\u00f2 colmare.\nIl talmudista Daniel Boyarin descrive lo scambio di idee innovative tra le due religioni come \"un'onda che scorre ... quasi come a seguito di un sasso lanciato nell'acqua\"."}
{"id": "325310", "revid": "767487", "url": "https://it.wikipedia.org/wiki?curid=325310", "title": "Carola H\u00e4ggkvist", "text": "Biografia.\nDopo aver vinto il Melodifestivalen, ha partecipato all'Eurovision Song Contest 1983 con \"Fr\u00e4mling\", classificandosi al terzo posto. Nel 1990 si \u00e8 classificata al secondo posto al Melodifestivalen con \"Mitt i ett \u00e4ventyr\". Nel 1991, dopo aver vinto per la seconda volta il festival svedese, vince anche l'Eurovision Song Contest a Roma, con \"F\u00e5ngad av en stormvind\", grazie allo spareggio.\nNel 2006 ha un altro grande successo con \"Evighet\", col quale vince per la terza volta il festival del suo paese, ottenendo il diritto di partecipare all'Eurovision Song Contest, dove ha presentato la canzone \"Invincible\", classificandosi al quinto posto.\nCarola, artista molto famosa in patria, \u00e8 anche attrice di teatro: ha recitato nelle versioni teatrali di \"Tutti insieme appassionatamente\" e \"La scelta di Sophie\"."}
{"id": "325312", "revid": "21371", "url": "https://it.wikipedia.org/wiki?curid=325312", "title": "Guerrieri Arcani", "text": ""}
{"id": "325316", "revid": "1313191", "url": "https://it.wikipedia.org/wiki?curid=325316", "title": "Encephalartos lehmannii", "text": "Encephalartos lehmannii \u00e8 una cicade della famiglia delle Zamiaceae, nativa del Sudafrica.\nDescrizione.\n\u00c8 una cicade a portamento arborescente, con fusto alto sino a 1,5 m e con diametro di 25\u201350\u00a0cm, spesso con fusti secondari che si originano da polloni che sorgono alla base del fusto principale.\nLe foglie, pennate, di colore verde-argenteo, lunghe 100\u2013150\u00a0cm, sono disposte a corona all'apice del fusto e sono rette da un picciolo lungo 25\u201330\u00a0cm, privo di spine, la cui base \u00e8 circondata da un caratteristico collare giallo-bruno; ogni foglia \u00e8 composta da numerose paia di foglioline lanceolate, con margine intero, talora con 1-2 spine sul margine inferiore, inserite sul rachide orizzontalmente, lunghe mediamente 12\u201318\u00a0cm.\n\u00c8 una specie dioica con esemplari maschili che presentano coni solitari, subcilindrici, lunghi 35\u201340\u00a0cm e larghi 10\u201312\u00a0cm, peduncolati, di colore verdastro, ricoperti da un fitto tomento rosso-brunastro, ed esemplari femminili con coni ovoidali, sessili, lunghi 45\u201350\u00a0cm e con diametro di circa 25\u00a0cm, di colore giallo-verdastro, anch'essi fittamente tomentosi.\nI semi sono grossolanamente ovoidali, lunghi 20\u201330\u00a0mm, ricoperti da un tegumento brunastro.\nDistribuzione e habitat.\nLa specie \u00e8 endemica della provincia del Capo Orientale sudafricana.\nIl suo habitat tipico \u00e8 il Karoo, un territorio arido dell'entroterra sudafricano, con un tasso di precipitazioni annue inferiore ai 350\u00a0mm.\nConservazione.\nLa \"IUCN Red List\" classifica \"E. lehmannii\" come specie prossima alla minaccia (\"Near Threatened\").\nLa specie \u00e8 inserita nella Appendice I della \"Convention on International Trade of Endangered Species\" (CITES)\nParte del suo areale ricade all'interno del Parco nazionale Addo Elephant."}
{"id": "325321", "revid": "919486", "url": "https://it.wikipedia.org/wiki?curid=325321", "title": "Buzza di Biasca", "text": "La Buzza di Biasca \u00e8 un toponimo indicante la regione tra Biasca e Malvaglia, che fu investita nel XVI secolo da un enorme scoscendimento.\nIl 30 settembre 1513 il fianco ovest del monte Crenone collass\u00f2, investendo e devastando il fondo valle nella regione a nord di Biasca all'imboccatura della val di Blenio. I detriti formarono uno sbarramento che nella sua parte pi\u00f9 bassa raggiunse un'altezza di 60 metri sul fianco opposto della vallata. Ben presto si form\u00f2 un lago su una lunghezza di 5\u00a0km a monte della frana. Il paese di Malvaglia venne interamente allagato e solo il campanile emergeva dalle acque, mentre il villaggio di Loderio venne completamente distrutto e sepolto dalla frana. Il fondo valle interessato dallo scoscendimento era intensamente lavorato, si racconta che un gatto potesse andare da Biasca a Malvaglia senza toccare terra, semplicemente spostandosi sui filari di vite.\nIl 20 maggio 1515 la diga di detriti che tratteneva le acque cedette, provocando un'onda d'acqua e fango, nel dialetto di Biasca detta \"b\u00fczza\" che, se possibile, fu ancora pi\u00f9 devastante del primo evento. Tutta la regione a valle fu fortemente danneggiata e in parte sommersa dal deflusso generato dal crollo dello sbarramento. Tutti i ponti che collegavano le sponde del fiume Ticino tra lo scoscendimento e il Lago Maggiore vennero distrutti. Vennero anche parzialmente abbattute le mura che congiungevano la rocca del Castelgrande al ponte della Torretta, che gli Sforza avevano fatto costruire nel 1487 a Bellinzona. Questo evento ebbe anche un curioso strascico giudiziario. Biasca promosse una causa giudiziaria contro il comune di Malvaglia reo, secondo Biasca, di aver fatto ricorso alle arti magiche per liberare dal lago il paese. La sentenza assolse i bleniesi, ma il fatto che l'evento fosse di natura magica rest\u00f2 a lungo nel ricordo delle popolazioni della regione.\nNel XX secolo la frana venne sfruttata come cava di inerti, per la costruzione dell'autostrada ticinese. Attualmente \u00e8 diventata deposito per il materiale di scavo della Galleria di base del San Gottardo."}
{"id": "325322", "revid": "968255", "url": "https://it.wikipedia.org/wiki?curid=325322", "title": "Religione rivelata", "text": "Una religione si definisce rivelata, quando essa afferma di fondarsi, in tutto o in parte, sulla comunicazione di conoscenze dalla propria divinit\u00e0 agli uomini. Tali conoscenze vanno col nome di \"verit\u00e0 rivelate\".&lt;br&gt;\nTra le religioni rivelate vi sono l'Ebraismo, il Cristianesimo e l'Islam; le verit\u00e0 rivelate di cui esse sono depositarie costituiscono i loro testi sacri: rispettivamente la Bibbia ebraica, la Bibbia cristiana ed il Corano."}
{"id": "325323", "revid": "86341", "url": "https://it.wikipedia.org/wiki?curid=325323", "title": "Cerimonia di apertura dei XX Giochi olimpici invernali", "text": "La cerimonia di apertura dei XX Giochi Olimpici Invernali si \u00e8 tenuta il 10 febbraio 2006, alle 20:00 CET, presso lo Stadio Olimpico di Torino. L\u2019evento \u00e8 stato seguito da 35,000 persone presenti nello stadio e da un pubblico televisivo di circa 2 miliardi di persone.\n\u00c8 stata realizzata da K-events (oggi Filmmaster Events), sotto la direzione artistica di Marco Balich, gi\u00e0 autore dello spettacolo di presentazione delle Olimpiadi di Torino alla cerimonia di chiusura della precedente edizione, nel 2002 a Salt Lake City.\nLa cerimonia ha avuto come tema la cultura e la storia della regione e dell'Italia. Ai momenti protocollari si sono alternati segmenti artistici aventi come protagonisti diverse celebrit\u00e0 italiano dello sport, dello spettacolo e della moda. I Giochi sono stati inaugurati ufficialmente dal Presidente della Repubblica, Carlo Azeglio Ciampi.\nProduzione.\nIl tema della cerimonia \u00e8 stato \"Passion Lives Here\". Per l\u2019occasione \u00e8 stato allestito all\u2019interno dello stadio un palcoscenico di circa 6,000 m2, chiamato \u201cla Piazza\u201d, al centro della quale si trovava una struttura circolare (un mosh pit per la precisione) che ha ospitato alcune parti dello spettacolo nella prima parte della cerimonia. Successivamente vi hanno preso posto gli atleti, simbolicamente e fisicamente al centro della cerimonia.\nLa cerimonia, condotta in inglese, francese (lingue ufficiali del Comitato Internazionale Olimpico) ed italiano, ha visto la partecipazione di 6.100 volontari e circa 240 artisti professionisti. La direzione dell'orchestra, cos\u00ec come la composizione delle musiche, \u00e8 stata affidata al compositore Michele Centonze.\nProgramma.\nIl \"preshow\", condotto da Piero Chiambretti, \u00e8 iniziato alle 19:15.\nAlle 19:57 un video di omaggio alle precedenti edizioni dei Giochi Olimpici Invernali ha dato inizio al conto alla rovescia, da -30 a 0, accompagnato ad alta voce dal pubblico nello stadio.\n\"Passion Lives Here\" (20:00 \u2013 20:05 CET).\nLa cerimonia \u00e8 stata aperta dal ginnasta Juri Chechi, in veste di \u201csciamano metropolitano\u201d, che ha al risuonare di un gong ha battuto ripetutamente un martello su un'incudine dalle quali uscivano grandi fiammate, per esprimere il carattere industriale della citt\u00e0 di Torino. Altre fiamme sono scaturite dal perimetro del palcoscenico e dal tetto dello stadio. Il colore dominante del segmento \u00e8 stato il rosso.\nHanno poi fatto il loro ingresso percussionisti, timpanisti, skateboarder e ballerini. Nel frattempo la zona del mosh pit \u00e8 stata animata da uno spettacolo ispirato ai movimenti del nuoto sincronizzato. Con il ritmo della musica sempre pi\u00f9 incalzante i performer si sono radunati al centro del palco in diverse formazioni, prima una spirale e poi un cuore stilizzato.\nSono entrate in scena le sei \"Scintille di Passione\", simboli della cerimonia, pattinatori vestiti di rosso e con in testa un casco dal quale escono lunghe fiammate, espressione di stile, velocit\u00e0 ed energia. I costumi sono stati realizzati da Dainese.\n\"Il Saluto delle Alpi\" (20:05 \u2013 20:10).\nL\u2019atmosfera passa dal rosso al bianco per questo segmento di tributo alle Nazioni che, insieme all\u2019Italia, condividono la catena montuosa delle Alpi. Sette corni delle Alpi rappresentanti Italia, Slovenia, Austria, Svizzera, Francia, Germania e Liechtenstein entrano in scena intonando l\u2019inno Occitano \"Se Chanta\".\nI 13 milioni di abitanti delle zone montuose vengono rappresentati e omaggiati da danzatori a ritmo di valzer, statue di mucche e di alberi e gruppi folcloristici alpini. Entrano in scena 3 coppie di ballerini vestiti con abiti pezzati, accompagnati dal suono dei campanacci forniti al pubblico nell\u2019audience kit.\nA concludere il segmento, sulle note dell\u2019ouverture della Gazza Ladra di Rossini, entrano in scena 50 danzatrici con enormi palloni bianchi in testa, a simboleggiare i fiocchi di neve. Intanto nel mosh-pit viene rappresentato un fiocco di neve con delle torce elettriche.\n\"Italia\" (20:10 \u2013 20:16).\nIngresso del tricolore, Ingresso delle autorit\u00e0, Inno nazionale\nSulle note del tema di \"Amarcord\" di Nino Rota, il palco si illumina con i colori del tricolore italiano, bianco, rosso e verde, ed entrano in scena 24 atleti italiani. Dietro di loro fa il suo ingresso la modella torinese Carla Bruni, in abito disegnato da Giorgio Armani, portando con s\u00e9 la bandiera italiana.\nViene annunciato l\u2019ingresso nella tribuna autorit\u00e0 del Presidente del Comitato Internazionale Olimpico, Jacques Rogge, e del Presidente della Repubblica, Carlo Azeglio Ciampi.\nCarla Bruni ha consegnato la bandiera ad un drappello dell\u2019Arma dei Carabinieri, corpo di polizia fondato a Torino nel 1814, per l\u2019alzabandiera, sulle note del Canto degli Italiani, inno nazionale composto da Goffredo Mameli. L\u2019inno \u00e8 stato cantato, nella sua prima parte, da Eleonora Benetti, una bambina di 9 anni vestita del tricolore, seguita da un coro comprendente sportivi italiani e allievi ufficiali della Guardia di Finanza.\n\"Torino Citt\u00e0 Olimpica\" (20:16 \u2013 20:22).\nLo stadio si tinge di rosso e oro e fanno il loro ingresso, sbucando dal mosh-pit, 413 performer vestiti di bianco e con una torcia sulla testa. Lo scopo del segmento \u00e8 rappresentare l\u2019entusiasmo della citt\u00e0 nella preparazione dei Giochi.\nPrima si dispongono a rettangolo, poi a formare i numeri romani XX, ad indicare la ventesima edizione dei Giochi Olimpici Invernali, illuminando le torce sulla loro testa. Sotto la guida del coreografo americano Doug Jack si sono disposti a formare una coreografia di massa di un saltatore di sci. Stavolta i loro vestiti ricordano quelli dei cinque cerchi olimpici.\nConcluso il \u201csalto\u201d vengono sparati coriandoli bianchi verso il pubblico, a simboleggiare la neve.\n\"Spirito Olimpico\" (20:22 \u2013 20:29).\nFanno nuovamente il loro ingresso le Scintille di Passione, introducendo il nuovo segmento dedicato allo sport ed ai valori dell\u2019Olimpismo.\nAlcuni acrobati danno il via ad una coreografia ancorati a tre grossi anelli metallici che salgono e scendo lungo delle colonne. Sul finire della musica gli acrobati si sganciano dagli anelli, mentre altri due si sollevano per andare a formare il simbolo dei cinque cerchi olimpici. L\u2019intera struttura viene illuminata dai fuochi d\u2019artificio e dai colori della bandiera olimpica: azzurro, bianco (in luogo del nero), rosso, giallo e verde.\n\"Eroi del nostro tempo\" (20:29 \u2013 21:30).\nParata degli atleti\nLa struttura a cinque cerchi formata nel segmento precedente ha costituito un portale per l\u2019ingresso degli atleti nello stadio.\nCome da Protocollo Olimpico la parata \u00e8 stata aperta dalla Grecia, patria della tradizione olimpica, seguita dalle altre Nazioni in ordine alfabetico. La sfilata \u00e8 stata chiusa dall\u2019Italia, in qualit\u00e0 di Paese ospitante. Le 80 delegazioni, precedute da un portabandiera e da una porta-cartello in abito Moschino, sono state annunciate prima in italiano, poi in inglese e francese. Per l\u2019Italia la modella porta-cartello \u00e8 stata Edelfa Chiara Masciotta, Miss Italia 2005, nativa di Torino.\nLa parata \u00e8 stata accompagnata da una selezione di successi pop degli anni \u201970 e \u201980, italiani ed internazionali. Gli atleti hanno preso posto nel mosh-pit, a simboleggiare la loro centralit\u00e0 nella cerimonia.\nPer la prima volta nella storia dei Giochi Olimpici invernali Corea del Nord e Corea del Sud hanno sfilato sotto la dicitura \u201cCorea\u201d, portando la bandiera di unificazione coreana. Era gi\u00e0 successo nelle edizioni estive di Sydney 2000 e Atene 2004. Le due Coree sfileranno nuovamente insieme durante la cerimonia di apertura di Pyongchang 2018, in Corea del Sud.. In entrambi i casi le due Nazioni hanno poi gareggiato separatamente.\n\"Passione Italiana: Dal Rinascimento al Barocco\" (21:30 \u2013 21:47).\nEntra in scena Giorgio Albertazzi, accompagnato da un enorme libro, ed interpreta il Canto di Ulisse (Inferno XXVI) della Divina Commedia di Dante Alighieri. Il passaggio dal Medioevo al Rinascimento \u00e8 segnato da un\u2019esibizione degli Sbandieratori.\nViene allestito sul palco un \u201cgiardino all\u2019italiana\u201d che anticipa l\u2019ingresso del Principe della cerimonia, interpretato da Adriano Giannini, accompagnato dalla sua Corte. La scena \u00e8 accompagnata dai meravigliosi e ricchi costumi creati dal premio Oscar Gabriella Pescucci.\nEntrano sul palco 10 crinoline alte 4 metri, carri con scene arcimboldesche e tavoli con maestosi banchetti rinascimentali, dando vita ad uno spettacolo in cui vanno in scena la bellezza e l\u2019arte: passioni italiane che hanno generato una lunga storia di maestri e capolavori.\nLa modella ceca Eva Herzigov\u00e1 ha personificato \"La nascita di Venere\", opera di Sandro Botticelli, uscendo da un\u2019enorme conchiglia marina. La scena \u00e8 stata accompagnata da una danza aerea di Zefiro e Aura.\nDue enormi sfere volanti, rappresentati il Sole e la Luna, hanno concluso il segmento insieme ai fuochi d\u2019artificio, segnando il passaggio al Barocco.\n\"Dal Futurismo al Futuro\" (21:47 \u2013 21:57).\nL\u2019Eroe Futurista, interpretato dal ballerino Roberto Bolle in un costume deperiano, entra in scena per omaggiare l\u2019ultima avanguardia italiana. Viene portata sul palco una riproduzione dorata della scultura \"Forme Uniche nella Continuit\u00e0 dello Spazio\" di Umberto Boccioni, che coinvolge il ballerino in una coreografia.\nMentre l\u2019Eroe si spoglia del suo abito per rivelare una tuta bianca con una riproduzione dell\u2019apparato circolatorio, fanno il loro ingresso sei grandi strutture-ballerine, ognuna contenente 11 danzatrici. Il ritmo della musica techno accompagna la scena. La coreografia \u00e8 stata curata da Enzo Cosimi con le musiche del DJ Richie Hawtin.\nLe sei strutture si dispongono intorno all\u2019Eroe Futurista e ne escono alcune danzatrici che lo accompagnano nella coreografia.\nUn esercito di ballerini anticipa l\u2019ingresso sul palco dei cinque Carri della Velocit\u00e0, simili a delle motociclette, per omaggiare la cultura futurista dei motori e della velocit\u00e0.\n\"Pit-Stop\" (21:57 \u2013 21:59).\nLo stadio si tinge di rosso e dal lift del palco fa il suo ingresso una Ferrari da Formula 1 guidata dal pilota collaudatore Luca Badoer. Dopo un \u201cpit-stop\u201d in cui sono stati montati sulla monoposto il musetto e gli pneumatici con il logo \u201cTorino 2006\u201d, la macchina ha sgommato in testacoda, omaggiando l\u2019Italia dei motori.\nIl segmento si conclude con fuochi d\u2019artificio rossi che illuminano lo stadio.\n\"Parole e Simboli\" (21:59 \u2013 22:22).\nDiscorsi ufficiali, Apertura dei Giochi, Bandiera ed Inno olimpico, Giuramenti\nHanno preso la parola le autorit\u00e0, parlando dal centro del mosh-pit; dapprima il presidente del TOROC (il comitato organizzatore), Valentino Castellani, che ha affermato: \"\"Torino \u00e8 fiera di diventare la citt\u00e0 di tutti, la vostra citt\u00e0, la vostra casa\". \u00c8 stato poi il turno del Presidente del CIO Jacques Rogge che, parlando anche in italiano, ha ringraziato i volontari: \"Rendete i Giochi quella magia che tutti noi desideriamo, non solo con i vostri risultati, ma soprattutto attraverso il vostro comportamento\" e ha usato l'italiano per invitare il capo dello Stato italiano a dichiarare aperti i Giochi: \"Adesso ho l'onore di chiedere al Presidente della Repubblica Italiana di voler dichiarare aperti i XX Giochi Olimpici Invernali di Torino! Grazie, Torino! Grazie, Italia!\"\"\nAlle 22:10 CET il Presidente della Repubblica Carlo Azeglio Ciampi ha dichiarato aperti i Giochi con la tradizionale formula di rito: \u201c\"Dichiaro aperta a Torino la celebrazione dei 20esimi Giochi Olimpici Invernali\"\u201d.Sulle note della Marcia Trionfale dell\"Aida\" ha fatto il suo ingresso la Bandiera Olimpica, portata per l\u2019occasione da otto donne, note a livello internazionale per il loro impegno a favore della pace o per i loro successi sportivi. Le otto donne, diverse per origine, cultura e impegno, sono state scelte in rappresentanza di tutte le donne del mondo come simbolo di pace, tolleranza e dialogo tra i popoli.\nLa bandiera \u00e8 stata consegnata ad un drappello degli Alpini composto da dodici soldati per l\u2019alzabandiera, accompagnato da una versione strumentale dell'inno olimpico.\nClaudio Baglioni ha diretto l\u2019esecuzione di \"Va\u2019\", inno ufficiale dei Giochi, mentre le bandiere delle Nazioni partecipanti sono state fatte sfilare sul palco.\nIl giuramento degli atleti \u00e8 stato recitato dallo sciatore italiano Giorgio Rocca, e quello dei giudici da Fabio Bianchetti, pattinaggio. A sorreggere la bandiera olimpica su cui hanno giurato, l'ex sciatrice alpina Giuliana Minuzzo, che aveva prestato il giuramento degli atleti a Cortina d'Ampezzo 1956, prima donna nella storia dei Giochi olimpici ad avere tale onore.\n\"Pace\" (22:22 \u2013 22:31).\n\u00c8 stata issata sul palco una rete su cui 28 acrobati vestiti di bianco hanno eseguito una coreografia aerea. Alla fine gli acrobati si sono radunati a formare una colomba, simbolo universale di pace.\nY\u014dko Ono, vedova dell'ex-Beatles John Lennon, ha letto un appello per la pace, seguito dall'esecuzione di \"Imagine\", la pi\u00f9 celebre canzone di Lennon, cantata da Peter Gabriel, leader storico dei Genesis.\n\"Accendi la Passione\" (22:31 \u2013 22:38).\nLa torcia olimpica, disegnata da Pininfarina, ha fatto il suo ingresso nello stadio, portata dallo sciatore vincitore di 5 nedaglie olimpiche Alberto Tomba, che l\u2019ha ceduta ai quattro componenti della staffetta italiana 4x10 di sci di fondo che vinsero la medaglia d'oro ai Giochi di Lillehammer 1994, Maurilio De Zolt, Marco Albarello, Giorgio Vanzetta, Silvio Fauner. La torcia \u00e8 poi passata da De Zolt allo sciatore piemontese Piero Gros, oro nello slalom a Innsbruck 1976, che l'ha ceduta a sua volta a Deborah Compagnoni (vincitrice di 3 ori nel '92, '94, '98), che infine l'ha consegnata all'ultimo tedoforo, Stefania Belmondo, l'atleta italiana che ha vinto il maggior numero di medaglie olimpiche (10), che ha avuto l'onore di accendere il braciere olimpico, anch'esso disegnato da Pininfarina.\nL\u2019accensione \u00e8 stata \u201cindiretta\u201d, in quanto la Belmondo ha poggiato la fiamma su un archetto posto al centro del palco, dando il via alla complessa sequenza di fuochi d\u2019artificio e scintille che ha portato la fiamma in cima al braciere, alto 57 metri (il pi\u00f9 alto nella storia dei Giochi).\n\"Fortissimo\" (22:38 \u2013 22:44).\nIl palco viene trasformato in un teatro lirico, con tanto di sipario, su cui si esibisce il tenore Luciano Pavarotti nella celebre romanza del \"Nessun Dorma\", tratta dalla \"Turandot\" di Giacomo Puccini. L\u2019esibizione \u00e8 seguita da uno spettacolo pirotecnico, a conclusione della cerimonia.\nQuella della cerimonia di apertura \u00e8 stata l\u2019ultima esibizione dal vivo del tenore modenese, che sarebbe scomparso poco pi\u00f9 di un anno dopo, il 6 settembre 2007.\nPersonalit\u00e0 presenti.\nOltre a molte cariche pubbliche cittadine e nazionali e ai membri del CIO, erano presenti alla cerimonia:\nIl Presidente del Consiglio dei Ministri Silvio Berlusconi non era presente, tuttavia ha presenziato alla cerimonia di chiusura il 26 febbraio."}
{"id": "325327", "revid": "1632387", "url": "https://it.wikipedia.org/wiki?curid=325327", "title": "Ficarra e Picone", "text": "Ficarra e Picone sono un duo comico italiano composto da Salvatore Ficarra (Palermo, 27 maggio 1971) e Valentino Picone (Palermo, 23 marzo 1971).\nBiografia.\nSalvo Ficarra e Valentino Picone nascono artisticamente nel 1993, quando insieme a Salvatore Borrello e a Mauro Busalacchi fondano il gruppo dei \"Chiamata Urbana Urgente\". Nel 1998, rimasto un duo, diventano Ficarra &amp; Picone. Nel 1999 prendono parte a \"GNU\" su Rai 3. Nel 2000, sempre su Rai 3, sono su \"Zero a zero\" di Gennaro Nunziante, mentre nel 2001 \u00e8 la volta de \"L'ottavo nano\" su Rai 2 con Serena Dandini e Corrado Guzzanti. Nel programma portano in scena due attivisti comunisti che hanno una piccola sezione in un piccolo paesino siciliano e che sono alle prese con la crisi del partito comunista. Il loro obiettivo: ricompattare la base istituendo un servizio telefonico \u201cLa sottilissima linea rossa\u201d. Un anno fortunato, il 2001, che li vede anche protagonisti su TELE+ che decide di trasmettere lo spettacolo di teatro \u2013 cabaret \"Vuoti a perdere\" di cui sono anche autori e registi.\nNel film \"Chiedimi se sono felice\" (2000) fanno la loro prima apparizione cinematografica in due piccoli ruoli, ma separatamente.\nSempre nel 2001 cominciano con Zelig che per\u00f2 \u00e8 ancora trasmesso in seconda serata su Italia 1 col titolo di Facciamo Cabaret, condotto da Claudio Bisio e Simona Ventura. L\u2019avventura di Zelig presto si sposter\u00e0 su Canale 5 e proseguir\u00e0 fino al 2014. Fra i vari personaggi proposti durante questo periodo, troviamo i due siciliani stanchi stanchi stanchi, i panchinari dell\u2019inter, i giocatori della nazionale italiana e due avvocati, non tanto irreali, \"Angelino e Niccol\u00f2\" che scrivono leggi ad personam per il Presidente del Consiglio. \nIl Primo marzo del 2002 esce nelle sale \"Nati stanchi\", il primo film di Ficarra &amp; Picone (Rodeo Drive e Rai Cinema) con la regia di Dominick Tambasco. Tra 1999 e 2002 girano l'Italia con lo spettacolo teatrale \"Vuoti a perdere\". Nella stagione 2001/2002 curano i collegamenti dallo stadio la Favorita di Palermo per il programma \"Quelli che il calcio\", condotto da Simona Ventura su Rai 2, e continuano nella stagione successiva. Nel 2003 partecipano amichevolmente ad alcune puntate di \"Mai dire domenica\", il programma condotto dal mago Forest e dalla Gialappa\u2019s Band in onda la domenica sera su Italia 1. Nel 2003 tornano in teatro con \"Diciamoci la verit\u00e0\" da loro scritto, e con la regia di Giambattista Avellino. \nNel giugno 2003 viene pubblicato il loro libro \"Stanchi\", edito da Kowalski. A novembre 2003 esce la VHS dello spettacolo \"Vuoti a perdere\", unitamente al libro (Kowalski Editore, 2003). \u00c8 del 2005 la tourn\u00e9e dello spettacolo \"Sono cose che capitano,\" scritto e diretto da loro.\nNel marzo 2005 pubblicano il libro \"Diciamoci la verit\u00e0\" (pubblicazione con DVD allegato, edito da Mondadori) nel quale raccolgono gli sketch dell'omonimo spettacolo. Nella stagione 2005 sono protagonisti di \"Zelig Circus\". Nello stesso anno, dal 25 al 30 aprile 2005 fanno il loro esordio come conduttori, per una settimana dietro il bancone di \"Striscia la notizia\". Alla fine dell'anno per due venerd\u00ec sono protagonisti della prima serata di Canale 5 con lo spettacolo \"Ma chi ce lo doveva dire!?\" che ottiene un grande successo in termini di auditel e critica. Dal 27 marzo al 10 giugno 2006 siedono nuovamente dietro il prestigioso bancone di \"Striscia la notizia\". \nNel \"Festival di Sanremo 2007\" condotto da Pippo Baudo e Michelle Hunziker il duo \u00e8 ospite, presentandosi con due brani: uno dei siciliani stanchi stanchi stanchi, che tanto successo avevano avuto a Zelig e uno che ha commosso il pubblico di Sanremo dedicato a Padre Puglisi, prete ucciso dalla mafia nel quartiere Brancaccio di Palermo.\nIl 16 marzo 2007 esce il loro secondo film \"Il 7 e l'8\" che li vede protagonisti e registi (con Giambattista Avellino); 7,7 milioni di euro l'incasso totale e la candidatura ai David di Donatello e ai Nastri d'argento come miglior regista esordiente. Dal 2 aprile al 9 giugno 2007 conducono ancora \"Striscia la notizia\". A novembre 2007 esce nelle librerie, edito da Mondadori, il cofanetto (DVD e libro) dello spettacolo teatrale \"Sono cose che capitano\". Dal 31 marzo al 7 giugno 2008 siedono sempre dietro il solito bancone. A marzo 2009 esce il loro terzo film \"La matassa\", che registra un incasso di 7,6 milioni di euro. Nel settembre dello stesso anno sono tra gli attori protagonisti del film di Giuseppe Tornatore, \"Baar\u00eca\", dove recitano separatamente e con ruoli non comici. Dal 30 marzo al 6 giugno dello stesso anno conducono di nuovo il programma di Antonio Ricci. Idem dal 29 marzo al 5 giugno 2010.\nDopo quattro anni di assenza dalle scene teatrali, tornano da ottobre 2010 in giro nei piccoli teatri d'Italia con lo spettacolo \"Apriti cielo\" da loro scritto e diretto. Nell'edizione 2011 di \"Zelig\" sono tra i protagonisti della trasmissione: portano in scena due avvocati, Angelino e Niccol\u00f2. A febbraio 2011 tornano al cinema per il nuovo film di Fausto Brizzi \"Femmine contro maschi\". Dal 28 marzo al 4 giugno 2011 a \"Striscia la notizia\" conducono il segmento finale della trasmissione per il settimo anno consecutivo. Nel novembre del 2011 sono alla regia del loro quarto film \"Anche se \u00e8 amore non si vede\", che riconferma il successo del duo comico al cinema con 6 milioni di euro. Tornano nuovamente a condurre \"Striscia la notizia\" dal 2 aprile al 10 giugno 2012.\nDa luglio 2012 fino a gennaio 2014 sono protagonisti del loro tour teatrale con lo spettacolo \"Apriti cielo\". Dal 25 marzo al 15 giugno 2013 tornano a \"Striscia la notizia\" per il nono anno. Nell'estate 2014 il loro quinto film, \"Andiamo a quel paese\", prodotto da Tramp Limited e Medusa Film, li vede nel doppio ruolo di registi e protagonisti. 8 milioni l'incasso definitivo che permette loro di superare gli incassi dei film precedenti. Anche dal 3 marzo al 7 giugno 2014, sono dietro il bancone di \"Striscia la notizia\", come anche dal 23 febbraio al 6 giugno 2015 e dall'8 febbraio all'11 giugno 2016.\nIl 19 gennaio 2017 esce il film \"L'ora legale\" che supera ancora i film precedenti con 10 milioni di incasso (10.378.706 euro), e viene premiato con due Nastri D'argento tra cui miglior commedia.\nTornano a \"Striscia la notizia\" ancora dal 6 febbraio al 10 giugno 2017, dal 5 febbraio al 9 giugno 2018 e dal 7 gennaio al 13 aprile 2019.\nIl 12 dicembre 2019 esce \"Il primo Natale\" candidato a ben cinque nastri D'argento, tra cui miglior Commedia. Il film al botteghino raggiunge 15.350.224 di incasso vincendo cos\u00ec il David di Donatello dello spettatore per il maggior incasso della stagione. \nTornano ancora dietro al bancone di \"Striscia la notizia\" dal 7 gennaio al 29 febbraio 2020, e per la prima volta in assoluto nella storia del programma conquistano la stagione autunnale, dal 28 settembre al 5 dicembre 2020. Il 30 novembre 2020 annunciano il loro addio al programma, comunicando al pubblico che non sarebbero tornati alla conduzione dello show nelle edizioni successive.\nIl 23 aprile 2021 Netflix ufficializza la produzione di una serie dal titolo \"Incastrati\", che vedr\u00e0 il duo comico, dopo un anno, tornare nella triplice veste di attori, registi e sceneggiatori. Gli sceneggiatori insieme a loro sono: Fabrizio Testini, Leonardo Fasoli e Maddalena Ravagli. La serie \u00e8 stata girata interamente in Sicilia e il primo ciak \u00e8 stato battuto il 26 aprile. Dal 1 gennaio 2022 \u00e8 disponibile sulla piattaforma Netflix Italia mentre dal 27 dello stesso mese sar\u00e0 disponibile in ben 190 Paesi nel mondo."}
{"id": "325333", "revid": "2519", "url": "https://it.wikipedia.org/wiki?curid=325333", "title": "Getsemani", "text": "Il Getsemani (parola aramaica che significa frantoio) \u00e8 un piccolo oliveto poco fuori dalla citt\u00e0 vecchia di Gerusalemme sul Monte degli Ulivi, nel quale Ges\u00f9 Cristo, secondo i Vangeli, si ritir\u00f2 dopo l'Ultima Cena prima di essere tradito da Giuda e arrestato.\nIl luogo \u00e8 noto anche come Orto degli ulivi.\nNei Vangeli.\nSecondo quanto descritto dai Vangeli, Ges\u00f9, terminata la cena con i suoi apostoli, si avvia verso il monte degli Ulivi e si ferma nel podere chiamato Getsemani: \nIn questo podere, mentre gli apostoli dormono, Ges\u00f9 prega ed accetta la passione che ormai gli si prospetta davanti: \nPoi arriva Giuda con una folla armata di spade e bastoni mandata dai sommi sacerdoti per arrestarlo; Giuda bacia Ges\u00f9, come segno convenzionale: \nNella tradizione cristiana.\nIl giardino del Gets\u00e8mani \u00e8 stato sempre meta di pellegrinaggio da parte dei cristiani. \u00c8 stato visitato nel 333 dall'anonimo di Bordeaux il quale lo descrive nel suo Itinerarium Burdigalense. Eusebio di Cesarea, nel suo Onomasticon, cita il luogo del Gets\u00e8mani \"ai piedi del Monte degli Ulivi\" ed aggiunge che \"i fedeli sono soliti ad andare l\u00e0 a pregare\"\nNel luogo del Monte degli Ulivi si sono susseguiti molteplici costruzioni di culto. La pi\u00f9 antica fu una basilica bizantina del IV secolo, distrutta da un terremoto nel 746. Successivamente fu eretta una cappella durante le Crociate, abbandonata poi nel 1345. Il luogo fu poi acquisito da una comunit\u00e0 francescana nel 1681, che vi cre\u00f2 un giardino nel 1848. Sui resti delle due precedenti chiese oggi sorge la Chiesa di tutte le Nazioni, anche conosciuta come Basilica dell'Agonia (chiesa cattolica). Essa contiene quella che \u00e8 ritenuta una parte della roccia dove Ges\u00f9 preg\u00f2 e sud\u00f2 sangue prima di essere arrestato.\nNelle arti.\nPittura.\nIl luogo del Getsemani e gli episodi evangelici che l\u00ec si sono svolti hanno ispirato sovente i pittori:\nSerie TV.\nTitolo della ventiquattresima puntata, quarta stagione, di \"The X Files\" prodotta dalla statunitense Fox, andata in onda il 18 maggio 1997 in USA"}
{"id": "325334", "revid": "125137323", "url": "https://it.wikipedia.org/wiki?curid=325334", "title": "Dario Ballantini", "text": "Biografia.\nComico e imitatore.\n\u00c8 noto al grande pubblico per la collaborazione con il programma televisivo \"Striscia la notizia\". Il suo debutto in televisione \u00e8 avvenuto nel programma \"Ciao Gente\" di Corrado nel 1983.\nInviato come imitatore a feste, incontri e occasioni mondane, veste i panni di alcuni personaggi noti: Donald Trump, Valentino, Gianni Morandi, Valentino Rossi, Vasco Rossi, Papa Francesco, Anna Maria Cancellieri, Luca Cordero di Montezemolo, Roberto Maroni, Michela Vittoria Brambilla, Nanni Moretti, Gino Paoli, Ignazio La Russa, Tony Renis, Matteo Renzi, Angelino Alfano, Margherita Hack, Giulia Bongiorno, Guido Bertolaso, Antonio Fazio, Susanna Camusso, Enrico Letta, Matteo Salvini, Giuseppe Conte, Roberto Speranza ed altri personaggi.\nPittore.\nSi diploma nel 1984 conseguendo la maturit\u00e0 artistica.\nNel 2001 realizza una mostra presso la Galleria Ghelfi di Verona curata da Giancarlo Vigorelli, in seguito la mostra far\u00e0 tappa a Genova e Milano. Nel 2007 riceve da Achille Bonito Oliva il premio \u00abA.B.O. d'Argento per la pittura\u00bb, realizza le scenografie per il Tour di Ivano Fossati \"L'Arcangelo\" e viene pubblicata dalla Silvana Editoriale la sua prima monografia, \"In Arte Dario Ballantini 1980-2006\".\nPartecipa alla mostra torinese del Padiglione Italia della 54\u00aa Biennale di Venezia curata da Vittorio Sgarbi.\nAttore.\nNel 1991 compare brevemente all'inizio del film \"Zitti e mosca\", di Alessandro Benvenuti, come imitatore di Ray Charles e Lucio Dalla. Nel 1999 recita nei film \"Baci e abbracci\" di Paolo Virz\u00ec e \"Il pesce innamorato\", diretto e interpretato da Leonardo Pieraccioni. Nel 2008 recita nella serie televisiva di Canale 5 \"Carabinieri\". Nel 2010 \u00e8 diretto da Paolo Virz\u00ec nel film La prima cosa bella, Nel 2011 appare nel film \"Manuale d'amore 3\", diretto da Giovanni Veronesi.\nA marzo 2014 debutta a Roma con il suo spettacolo teatrale \"Da Balla A Dalla tutt'ora in scena\".\nNel 2016 compare nel film \"Delitti del Barlume: la loggia del cinghiale\".\nCon lo spettacolo \"Ballantini&amp;Petrolini\" ottiene il Premio Ettore Petrolini nel 2019."}
{"id": "325336", "revid": "43440", "url": "https://it.wikipedia.org/wiki?curid=325336", "title": "Spiritual Black Dimension", "text": ""}
{"id": "325338", "revid": "785863", "url": "https://it.wikipedia.org/wiki?curid=325338", "title": "Who Killed Cock Robin? (disambigua)", "text": "Who Killed Cock Robin? (\"Chi ha ucciso il pettirosso?\") \u00e8 una canzone popolare per bambini anglosassone. Il suo celeberrimo titolo \u00e8 stato ripreso da una gran quantit\u00e0 di opere successive."}
{"id": "325342", "revid": "591237", "url": "https://it.wikipedia.org/wiki?curid=325342", "title": "Pogrom di Ia\u0219i", "text": "Il pogrom di Ia\u0219i, in Romania, del 28 e 29 giugno 1941 fu uno dei pi\u00f9 violenti pogrom della storia ebraica e venne scatenato dalle forze governative della citt\u00e0 di Ia\u0219i contro la popolazione ebraica. In accordo con quanto accertato successivamente dalle autorit\u00e0 rumene il pogrom port\u00f2 alla brutale uccisione di almeno 13.266 ebrei.\nSfondo.\nLa Romania fu alleata della Germania nazista durante la seconda guerra mondiale e ne riprese le politiche antisemite. Nel periodo compreso tra il 1941 e il 1942 vennero pubblicate sul \"Monitorul Oficial\" (gazzetta ufficiale rumena) trentadue leggi, trentun decreti legge e diciassette risoluzioni governative tutte di stampo chiaramente antisemita. La Romania partecip\u00f2 inoltre con la Germania all'invasione dell'Unione Sovietica.\nErano gi\u00e0 circolate voci, enfatizzate dalla stampa del regime, che affermavano che paracadutisti sovietici erano atterrati nelle vicinanze di Ia\u0219i e che gli ebrei stavano collaborando con loro. La settimana precedente il pogrom i segnali divennero sempre pi\u00f9 minacciosi: le case dei residenti cristiani vennero contrassegnate da croci, gli ebrei furono costretti a scavare grandi fosse nel cimitero e i soldati iniziarono a fare irruzione nelle case degli ebrei alla ricerca di \"prove\" del loro collaborazionismo con il nemico. Il 27 giugno le autorit\u00e0 accusarono ufficialmente la comunit\u00e0 ebraica di \"sabotaggio\" ed eccitarono falsamente l'odio di soldati e polizia riferendo loro che gli ebrei avevano attaccato i soldati per le strade.\nPogrom.\nSecondo un rapporto commissionato successivamente ed accettato dal governo rumeno, la partecipazione al pogrom che segu\u00ec fu molto estesa:\nRapidamente i soldati rumeni, la polizia e la plebaglia iniziarono il massacro degli ebrei e almeno 8.000 di essi vennero uccisi nelle prime fasi del pogrom. Le autorit\u00e0 rumene arrestarono inoltre altri 5.000 ebrei, convogliandoli verso la stazione ferroviaria, sparando a coloro che non si muovevano abbastanza velocemente e derubandoli di tutti i loro averi. Oltre 100 persone vennero stipate in ogni carro ferroviario e molti morirono di sete, inedia e soffocati a bordo dei due treni che, per otto giorni, viaggiarono attraverso la campagna rumena. Il rapporto ufficiale cita:\nIl numero totale delle vittime del pogrom di Ia\u0219i \u00e8 sconosciuto, ma dovrebbe essere superiore al totale di 13.266 vittime identificate dal governo rumeno ed avvicinarsi alle 15.000 reclamate dalla comunit\u00e0 ebraica di Ia\u0219i.\nI memoriali del pogrom.\nNel 1976, un monumento fu eretto sul terreno davanti alla Sinagoga grande di Ia\u0219i in memoria delle vittime del pogrom del 1941. Una lapide di marmo attaccato ad un obelisco portava l'iscrizione in rumeno: \"In memoria delle vittime del pogrom fascista a Iasi del 28 e 29 giugno 1941.\" Dopo la caduta del regime comunista il monumento \u00e8 stato rinnovato con una nuova iscrizione, in rumeno, inglese ed ebraico, che contestualizza la vicenda in modo pi\u00f9 accurato: \"In memoria degli oltre 13.000 ebrei, vittime innocenti del pogrom di Ia\u0219i del 28-30 giugno 1941, durante il regime di Ion Antonescu. Noi non dimenticheremo!\""}
{"id": "325343", "revid": "2230263", "url": "https://it.wikipedia.org/wiki?curid=325343", "title": "Antonio Ricci", "text": "Biografia.\nAntonio Ricci nasce ad Albenga, in provincia di Savona, il 26 giugno del 1950. Laureato in lettere, ha realizzato molti programmi sia per la emittente Tv pubblica Rai sia per quella commerciale Mediaset. A 29 anni firma come autore il programma della prima serata del sabato di Raiuno, \"Fantastico\" (1979, 1981 e 1982). Da allora inizia una collaborazione artistica con Beppe Grillo, che prosegue con i programmi tv \"Te la do io l'America\" (1981) e \"Te lo do io il Brasile\" (1984).\nNel 1983 crea \"Drive In\": variet\u00e0 comico-satirico andato in onda fino al 1988. Tra gli altri programmi ideati da Ricci emergono \"Lupo Solitario\" (1987), il controverso \"Matrjoska\", che finisce vittima della censura e viene poi ripresentato nel 1988 come \"L'araba fenice\", con lo stesso impianto e lo stesso cast del programma precedente. Nel 1988 Ricci firma \"Odiens\" e nello stesso anno crea \"Striscia la notizia\", un telegiornale satirico. Dal 1990 ad oggi, Ricci firma \"Paperissima\". Nel 1999 tiene un ciclo di tre lezioni alla Sorbona di Parigi sulla televisione.\nNel 2006 organizza con la moglie Silvia Arnaud una cordata per sottrarre alla speculazione edilizia il complesso di Villa della Pergola, ad Alassio, perfetto esempio di architettura di fine ottocento, salvandone il parco, che venne definito da William Scott nella sua guida storico-artistica del 1908 intitolata \"The Riviera\" \"una della meraviglie della Riviera\". Nel maggio 2012 il parco della villa \u00e8 stato aperto al pubblico con l\u2019aiuto del Fondo Ambiente Italiano (FAI). Antonio Ricci ha firmato alcuni programmi estivi Mediaset: \"Veline\" (2002, 2004, 2008 e 2012), \"Velone\" (2003 e 2010), \"Cultura moderna\" (2006, 2007 e 2016).\nNella stagione 2009-2010 prendono il via \"Striscia la Domenica\" (versione domenicale del Tg satirico, condotta ogni settimana da una coppia diversa di inviati) e per La5 crea \"Le nuove mostre\" (spin-off di una rubrica di \"Striscia la Notizia\", condotto dalle veline Costanza Caracciolo e Federica Nargi). Ricci ha sceneggiato il film diretto da Luigi Comencini \"Cercasi Ges\u00f9\" (1982), con protagonisti Beppe Grillo, Maria Schneider e Fernando Rey, premiato con il David di Donatello e con due Nastri d'Argento.\nPremi e riconoscimenti.\nDal 1980 a oggi ha vinto ventinove Telegatti e, compreso quello del 2016 non andato in onda in televisione, trentatr\u00e9 Oscar Tv (di cui uno di diamante per i vent\u2019anni di Striscia la notizia). Il 29 novembre 2017, nel palazzo della Mondadori, a Segrate, ha ritirato un Telegatto speciale, il trentesimo, per i trent'anni di Striscia.\nNel 1987 \u00e8 al Salone Internazionale dell\u2019Umorismo di Bordighera, dove riceve il massimo riconoscimento, la Palma d'oro.\nNel 1994 riceve la Maschera d\u2019argento, oscar internazionale dello spettacolo.\nNel 1995 riceve il Premio Internazionale Ennio Flaiano.\nNel 1999 riceve a Milano lo storico Premiolino, premio \u201cGiornalista del mese\u201d.\nNel 2003 riceve dalle mani di Enzo Biagi e Giorgio Bocca il premio giornalistico-letterario \u00c8 Giornalismo, fondato dai due insieme a Indro Montanelli. \nNel 2007 riceve il Premio Satira Politica, riconoscimento alla carriera consegnato in occasione dei vent\u2019anni di Striscia la notizia. \nNel 2007 \u00e8 il primo a ricevere la Fionda di Legno, premio assegnatogli dai Fieui di Caruggi di Albenga.\nNel 2007 gli viene attribuito l'Ambrogino d'oro.[14]\nNel 2008 riceve il Premio La Ginestra.\nNel 2008 riceve il Premio Nazionale Pannunzio.\nNel 2009 riceve il Premio Nazionale Arycanda (Sezione Impegno Civile).\nNel 2010 riceve il riconoscimento Chi \u00e8 chi Award 2010.\nNel 2011 riceve il Premio Margutta per la Sezione Autore Televisivo.\nNel 2011 riceve il Premio Giornalistico Cinque Terre.\nNel 2011 nel corso della rassegna cinematografica Musicals Movies &amp; Co. di Imperia, gli viene consegnata la medaglia della Presidenza della Repubblica.\nNel 2011 riceve la Targa Shomano 2011.\nNel 2011 durante la cerimonia conclusiva del Premio Nazionale Albingaunum \u2013 Citt\u00e0 delle Torri 2011, riceve il Premio speciale del Presidente della Repubblica.\nNel 2013 ottiene il Premio Citt\u00e0 di Osimo \u201cItaliani con la testa\u201d.\nNel 2014 durante il Premio Scanno riceve il Premio per l\u2019Ambiente.\nNel 2015 riceve dal Club Santa Chiara \u2013 Compagnia di Comunicazione il Premio Santa Chiara. \nNel 2016 riceve il premio alla carriera nell\u2019ambito dell\u2019undicesima edizione del Video Festival di Imperia. \nNel 2016 riceve il Premio Visioni nell\u2019ambito del Festival ANTICOntemporaneo di Cassino.\nNel 2018, ad Albenga, viene premiato durante la prima edizione degli Emys Award.\nNel 2018, a Milano, riceve dall'Unione Nazionale Imprese di Comunicazione (Unicom) il Premio Speciale \"L'Italia che comunica tra le stelle\"."}
{"id": "325356", "revid": "228587", "url": "https://it.wikipedia.org/wiki?curid=325356", "title": "Squatter", "text": ""}
{"id": "325357", "revid": "15756", "url": "https://it.wikipedia.org/wiki?curid=325357", "title": "Self-Monitoring, Analysis and Reporting Technology", "text": "Self-Monitoring, Analysis, and Reporting Technology, o S.M.A.R.T., \u00e8 un sistema di monitoraggio per dischi rigidi meccanici e per SSD, per rilevare e fornire diversi indicatori di affidabilit\u00e0, nella speranza di anticipare i malfunzionamenti.\nFunzionamento.\nEssenzialmente, i malfunzionamenti dei dischi rigidi sono di due tipi:\nIl monitoraggio di un disco rigido pu\u00f2 predire circa il 60% dei possibili malfunzionamenti. S.M.A.R.T. ha lo scopo di avvisare l'utente o l'amministratore di sistema che il disco rigido sta per guastarsi, in modo che questi abbia il tempo di copiare i dati su un altro dispositivo di archiviazione.\nCompaq \u00e8 stata la prima azienda a supportare S.M.A.R.T., ma oggi la maggior parte dei principali produttori di dischi rigidi e schede madri lo supportano almeno in parte. Molte schede madri avvisano l'utente quando il disco rigido sta per guastarsi. Tuttavia, S.M.A.R.T. attualmente non \u00e8 implementato correttamente su molte piattaforme a causa dell'assenza di standard per l'interscambio di dati S.M.A.R.T.\nDa un punto di vista legale, il termine \"S.M.A.R.T.\" si riferisce soltanto all'interscambio di dati tra i sensori elettro-meccanici del disco rigido e il computer, cosicch\u00e9 alcuni produttori includono sensori per una sola grandezza fisica e dichiarano il prodotto compatibile S.M.A.R.T.\nPer esempio, alcuni produttori dichiarano di supportare S.M.A.R.T., ma non includono un sensore di temperatura.\nNel caso di dispositivi elettronici, l'affidabilit\u00e0 di norma \u00e8 inversamente proporzionale alla temperatura, pertanto questo fattore \u00e8 cruciale per predire eventuali malfunzionamenti.\nDurante periodi di uso intenso (come nel caso di operazioni di deframmentazione oppure di funzionamento come server web), la temperatura pu\u00f2 superare le specifiche fornite dal produttore.\nI danni provocati da temperatura eccessiva sono cumulativi nel tempo. Un sensore di temperatura S.M.A.R.T. pu\u00f2 informare l'utente prima che il disco sia danneggiato dal calore eccessivo, ma molti produttori non includono un sensore di temperatura nel corredo S.M.A.R.T. Perci\u00f2, il termine S.M.A.R.T. \u00e8 uno standard praticamente privo di significato, perch\u00e9 molti produttori dichiarano di supportarlo, ma si rifiutano di rivelare quali caratteristiche fisiche sono monitorate. Ci\u00f2 crea confusione ed impedisce all'utente di confrontare correttamente i diversi prodotti.\nAlcuni controller sono in grado di duplicare le operazioni di scrittura su di un backup secondario. Questa tecnologia \u00e8 nota come RAID. Per\u00f2 molti software S.M.A.R.T. non funzionano se RAID \u00e8 in funzione.\nThreshold Exceeds Condition.\nT.E.C. (acronimo di \"Threshold Exceeds Condition\") \u00e8 una delle funzioni previste in alcuni software di monitoraggio dell'hardware ed indica la data di rottura prevista del disco rigido, su cui tale software \u00e8 installato.\nLa stima viene effettuata attraverso i valori forniti dallo SMART e la sua attendibilit\u00e0 dipende da quanto tempo il software \u00e8 installato sul computer. Essa varia comunque, secondo stime non ufficiali, dal 25% all'85%.\nAttributi.\nOgni produttore definisce un insieme di attributi S.M.A.R.T. e imposta i valori di soglia che non dovrebbero essere superati durante un normale funzionamento. La scala di valori che un attributo pu\u00f2 assumere varia da 1 a 253 (1 indica il funzionamento peggiore e 253 quello migliore). A seconda del produttore, gli attributi con valore di circa 100 o 200 saranno scelti come valori \"normali\".\nI produttori potrebbero non concordare sulle definizioni degli attributi e sulle unit\u00e0 di misura.\nCollegamenti esterni.\nSoftware.\nMolti software (specifici per sistema operativo) possono rilevare lo stato S.M.A.R.T. dei dischi rigidi della macchina \"host\". Questi software possono anche distinguere il graduale deterioramento (il normale comportamento) da cambiamenti improvvisi (che indicano problemi pi\u00f9 seri)."}
{"id": "325358", "revid": "919135", "url": "https://it.wikipedia.org/wiki?curid=325358", "title": "Maggiorante e minorante", "text": "In matematica, un maggiorante di un insieme \u00e8 un qualsiasi elemento che \u00e8 maggiore o uguale a tutti gli elementi dell'insieme. Per poter parlare di maggiore o uguale abbiamo bisogno di una relazione d'ordine, quindi l'insieme deve essere ordinato. \u00c8 sempre meglio supporre che gli insiemi di cui si tratta siano sottoinsiemi di insiemi pi\u00f9 grandi.\nSia formula_1 un insieme ordinato e formula_2; si dice che un elemento formula_3 \u00e8 un maggiorante di formula_4 se per ogni formula_5 si ha formula_6.\nAnalogamente, in modo duale, si definisce un minorante di un insieme formula_4 come un elemento formula_3 tale che per ogni formula_5 si ha formula_10.\nSe formula_4 ammette almeno un maggiorante (minorante) allora si dice che formula_4 \u00e8 un insieme limitato superiormente (inferiormente). Un insieme che possiede sia maggioranti che minoranti si dice limitato.\nIn informatica, per lo studio dei costi di un algoritmo si utilizzano i rispettivi termini inglesi \"upper bound\" e \"lower bound\"."}
{"id": "325359", "revid": "339392", "url": "https://it.wikipedia.org/wiki?curid=325359", "title": "Inn I Evighetens M\u00f8rske", "text": ""}
{"id": "325363", "revid": "12067", "url": "https://it.wikipedia.org/wiki?curid=325363", "title": "S.M.A.R.T.", "text": ""}
{"id": "325366", "revid": "21079", "url": "https://it.wikipedia.org/wiki?curid=325366", "title": "Brive", "text": ""}
{"id": "325367", "revid": "21079", "url": "https://it.wikipedia.org/wiki?curid=325367", "title": "Luchon", "text": ""}
{"id": "325375", "revid": "1584528", "url": "https://it.wikipedia.org/wiki?curid=325375", "title": "Bambola", "text": "La bambola \u00e8 la riproduzione di un essere umano (adulto o bambino), comunque di una forma umanoide (non di un animale, in quel caso si tratta di giocattolo). Normalmente \u00e8 realizzato in plastica o stoffa, ma anche in legno, porcellana, porcellana Biscuit, gomma, cera e molti altri materiali.\nUso.\nAlcune bambole sono veri e propri giocattoli per i bambini, ma altre hanno scopo decorativo o da collezione e hanno anche significati culturali, utilizzate in cerimonie o rituali come una rappresentazione fisica della divinit\u00e0.\nStoria.\nIl concetto di bambola e della riproduzione di qualit\u00e0 antropomorfiche in piccola scala \u00e8 molto antico. La prima bambola di cui si conosce l'esistenza risale all'Et\u00e0 del bronzo e viene attribuita essere un vero e proprio oggetto a scopo ludico. Altri esempi antichi della bambola son quelli ritrovati in Antico Egitto, dove veniva, per\u00f2, utilizzata in modo strettamente funerario e rituale.\nAlla fine del XIX secolo si diffusero le bambole con la testa in biscuit, di cui uno dei principali produttori anche per altre fabbriche fu il tedesco Armand Marseille. Gli abiti e gli ornamenti riproducevano quelli delle classi agiate, ed erano di qualit\u00e0 abbastanza elevata.\nIn Italia furono famose quelle in panno lenci prodotte dal 1929 dalla ditta Lenci di Torino, oggi oggetto di collezionismo. La Val Gardena era famosa nell'800 per le bambole di legno scolpite e tornite prodotte a milioni ed esportate in tutta Europa ed America.\nLe pigotte sono le bambole di pezza, un tempo fatte con gli stracci, oggi vengono costruite da volontari per la campagna \"Adotta una pigotta\" dell'Unicef."}
{"id": "325376", "revid": "116265082", "url": "https://it.wikipedia.org/wiki?curid=325376", "title": "Lead time", "text": "Il lead time in Ingegneria gestionale \u00e8 un parametro che caratterizza una rete logistica a diversi livelli. Il lead time \u00e8 chiamato anche tempo di attraversamento (es. di un ordine) o \"tempo di risposta\".\nSpesso con lead time si intende l'intervallo di tempo necessario ad un'azienda per soddisfare una richiesta del cliente (o \"customer lead time\"). Quanto pi\u00f9 questo tempo \u00e8 basso, tanto pi\u00f9 l'azienda \u00e8 veloce e flessibile nell'accontentare il cliente.\nSi pu\u00f2 parlare di \"lead time\" riferendosi al tempo di reazione di un'azienda rispetto al fatto che il cliente:\nIn certi casi, si pu\u00f2 analizzare il \"lead time\" riferendosi anche ad una parte dell'azienda e quindi scomponendo il tempo di risposta complessivo in parti pi\u00f9 piccole. Ad esempio il \"lead time di produzione\" \u00e8 il tempo necessario per fabbricare un certo prodotto nel reparto Produzione, dal momento dell'ingresso delle materie prime all'uscita del prodotto finito, mentre il \"lead time di approvvigionamento\" (o \"procurement time\") \u00e8 il tempo che intercorre tra l'inoltro dell'ordine di acquisto e l'arrivo delle merci.\nL'importanza di ridurre il tempo di risposta al mercato ha fatto s\u00ec che negli anni si siano sviluppate apposite metodologie mirate alla riduzione dei lead time, come il just in time, lo studio e la riduzione dei tempi non a valore aggiunto, l'uso dei diagrammi di Gantt.\nNei sistemi ERP il lead time \u00e8 una propriet\u00e0 dell'articolo. Se l'articolo viene prodotto esso rappresenta il tempo di produzione, se l'articolo viene acquistato esso rappresenta il tempo di approvvigionamento. Di solito il lead time \u00e8 espresso in giorni. Il lead time \u00e8 estremamente importante per la pianificazione della produzione in particolare per l'algoritmo MRP."}
{"id": "325377", "revid": "118379219", "url": "https://it.wikipedia.org/wiki?curid=325377", "title": "Funzione ellittica", "text": "In matematica, e in particolare in analisi complessa, per funzione ellittica, si intende una funzione definita sul piano complesso che risulta periodica secondo due direzioni. Le funzioni ellittiche si possono considerare come una generalizzazione delle funzioni trigonometriche in quanto funzioni periodiche con un solo periodo. Storicamente le funzioni ellittiche sono state scoperte come funzioni inverse degli integrali ellittici i quali a loro volta sono stati studiati in connessione con il problema della lunghezza dell'arco dell'ellisse (da questo deriva il loro nome).\nCaratteristiche.\nFormalmente, una funzione ellittica \u00e8 una funzione meromorfa formula_1 definita su formula_2 in cui esistono due numeri complessi formula_3 e formula_4 tali che:\nper ogni formula_7 in formula_2 e tali che formula_9 non \u00e8 un reale. Da ci\u00f2 segue che\nper ogni formula_7 in formula_2 e per ogni formula_13 ed formula_14 interi.\nI matematici moderni, nello sviluppo della teoria delle funzioni ellittiche, seguono per lo pi\u00f9 Karl Weierstrass: la notazione delle funzioni ellittiche di Weierstrass basate sulla sua formula_15-function \u00e8 comoda, e qualsiasi funzione ellittica pu\u00f2 essere espressa in questi termini. Weierstrass \u00e8 andato interessandosi a tali funzioni mentre era studente di Christoph Gudermann, a sua volta studente di Carl Friedrich Gauss. Le funzioni ellittiche introdotte da Carl Jacobi, e l'ausiliare funzione teta (che non \u00e8 doppiamente periodica), sono pi\u00f9 complesse ma importanti sia per la storia della matematica sia per la teoria generale. La principale differenza tra queste due teorie consiste nel fatto che le funzioni di Weierstrass hanno dei poli di ordine maggiore localizzati agli angoli del reticolo periodico, mentre la funzione di Jacobi ha poli semplici. Lo sviluppo della teoria di Weierstrass \u00e8 pi\u00f9 semplice da dimostrare e capire, in quanto si hanno meno complicazioni.\nPi\u00f9 in generale, lo studio delle funzioni ellittiche \u00e8 strettamente legato allo studio delle funzioni modulari e delle forme modulari: esempi di tali funzioni includono la funzione j-invariante, le serie di Eisenstein e la funzione eta di Dedekind.\nDefinizione e propriet\u00e0.\nOgni numero complesso formula_16 tale che\nper ogni formula_7 in formula_2 \u00e8 chiamato un \"periodo\" di formula_1. Se i due periodi formula_3 e formula_4 sono tali che ogni altro periodo formula_16 pu\u00f2 essere scritto come formula_24-combinazione lineare di formula_3 e formula_4, cio\u00e8 formula_27 con formula_13 e formula_14 interi, allora formula_3 e formula_4 sono chiamati coppia di periodi fondamentali. Ogni funzione ellittica ha una coppia di periodi fondamentali, ma tale coppia non \u00e8 unica, come descritto pi\u00f9 avanti.\nSe formula_3 e formula_4 sono periodi fondamentali che descrivono un reticolo, allora lo stesso reticolo pu\u00f2 essere ottenuto dai periodi fondamentali formula_34 e formula_35, dove formula_36 e formula_37 e formula_38, formula_39, formula_40 e formula_41 sono interi che soddisfano la relazione formula_42. Come dire, la matrice formula_43 ha determinante formula_44 e quindi appartiene al gruppo modulare. In altre parole, se formula_3 e formula_4 sono periodi fondamentali di una funzione ellittica, allora lo sono anche formula_34 e formula_35.\nSe formula_3 e formula_4 sono periodi fondamentali, allora ogni parallelogramma con vertici formula_7, formula_52, formula_53, formula_54 \u00e8 detto parallelogramma fondamentale. Traslando tale parallelogramma per multipli interi di formula_3 e formula_4 si produce un copia del parallelogramma e la funzione formula_1 si comporta identicamente in tutte queste copie, a causa della periodicit\u00e0.\nIl numero di poli di ogni parallelogramma fondamentale \u00e8 finito (ed \u00e8 lo stesso per ogni parallelogramma fondamentale). Se la funzione ellittica non \u00e8 la funzione costante, ogni parallelogramma fondamentale ha almeno un polo, a conseguenza del teorema di Liouville.\nLa somma degli ordini dei poli di ogni parallelogramma fondamentale \u00e8 chiamato ordine della funzione ellittica. La somma dei residui dei poli \u00e8 uguale a zero, quindi in particolare nessuna funzione ellittica pu\u00f2 avere ordine uno.\nIl numero di zeri (contati con le molteplicit\u00e0) di ogni parallelogramma fondamentale \u00e8 uguale all'ordine della funzione ellittica.\nLa derivata di una funzione ellittica \u00e8 ancora una funzione ellittica, con gli stessi periodi. L'insieme delle funzioni ellittiche con gli stessi periodi fondamentali forma un campo.\nLa funzione ellittica di Weierstrass formula_15 \u00e8 il prototipo di funzione ellittica e infatti il campo delle funzioni ellittiche rispetto a un dato reticolo \u00e8 generato da formula_15 e dalla sua derivata formula_60."}
{"id": "325382", "revid": "339392", "url": "https://it.wikipedia.org/wiki?curid=325382", "title": "M-346", "text": ""}
{"id": "325385", "revid": "1543377", "url": "https://it.wikipedia.org/wiki?curid=325385", "title": "Il Secolo XIX", "text": "Il Secolo XIX (da leggere \"decimo nono)\" (in ligure: \"O Secolo\", ) \u00e8 un quotidiano storico di Genova, fondato il 25 aprile 1886. Si tratta di un quotidiano a diffusione nazionale, sebbene sia particolarmente letto in Liguria e nel Basso Piemonte (Novese e Ovadese).\nNel 2001 \u00e8 stato fra i primi giornali italiani ad adottare la stampa a colori ed \u00e8 stato fino al 2014 di propriet\u00e0 dell'editore Carlo Perrone.\nStoria.\n\"Il Secolo XIX\" venne fondato a Genova il 25 aprile 1886 da Ferruccio Macola che ne fu il primo direttore. A finanziarlo fu il marchese Marcello Durazzo. Il primo numero del \"Secolo\" usc\u00ec nelle edicole il 25 aprile, giorno di Pasqua.\nNel 1897 il giornale venne acquisito da Ferdinando Maria Perrone, proprietario dell'Ansaldo.\nCon tale acquisizione, Perrone intendeva sostenere una politica protezionistica in favore dell'allora giovane industria italiana. Con Perrone venne nominato nuovo direttore il genovese Luigi Arnaldo Vassallo (detto \"Gandolin\", ovvero \"Vagabondo\"), uno dei pi\u00f9 importanti giornalisti dell'epoca. E con il Vassallo il giornale raggiunse le 45\u00a0160 copie giornaliere. Il \"Secolo\" fu anche il primo giornale in Italia ad uscire con una foliazione di sei pagine, anzich\u00e9 le tradizionali quattro.\nIl 10 agosto 1906, alla morte di Vassallo, successero alla guida del quotidiano Mario Fantozzi e, successivamente ancora, il genovese David Chiossone.\nNel 1946 divent\u00f2 direttore Umberto Vittorio Cavassa. Persona di grande cultura, liberale, Cavassa restitu\u00ec al \"Secolo\" autorevolezza e prestigio, dopo le compromissioni col fascismo. Storico direttore, Cavassa rimase alla guida del giornale per ventitr\u00e9 anni, fino al 1968.\nNella direzione del giornale subentrarono negli anni settanta Piero Ottone, lo stesso editore Alessandro Perrone (nipote di Ferdinando Maria) che poi lasci\u00f2 la guida del quotidiano a Cesare Lanza, Michele Tito, Tommaso Giglio, Carlo Rognoni, Mario Sconcerti, Gaetano Rizzuto, Antonio Di Rosa, dal 2004 a Lanfranco Vaccari e dal 2009 a Umberto La Rocca.\nNegli anni Settanta esce dal giornale la famiglia Grazioli, e il quotidiano rimane nelle mani di Cesare Brivio e Carlo Perrone. Successivamente la tedesca Passau Verlag rileva il 40 per cento della S.E.P. (Societ\u00e0 Edizioni e Pubblicazioni), l'editrice del giornale. In seguito i tedeschi venderanno la loro quota solo a Carlo Perrone. Per questo Brivio fa causa a Perrone, perdendo per\u00f2 l'arbitrato.\nNel 2006 \"il Decimonono\" raggiunge i 120 anni di vita. Per celebrare il traguardo \u00e8 stata lanciata la stazione radiofonica \"Radio 19\", la cui start up \u00e8 curata da Mauro Rattone.\nNel maggio 2006 \u00e8 stata organizzata al Palazzo Ducale di Genova una mostra dal titolo \"1886-2006. Un giornale, una storia. Il Secolo XIX in 120 anni\", con lo scopo di offrire un excursus nel passato ma anche nel futuro dell'informazione, fra suggestioni antiche e scenari legati ai tempi correnti.\nPer ricordare la data storica, sono usciti in allegato al quotidiano una serie di inserti rievocativi del periodo storico in cui il giornale \u00e8 stato \"osservatorio\" ideale della realt\u00e0 italiana, sia nazionale sia locale. In occasione dei 125 anni de Il Secolo XIX, la testata ha pubblicato 5 inserti settimanali per festeggiare la data storica.\nNel gennaio 2008 Cesare Brivio Sforza comincia le trattative per la vendita del suo 30 per cento della \"\"Sep s.p.a.\", la societ\u00e0 editrice del quotidiano \"Il Secolo XIX\", con \"Clessidra Capital Partners\"\". La trattativa si conclude nel dicembre 2009 con la cessione a Carlo Perrone dell'intera quota. Di conseguenza, Perrone raggiunge il controllo totale della societ\u00e0 editrice. Intanto era avvenuto un cambio alla guida del quotidiano: in agosto era stato nominato direttore Umberto La Rocca, ex vicedirettore della Stampa.\nIl 3 febbraio 2010 il Secolo XIX esce con una rinnovata veste grafica, curata da Mario Garcia.\nIl formato resta invariato nella larghezza, ma si accorcia in lunghezza per rendere pi\u00f9 agevole la lettura. Non pi\u00f9 fascicoli ripiegati uno sull'altro ma un unico fascicolo. Migliora la stampa: testi pi\u00f9 nitidi ed omogenei, foto pi\u00f9 brillanti: per migliorarne la lettura, il corpo dei caratteri \u00e8 stato leggermente aumentato, e le foto rese pi\u00f9 vivaci.\nIl 2 agosto 2014 la \"Societ\u00e0 Edizioni e Pubblicazioni (SEP)\" di Carlo Perrone, editrice del quotidiano, ha annunciato in un comunicato congiunto con l'Editrice La Stampa di John Elkann (Fiat Chrysler Automobiles), editrice de \"La Stampa\", il progetto di fusione della SEP nella seconda, creando cos\u00ec una joint venture denominata \"Italiana Editrice S.p.A.\", partecipata da Fiat Chrysler Automobiles per il 77% e dalla famiglia Perrone per il 23%, compresa anche l'integrazione delle sussidiarie pubblicitarie e mass media, come Publikompass (di Ed. La Stampa), Publirama e Radio19 (entrambe di SEP). Con questa operazione, a partire dal 1\u00ba gennaio 2015, \u00e8 nato un gruppo editoriale composto da 240 giornalisti tra le redazioni dei due quotidiani e con una quota giornaliera di 260\u00a0000 copie vendute, alla pari degli altri maggiori gruppi editoriali, quali RCS MediaGroup, editore del \"Corriere della Sera\", e Gruppo Editoriale L'Espresso, editore de \"la Repubblica\". Dal 2015 \"Il Secolo XIX\" viene stampato a Torino assieme agli altri giornali del gruppo, mentre la storica tipografia di San Biagio \u00e8 stata dismessa.\nNel 2017 Italiana Editrice S.p.A. si \u00e8 fusa con il Gruppo Editoriale L'Espresso per costituire il gruppo editoriale GEDI S.p.A.\nDalla carta stampata ai nuovi media.\nTivuesse Telesecolo.\nL'emittente nasce a Genova all'inizio del 1977 per volont\u00e0 di Cesare Brivio Sforza, amministratore delegato del quotidiano Il Secolo XIX. Nel 1982 l'emittente, dapprima, si affilia alla ex-rusconiana e neo-berlusconiana Italia 1 e, poco dopo, a Rete 4. Nel 1984 cessa di fatto di esistere, essendo stata inglobata da Rete 4.\nIl Secolo web.\nNel 2001 \u00e8 stata lanciata Sep Web, azienda di area internet del Gruppo Editoriale Perrone che ha creato Il Secolo XIX Web, affidandone la conduzione a Marco Formento insieme al vice-direttore alla multimedialit\u00e0 Mario Muda. Dal 2010 \u00e8 subentrata come Digital Media Manager Silvia Castanini e il direttore \u00e8 dal 2016 Massimo Righi, mentre la responsabile della redazione Web \u00e8 Diana Letizia.\nNel luglio 2011, in occasione del decennale del G8 di Genova, il sito della testata, ilsecoloxix.it, per la prima volta va online con una diretta video dal corteo conclusivo degli eventi che hanno caratterizzato la settimana a Genova.\nRadio 19 (fino al 2014).\nLe trasmissioni in diretta hanno preso il via il 19 febbraio 2006 con un concerto al Mazda Palace di Genova (5\u00a0000 presenze) a cui hanno partecipato i Negrita, Max Gazz\u00e8, Niccol\u00f2 Fabi, L'Aura, Simone Cristicchi, Sugarfree, i Baustelle, i Buio Pesto e molti altri. L'evento \u00e8 stato realizzato in collaborazione con MTV Italia e la VJ Carolina Di Domenico ha presentato lo spettacolo con gli speaker di Radio19.\nNei primi anni di attivit\u00e0 il palinsesto creato era formato da un mix di intrattenimento con trasmissioni comiche e informazione con GR locali al diciannovesimo minuto di ogni ora.\nAlla fine di settembre 2008 \u00e8 stata acquisita la societ\u00e0 Tr Studio Uno che deteneva il marchio Radio Genova Sound e relativa concessione per le frequenze.\nIl direttore artistico di Radio19 dal 2008 \u00e8 Roberto Zaino e, dalla fine del 2009, dopo aver raggiunto i 50\u00a0000 ascoltatori (audiradio gm secondo bimestre 2008), la radio ha assunto diversa fisionomia attraverso il palinsesto creato da un \"consulente esterno\".\nDal 20 febbraio 2010 Radio 19 ha cambiato nuovamente palinsesto, sempre con lo stesso consulente, nel maggio del 2011 nasce Radio19 Sound che successivamente, cambiando target e genere musicale, prende il nome di Radio19 latino e viene dedicata prevalentemente agli ecuadoriani ed i sudamericani che vivono in Liguria.\nIl direttore di testata \u00e8 Umberto La Rocca.\nDal 1\u00ba marzo 2013 Radio 19 \u00e8 guidata da Michele Corti, giornalista genovese, ex caporedattore di Telegenova. Presidente del Gruppo Ligure Giornalisti Sportivi, Michele Corti conduce ogni giorno su Radio 19 la trasmissione sportiva \"19\u00ba Minuto\" dalle ore 17 alle 19. Radio 19 segue e in diretta nel week end. La redazione \u00e8 composta da Erika Falone, Giulia Mietta e Matteo Oneto. Speaker storica \u00e8 Marina Minetti, in onda ogni giorno con \"Molo 19\" dalle ore 9 alle 12. Tra gli appuntamenti pi\u00f9 seguiti: la trasmissione del mattino con news e aggiornamenti \"Sveglia 19\" dalle ore 7 alle 9 e quella del pomeriggio sull'attualit\u00e0 dalle 15 alle 17 \"Radar 19\". Grande successo anche per \"Zena Zelig 19\", l'appuntamento della domenica (ore 10-12) con i comici dello Zelig Lab di Genova guidati da Daniele Raco e Serena Garitta.\nSede.\nIl Secolo XIX nella sua lunga storia ha avuto diverse sedi:\nEdizioni.\nTuttora il \"Secolo XIX\" esce in cinque diverse versioni in Liguria:\ne in una versione in Piemonte:\nDal 2010 \u00e8 stata unita la versione \"Genova\" con quella \"Basso Piemonte\", che comprende soprattutto la cronaca del Novese e dell'Ovadese e talvolta la cronaca proveniente dal resto della provincia di Alessandria."}
{"id": "325390", "revid": "123674088", "url": "https://it.wikipedia.org/wiki?curid=325390", "title": "\u012a Kath\u012bmerin\u012b", "text": "\u012a Kath\u012bmerin\u012b () \u00e8 un quotidiano greco, di Atene, in lingua greca; ne esiste anche una versione in lingua inglese venduta negli Stati Uniti come supplemento dell'\"International Herald Tribune\". Il quotidiano gode di buona fama ed \u00e8 considerato di orientamento moderato.\nStoria.\nFigure di spicco del quotidiano furono gli editorialisti Georgios Vlachos, che ne fu il fondatore, e Zachos Hadjifotiou. Dopo la morte di Georgios Vlachos il giornale, insieme ad altre pubblicazioni, fu diretto dalla figlia Eleni e dal marito. Al gruppo appartenevano anche il quotidiano Mesimbrini e la rivista \"Ikones\".\nDopo il colpo di Stato del 21 aprile 1967 le pubblicazioni del gruppo furono sospese per riprendere nel 1974, anno della caduta della giunta militare, sempre sotto la direzione di Eleni che era rimpatriata dal suo esilio londinese.\nNel 1988 i due quotidiani del gruppo furono ceduti, dietro versamento di un ingente somma alla societ\u00e0 Grammi facente capo a Giorgio Koskotas. Dopo il coinvolgimento di quest'ultimo nell'omonimo scandalo in cui fu coinvolto anche l'allora 1\u00b0 ministro, Andrea Papandreou ed il conseguente fallimento della societ\u00e0 Grammi, il quotidiano Kathimerini fu messo all'asta e fin\u00ec nelle mani del potente appaltatore-armatore Aristide Alafouzos."}
{"id": "325400", "revid": "110157", "url": "https://it.wikipedia.org/wiki?curid=325400", "title": "Collegio Alberoni", "text": "Il Collegio Alberoni \u00e8 un vasto complesso architettonico, situato a Piacenza, che presenta non pochi rimandi architettonici al Palazzo dei Signori della Missione di Forl\u00ec, di qualche anno precedente.\n\u00c8 un seminario dotato di una pinacoteca, la Galleria Alberoni, che comprende un centinaio di quadri di artisti tra cui \"Ecce Homo\" di Antonello da Messina, 18 arazzi antichi (di grande valore due arazzi fiamminghi del primo Cinquecento), un osservatorio astronomico, un museo di scienze naturali, una biblioteca e la chiesa di San Lazzaro.\nStoria.\nDeve il suo nome al Cardinale Alberoni che, dopo il sostegno fornito a Clemente XII, fu nominato amministratore dell'ospedale di San Lazzaro di Piacenza, nel 1740. L'ospedale era una fondazione medioevale a beneficio dei lebbrosi. Essendo la malattia scomparsa dall'Italia, Alberoni ottenne il consenso del Papa per la soppressione dell'ospedale, che era caduto in stato di grande disordine, e istitu\u00ec al suo posto un collegio per l'educazione al sacerdozio di settanta ragazzi poveri, con il nome di Collegio Alberoni.\nIl Collegio apr\u00ec il 18 novembre del 1751 e fu affidato alla gestione dei Padri della Congregazione della Missione di San Vincenzo de' Paoli. Alla sua morte il Cardinale Alberoni lasci\u00f2 una somma di 600.000 ducati in dote al seminario da lui fondato.\nIl collegio prosper\u00f2 e sebbene sorto precipuamente per la formazione del clero (tra cui anche padre Francesco Biondelli), l'istituto ha annoverato fra i propri alunni scienziati, ingegneri, giuristi e medici, filosofi, eruditi e uomini politici di nota. Si sono, tra gli altri, formati nell'ambito di questa istituzione Gian Domenico Romagnosi, Melchiorre Gioia, Giuseppe Taverna, Alfonso Testa, e Stefano Fermi, padre della scuola storica piacentina. Un discreto numero di seminaristi furono elevati alla porpora cardinalizia: i cardinali Agostino Casaroli, Silvio Oddi, Opilio Rossi, Antonio Samor\u00e8, Luigi Poggi.\nIl Fondo Musicale interno.\nOltre alla pinacoteca, Il Collegio Alberoni presenta un'interessante raccolta libraria musicale recentemente censita e catalogata dal musicologo Mario G. Genesi (2003). Il materiale cartaceo, sia a stampa sia manoscritto, risulta interamente schedato."}
{"id": "325404", "revid": "125620793", "url": "https://it.wikipedia.org/wiki?curid=325404", "title": "Melchiorre Gioia", "text": "Biografia.\nStudi.\nDopo gli studi nel Collegio Alberoni veste l'abito talare, mantenendo tuttavia un orientamento di pensiero tutt'altro che ortodosso tanto in filosofia, per l'influenza dell'utilitarismo di Jeremy Bentham, dell'empirismo di John Locke e del sensismo di \u00c9tienne Bonnot de Condillac, quanto in teologia per l'influenza del pensiero di Giansenio.\nIl suo interesse si rivolge ben presto anche alle questioni politiche: nel settembre 1796 vince il concorso bandito dalla Societ\u00e0 di Pubblica Istruzione di Milano sul tema \"Quale dei governi liberi meglio convenga alla felicit\u00e0 d'Italia\", alla quale partecipano 52 concorrenti. La sua dissertazione, in cui sostiene la tesi di un'Italia libera, repubblicana, retta da istituzioni democratiche e basata su comuni elementi geografici, linguistici, storici e culturali, prefigura, come la maggioranza di quelle presentate, l'unit\u00e0 italiana, bench\u00e9 questa tesi non sia gradita ai francesi che in quel periodo occupano il nord Italia.\nLa notizia del premio ricevuto gli giunge per\u00f2 in carcere: nel frattempo Gioia \u00e8 stato arrestato con l'accusa di aver celebrato a scopo di lucro pi\u00f9 di una messa al giorno, anche se sono in realt\u00e0 le sue idee politiche giacobine a renderlo inviso all'autorit\u00e0. Gioia viene scarcerato nello stesso anno 1797 grazie, forse, alle pressioni di Napoleone Bonaparte, e ripara a Milano. Il Trattato di Campoformio, con la cessione di Venezia all'Austria da parte della Francia in cambio del riconoscimento austriaco della Repubblica Cisalpina, lo spinge per\u00f2 ben presto a diventare oppositore della Francia stessa.\nAttivit\u00e0: giornalista, storiografo ed economista.\nDopo aver rinunciato al sacerdozio, si impegna nella professione giornalistica fondando diverse testate, (\"Il Monitore Italiano\" con Ugo Foscolo, \"Il Censore\", \"La Gazzetta nazionale della Cisalpina\", \"Il Giornale filosofico politico\"), stroncate una dopo l'altra dalla rigida censura austriaca per le posizioni sempre pi\u00f9 apertamente patriottiche che Gioia stesso ed i suoi collaboratori vi sostengono.\n\u00c8 dalle colonne del \"Giornale Filosofico Politico\" che nel 1799 scrive una lettera aperta al duca Ferdinando d'Asburgo-Este, in cui denuncia i danni patiti in carcere nel 1796; nello stesso anno per\u00f2 Napoleone Bonaparte viene sconfitto dalle truppe austriache nella Battaglia di Novi e Melchiorre Gioia viene arrestato nuovamente dagli austriaci, per essere scarcerato quattordici mesi dopo, in seguito alla vittoria francese nella Battaglia di Marengo.\nNel 1801 Gioia viene nominato storiografo della Repubblica Cisalpina: l'anno successivo pubblica il trattato \"Sul commercio de' commestibili e caro prezzo del vitto\", ispirato dai tumulti per il rincaro del pane, e \"Il Nuovo Galateo\". Nel 1803 viene rimosso dalla carica per le polemiche seguite alla pubblicazione e alla difesa del suo trattato \"Teoria civile e penale del divorzio, ossia necessit\u00e0, cause, nuova maniera d'organizzarla\".\nGli studi di Statistica applicata all'Economia.\nL'apprezzamento per i suoi solidi e realistici studi di economia e di statistica, ai quali sono prevalentemente rivolti il suo interesse e la sua attivit\u00e0, gli valgono per\u00f2 la nomina nel 1807 alla direzione del nascente Ufficio di Statistica: in questa veste inizia una febbrile attivit\u00e0 fatta di studi corredati da tabelle, quadri sinottici, raffronti demografici, causa di nuove e accese polemiche e della rimozione dall'incarico. Tale attivit\u00e0 rese Gioia uno dei primi studiosi ad applicare i concetti di Statistica alla gestione economica dei conti pubblici (ad esempio per le tasse, gabelle, e cos\u00ec via).\nPrecursore di concetti giuridici e medico-legali\nGrazie alle sue conoscenze statistiche ed economiche elabora concetti fortemente innovativi per l\u2019epoca che ne fanno il precursore del moderno dibattito giuridico in materia di risarcimento del danno alla persona con una concezione che supera la questione patrimoniale.\nNotissima in medicina legale la sua \"regola del calzolaio\", che anticipa il concetto di riduzione della capacit\u00e0 lavorativa specifica:\n\"...\"un calzolaio, per esempio, eseguisce due scarpe e un quarto al giorno; voi avete indebolito la sua mano che non riesce pi\u00f9 che a fare una scarpa; voi gli dovete dare il valore di una fattura di una scarpa e un quarto moltiplicato per il numero dei giorni che gli restano di vita, meno i giorni festivi\"..\" .\nE ancora, seppur meno noti, concetti come:\n- \"\"Ne' casi d'indebolimento o distruzione di forze industri, considerando il soddisfacimento come uguale al lucro giornaliero diminuito o distrutto, moltiplicato per la rimanente vita utile dell'offeso, noi restiamo molto al di sotto del valore reale, giacch\u00e9 una forza umana pu\u00f2 essere riguardata come Mezzo di sussistenza - Mezzo di godimento - Mezzo di bellezza - Mezzo di difesa\"\n\"- \u201cRendendo paralitico, per es., l'altrui braccio destro o la mano, voi togliete al musico il mezzo con cui si procura il vitto divertendo gli altri, al proprietario il mezzo con cui si sottrae alla noia divertendo se stesso, alla donna il mezzo con cui gestisce e porge con grazia, a chiunque il mezzo con cui si schernisce da mali eventuali difendendosi\".\"\nSi tratta di principi rivoluzionari per l'epoca, forse frutto di quel particolare mix di cultura che derivava dalla sua formazione che inizia da sacerdote e approda a concezioni rivoluzionarie; \u00e8 il primo che riesce a prefigurare nell\u2019uomo non solo una sorta di macchina che produce reddito, ma anche un soggetto \u00a0che attraverso il lavoro realizza la propria personalit\u00e0.\nIn Italia oltre un secolo e mezzo dopo, negli anni ottanta del novecento, in sede giuridica inizier\u00e0 il dibattito sul superamento del risarcimento del mero \"danno patrimoniale\" per tener conto degli aspetti relazionali e dinamici della persona riassunti nel concetto di \"danno biologico\". Sul filone di queste tematiche nel 1994 gli veniva intestata a Pisa un'associazione scientifica medico giuridica che raccoglie giuristi, medici legali e assicuratori.\nIl \"Nuovo galateo\".\nTesto fondamentale nella storia dei Galatei, il \"Nuovo galateo\" di Gioia fu scritto per contribuire alla civilizzazione del popolo della Repubblica Cisalpina. Il testo conosce ben tre edizioni. La prima, del 1802, si sofferma in particolar modo sulla definizione laica di \"pulitezza\" intesa come ramo della civilizzazione, arte di modellare la persona e le azioni, i sentimenti, i discorsi in modo da rendere gli altri contenti di noi e di loro stessi. \u00c8 divisa in tre parti: \"Pulitezza dell'uomo privato\", \"Pulitezza dell'uomo cittadino\", \"Pulitezza dell'uomo di mondo\".\nNella seconda edizione del 1820, Gioia ridimensiona il concetto di \"pulitezza\" come l'arte di modellare la persona, le azioni, i sentimenti, i discorsi in modo da procurarsi l'altrui stima ed affezione. La vecchia ripartizione \u00e8 sostituita da: \"Pulitezza generale\", \"Pulitezza particolare\" e \"Pulitezza speciale\".\nLa terza edizione risale al 1822 dove Gioia, a differenza dell'edizioni precedenti, enfatizza l'importanza del concetto di \"ragione sociale\", considerato dall'autore il fondamento etico del galateo che avrebbe portato felicit\u00e0 e pace sociale mediante le buone maniere.\nMassoneria.\nGioia fu membro della Loggia massonica \"Reale Amalia Agusta\" di Brescia, che prese il nome dalla moglie del principe Eugenio di Beauharnais, primo Gran Maestro del Grande Oriente d'Italia, loggia che fu attiva fino al 1814. A lui \u00e8 intestata la loggia N. 1114 di Piacenza all'obbedienza del Grande Oriente d'Italia.\nGli ultimi anni dopo il crollo della Repubblica Cisalpina.\nCrollato il dominio napoleonico nel 1814, negli anni della Restaurazione Gioia produce le sue opere maggiori: il \"Nuovo prospetto delle scienze economiche\" (1815-1819), il trattato \"Del merito e delle ricompense\" (1818-1819), \"Sulle manifatture nazionali\" (1819), \"L'ideologia\" (1822): gli ultimi tre libri vengono messi all'Indice e il suo fecondo lavoro \u00e8 interrotto da un nuovo arresto, dal 19 dicembre 1820 al 10 luglio 1821, con Pietro Maroncelli e Silvio Pellico, per aver cospirato contro l'Austria partecipando alla setta carbonara dei \"Federati\".\nDopo quest'ultima peripezia, nonostante i sospetti da parte del governo austriaco, Gioia ha finalmente davanti a s\u00e9 qualche anno di serenit\u00e0 e compone la sua ultima opera, \"La filosofia della statistica\" (1826).\nMuore a Milano nel 1829, trovando sepoltura nel Cimitero della Mojazza, fuori Porta Comasina (per un periodo di tempo, si pens\u00f2 erroneamente che il suo corpo fosse stato sepolto presso il vecchio Fopponino di Porta Vercellina): nel 1855 lo scrittore Ignazio Cant\u00f9, nel suo \"Milano, nei tempi antico, di mezzo e moderno: Studiato nelle sue vie; passeggiate storiche\" ne poteva ancora vedere la lapide tombale redatta in latino e scriveva:\nPrende il suo nome il Liceo Classico di Piacenza.\nLe critiche di Antonio Rosmini.\nL'abate Antonio Rosmini, suo avversario in politica come in religione, lo accus\u00f2 di pretendere di proporre un nuovo codice morale, fondato su principi palesemente opportunistici, mentre con disinvoltura richiedeva sussidi e regali dai titolari del potere politico per elogiarne le benemerenze nelle proprie pubblicazioni periodiche, e lo dichiar\u00f2 pubblicamente un \"ciarlatano\"."}
{"id": "325422", "revid": "1818647", "url": "https://it.wikipedia.org/wiki?curid=325422", "title": "Agostino Casaroli", "text": "Biografia.\nProveniente da una famiglia di modeste condizioni economiche, il 23 maggio 1937 fu ordinato sacerdote dopo aver studiato presso il seminario vescovile di Bedonia e al Collegio Alberoni di Piacenza. Nello stesso anno entr\u00f2 nella Pontificia Accademia Ecclesiastica di Roma per seguire i corsi preparatori alla diplomazia vaticana.\nIl 16 luglio 1967 fu ordinato arcivescovo titolare di Cartagine da papa Paolo VI (co-consacranti Augusto Gianfranceschi, vescovo di Cesena, e Jacques-Paul Martin, officiale della Curia romana e arcivescovo titolare di Neapoli di Palestina), mentre nel concistoro del 30 giugno 1979 fu creato cardinale da papa Giovanni Paolo II.\nGi\u00e0 in questa fase divent\u00f2 il protagonista della cosiddetta \"Ostpolitik\" della Chiesa, ossia la politica di cauta apertura verso i Paesi comunisti dell'Europa orientale.\nSignificativa in quest'ottica di collaborazione internazionale al di l\u00e0 degli steccati ideologici fu pure la sua partecipazione nel 1975 alla fase conclusiva della Conferenza europea per la sicurezza e la cooperazione in Europa di Helsinki. Negli anni settanta-ottanta si formarono alla sua scuola diplomatica i futuri cardinali Becciu e Parolin.\nRicopr\u00ec la carica di cardinale segretario di Stato dal 1979 al 1990 e, nel corso di tale mandato, mise a punto e sigl\u00f2 con l'allora Presidente del Consiglio italiano Bettino Craxi l'accordo di revisione del Concordato tra lo Stato italiano e la Santa Sede, il 18 febbraio 1984.\nIl suo nome fu trovato nella lista contenente i nomi di 121 ecclesiastici presunti massoni pubblicata in concomitanza all'elezione di papa Giovanni Paolo I dalla rivista \u00abOsservatore Politico\u00bb di Mino Pecorelli, ucciso il 20 marzo 1979.\nIl 1\u00ba dicembre 1990 papa Giovanni Paolo II, ai sensi delle norme canoniche, accett\u00f2 le sue dimissioni dalla carica di segretario di Stato. Senza pi\u00f9 impegni diplomatici, prosegu\u00ec l'esercizio del proprio ministero sacerdotale tra i giovani detenuti del carcere minorile di Casal del Marmo di Roma. Il 5 giugno 1993 fu eletto sottodecano del Collegio Cardinalizio.\nMor\u00ec nella Citt\u00e0 del Vaticano, il 9 giugno 1998, all'et\u00e0 di 83 anni, per sopravvenute complicazioni cardiocircolatorie.\nIl successivo 12 giugno, nella basilica di San Pietro, si svolsero i suoi funerali presieduti da papa Giovanni Paolo II.\nFu sepolto nella basilica dei Santi XII Apostoli.\nAspetti controversi.\nIl suo nome compare in una lista pubblicata da \"OP\" contenente 121 ecclesiastici massoni, fra cui Jean-Marie Villot (Cardinale segretario di Stato), Pasquale Macchi (segretario di Paolo VI), monsignor Donato De Bonis (alto esponente dello IOR), Ugo Poletti (vicario generale di Roma), don Virgilio Levi (vicedirettore de \u00abL'Osservatore Romano\u00bb), Annibale Bugnini (cerimoniere pontificio) e Roberto Tucci (direttore di Radio Vaticana).\nCasaroli \u00e8 stato accusato da Al\u00ec Agca, durante il talk show \"Stanza cosmica\", trasmesso dalla tv statale turca, di essere stato il mandante dell'attentato a Giovanni Paolo II. \nAgostino Casaroli \u00e8 stato coinvolto nel caso Emanuela Orlandi nel 1983. \nUn altro presunto aspetto controverso di Casaroli verr\u00e0 portato alla luce da Maurizio Abbatino, pentito della Banda della Magliana, che racconter\u00e0:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "325424", "revid": "486946", "url": "https://it.wikipedia.org/wiki?curid=325424", "title": "Cinderella story", "text": ""}
{"id": "325428", "revid": "466539", "url": "https://it.wikipedia.org/wiki?curid=325428", "title": "Sharon Stone", "text": "Debutta nel 1980 come comparsa in \"Stardust Memories\" di Woody Allen, affermandosi negli anni ottanta con ruoli pi\u00f9 sostanziosi nei film \"Allan Quatermain e le miniere di re Salomone\" (1985), \"Action Jackson\" (1987) e \"Nico\" (1988). Negli anni novanta, dopo una parte in \"Atto di forza\" (1990), diviene famosa a livello internazionale nel 1992, anno d'uscita del celebre film \"Basic Instinct\", in cui interpreta la \"femme fatale\" Catherine Tramell. La pellicola provoca numerose polemiche a causa dei suoi forti contenuti erotici, ma diviene uno dei maggiori profitti della storia al botteghino. Grazie a questa pellicola ha ricevuto la sua prima nomination come migliore attrice ai Golden Globe.\nHa ricevuto il plauso della critica per l'interpretazione di Ginger McKenna nel cult \"Casin\u00f2\" (1995) di Martin Scorsese, per la quale si aggiudica il Golden Globe per la migliore attrice in un film drammatico e ottiene la sua prima e unica candidatura al Premio Oscar per la miglior attrice. Per il suo ruolo nel dramma \"Basta guardare il cielo\" (1998) e nella commedia \"La dea del successo\" (1999) la Stone riceve la sua terza e quarta nomination ai Golden Globe, mentre nel 2004 vince il Premio Emmy per la sua partecipazione nella serie televisiva \"The Practice - Professione avvocati\".\nBiografia.\nSharon Stone nasce in un paesino della Pennsylvania che si trova tra Pittsburgh ed Erie. I suoi genitori, Joe e Dorothy Stone, avevano origini irlandesi: provenivano da Galway e lavoravano come operai in una fabbrica di colla. \u00c8 la seconda di quattro fratelli; ha infatti un fratello maggiore (Mike), un fratello minore (Patrick) e una sorella minore (Kelly).\nDa ragazza prende parte a molti concorsi di bellezza vincendoli tutti, tanto da decidere di trasferirsi a New York per diventare una modella. Nel 1977 si trasferisce nel New Jersey e poco dopo firma un contratto con la Ford Modeling Agency di New York.\nCarriera artistica.\nAnni ottanta.\nDopo essersi legata alla Ford Modeling Agency riesce a sfondare nel campo della moda e diventa una delle indossatrici pi\u00f9 famose degli Stati Uniti d'America. Successivamente \u00e8 la protagonista delle pubblicit\u00e0 televisive delle aziende Burger King e Maybelline ma, insoddisfatta della strada che la sua carriera sta prendendo, si trasferisce in Europa e, notata da Woody Allen, ottiene una piccola parte nel film \"Stardust Memories\" (1980), che rappresenta il suo esordio sul grande schermo. L'anno seguente entra nel cast dell'horror \"Benedizione mortale\", che ottiene un grande successo al botteghino.\nMentre si trova in Francia viene notata dal regista Claude Lelouch, che le affida una piccola parte nella commedia \"Bolero\" (1982) in cui recita al fianco di James Caan per soli due minuti; per questo il suo nome ufficialmente non appare nei titoli di coda. Nel 1983 \u00e8 selezionata da George Lucas e Steven Spielberg per la parte femminile di \"Indiana Jones e il tempio maledetto\", ma alla fine la scelta ricade su Kate Capshaw, ritenuta pi\u00f9 versatile e pi\u00f9 adatta al personaggio da interpretare.\nDopo il film per la TV \"Fino all'ultimo dollaro\" (1984) il suo nuovo passaggio sul grande schermo avviene nello stesso anno con \"Vertenza inconciliabile\", in cui recita insieme a Ryan O'Neal, Shelley Long e una giovane Drew Barrymore. Il film, mai giunto in Italia, \u00e8 da ricordare perch\u00e9 vede la Stone cimentarsi nel ruolo di femme fatale che l'avrebbe poi resa celebre qualche anno dopo. Sempre nel 1984 appare in una delle serie televisive pi\u00f9 seguite, \"Magnum, P.I.\"\nVerso la fine degli anni ottanta la Stone recita in alcune pellicole di minore spessore, riuscendo a impressionare felicemente la critica in \"Allan Quatermain e le miniere di re Salomone\" (1985), \"Gli avventurieri della citt\u00e0 perduta\" (1987), \"Nico\" (1988) e \"Ossessione d'amore\" (1989).\nAnni novanta.\nIl suo primo ruolo di un certo rilievo \u00e8 in \"Atto di forza\" (1990), di Paul Verhoeven, dove interpreta la moglie di Douglas Quaid (Arnold Schwarzenegger). In coincidenza con l'uscita del film viene pubblicato un suo servizio fotografico senza veli per la rivista \"Playboy\", in cui viene immortalata completamente nuda mentre apprende le tecniche del Taekwondo, arte marziale indispensabile per la buona riuscita del film. In seguito, riguardo alle foto os\u00e9, dichiar\u00f2 di averle fatte per bisogno di soldi, avendo appena finito di ristrutturare casa.\nPoco dopo l'uscita di \"Atto di forza\" \u00e8 coinvolta in un incidente stradale a Los Angeles, sul celebre Sunset Boulevard; subito dopo il sinistro torna a casa ignara dei traumi che ha subito. Rimane paralizzata per tre giorni e dichiara di avere pianto per tutto quel tempo prima di decidersi ad andare in ospedale, dove le vengono diagnosticate le fratture della scapola e della mascella, oltre a numerose contusioni.\nL'ottima interpretazione al fianco di Schwarzenegger avrebbe dovuto segnare la svolta della sua carriera, ma l'incidente la mette fuori gioco per vari mesi. Dopo la guarigione lavora in maniera stakanovista (nel solo 1991 appare in ben cinque film), ma si tratta di pellicole a basso budget e poca gente riesce a vederle: solo \"Scissors - Forbici\" ottiene un minimo seguito di pubblico, anche se viene stroncato dalla critica.\nIl personaggio che le fa ottenere gloria internazionale e che la fa entrare nella storia del cinema, ponendola come la Faye Dunaway della sua generazione, \u00e8 quello della femme fatale e presunta serial killer Catherine Tramell in \"Basic Instinct \"(1992). Inizialmente il ruolo di protagonista era stato offerto alla pi\u00f9 esperta Geena Davis, che per\u00f2 aveva rifiutato a causa delle numerose scene di sesso e di nudo presenti nella pellicola. Celebre \u00e8 rimasta la scena in cui la Stone, interrogata da alcuni poliziotti, accavalla le gambe mostrando di non indossare alcun indumento intimo. L'interpretazione le vale una nomination al Golden Globe per la migliore attrice in un film drammatico.\"Basic Instinct\" \u00e8 tra i trionfatori degli incassi di quella stagione cinematografica e suscita accese polemiche per le numerose scene di sesso che vengono mostrate senza censure: ci\u00f2 aumenta notevolmente la popolarit\u00e0 della Stone, che nel 1992 viene inserita dalla rivista \"People\" tra le cinquanta donne pi\u00f9 belle del mondo. Tuttavia, rivedendole oggi, le scene non appaiono cos\u00ec spinte.\nNel 1993 recita in \"Sliver\", diretta da Phillip Noyce, mentre nel 1994 si aggiudica il premio come componente della peggior coppia del cinema assieme a Sylvester Stallone per \"Lo specialista\". Nello stesso anno recita in \"Trappola d'amore\" al fianco di Richard Gere. I riconoscimenti alla sua bellezza si moltiplicano e nel 1995 viene inserita dal periodico \"Empire\" nella lista delle cento attrici pi\u00f9 sexy della storia del cinema. Nello stesso anno \u00e8 la protagonista del film di Sam Raimi \"Pronti a morire\" al fianco di Gene Hackman, Russell Crowe e Leonardo DiCaprio, un omaggio agli spaghetti-western.\nAnche il suo talento tuttavia \u00e8 destinato a essere premiato: il successo pi\u00f9 importante giunge nel 1996, quando ottiene una candidatura al Premio Oscar come migliore attrice protagonista per la sua interpretazione in \"Casin\u00f2\" di Martin Scorsese, per il ruolo della prostituta \"Ginger McKenna\", che le vale anche un Golden Globe. Nell'ottobre del 1997 la rivista \"Empire\" la inserisce tra le cento pi\u00f9 brave attrici di tutti i tempi. Il 1996 la vede in \"Difesa ad oltranza\", con Randy Quaid e Rob Morrow, e \"Diabolique\" al fianco di Isabelle Adjani e Chazz Palminteri. Nel 1999 recita in \"Gloria\", e viene inserita tra le venticinque playmate pi\u00f9 sexy del secolo, ricevendo anche una candidatura al Golden Globe per il film \"Basta guardare il cielo\".\nAnni duemila.\nVerso la fine degli anni novanta riceve la sua quarta nomination al Golden Globe per il film commedia \"La dea del successo\", diretto da Albert Brooks, nel quale interpreta Sarah Little, moglie del personaggio di Brooks. Sempre nello stesso anno recita in due film di scarso successo: \"Beautiful Joe\" e \"Inganni pericolosi\", mentre l'anno successivo \u00e8 nel cast di \"Ho solo fatto a pezzi mia moglie\", con protagonisti Woody Allen, Kiefer Sutherland e Maria Grazia Cucinotta. Dopo qualche anno di assenza dagli schermi dovuto a problemi di salute, nel 2003 ritorna sul grande schermo con il film \"Oscure presenze a Cold Creek\", thriller psicologico nel quale \u00e8 l'infedele ma onesta moglie di Dennis Quaid, alle prese con strani avvenimenti nella loro nuova casa. \u00c8 ospite alla prima serata del Festival di Sanremo nel 2003, durante il quale legge il monologo americano \"Desiderata\".\nNel 2004 partecipa alle pellicole \"Catwoman\" e \"Codice Homer\". Riscuote tuttavia maggiore fortuna sul piccolo schermo quando vince il Premio Emmy come miglior attrice per la sua partecipazione al serial \"The Practice\", del quale \u00e8 guest star in tre episodi dell'ottava stagione nei panni di Shelia, un avvocato tormentato ma coraggioso. Un altro successo arriva nel 2005 quando recita insieme a Bill Murray, Jessica Lange e Tilda Swinton in \"Broken Flowers\" di Jim Jarmusch, pellicola vincitrice del Grand Prix al Festival di Cannes.\nNel 2006 torna a occupare le prime pagine dei giornali per la sua scabrosa interpretazione in \"Basic Instinct 2\", sequel del precedente successo. Girato a Londra nell'autunno 2005, il film era gi\u00e0 stato annunciato nei primi anni duemila, con la pre-produzione partita nel 2001, ma diversi disaccordi tra la Stone e la produzione, sembra a causa dei numerosi veti posti dall'attrice sul nuovo protagonista maschile, causarono l'annullamento del progetto, seguita da una causa legale di cento milioni di dollari intentata dalla Stone verso i produttori. Tuttavia \u00e8 la stessa attrice, nel 2004 durante il tour promozionale del film \"Catwoman\", a rivelare di avere fatto cadere le accuse e che la produzione del film era ricominciata.Numerose sono le scene di nudo integrale e frequenti le scene di sesso lesbico e di gruppo. A tal proposito la Stone ha affermato che \u00e8 stata lei a convincere il regista Michael Caton-Jones a inserire pi\u00f9 scene erotiche, dichiarando: \"Pi\u00f9 ero nuda, pi\u00f9 ero contenta\". In questo film la 47enne Stone sfoggia un fisico statuario. Il cast comprende gli inglesi David Morrissey, Charlotte Rampling e David Thewlis. Presentato in anteprima al Roma Film Festival il film non ottiene tuttavia il successo sperato, risultando un clamoroso flop al botteghino americano, incassando 38,6 milioni di dollari contro un budget di oltre 70, e facendo vincere alla sua protagonista il Razzie Award alla peggior attrice protagonista. Nello stesso anno recita in \"Alpha Dog\" di Nick Cassavetes.\nSuccessivamente recita nelle pellicole \"When a Man Falls in the Forest\" e \"If I Had Know I Was a Genius\", mentre con il film corale \"Bobby\", che viene candidato al Golden Globe come miglior film drammatico e al SAG Awards come miglior cast, la Stone riesce a tornare al successo. Nel 2008 \u00e8 nel cast di \"5 dollari al giorno\" e nello stesso anno appare in tre episodi della serie \"Huff\". In seguito recita nelle pellicole \"Contrasti e amori\" e \"Streets of Blood\", usciti direttamente in DVD negli USA.\nAnni duemiladieci.\nNel 2010 recita nel ruolo di guest star in quattro episodi dell'acclamata serie \"Law &amp; Order - Unit\u00e0 vittime speciali\". L'anno successivo\n\u00e8 nel cast del film francese \"The Burma Conspiracy - Largo Winch 2\" diretto da J\u00e9r\u00f4me Salle, che non ottiene un gran successo di incassi. Nel 2012 partecipa al film indipendente \"The Burder Run\". In Italia la vediamo ospite nelle trasmissioni \"Chiambretti Sunday Show\" e \"Amici di Maria De Filippi\" realizzate per Canale 5.\nIl 2013 \u00e8 un anno particolarmente intenso per la Stone, che partecipa a tre film: \"Lovelace\", incentrato sulla vera storia della pornodiva Linda Lovelace, nel quale interpreta il ruolo della madre di Linda, e che generalmente viene ben accolto dalla critica, \"Gigol\u00f2 per caso\", commedia diretta e interpretata da John Turturro insieme a Woody Allen e Vanessa Paradis, nel ruolo dell'avvenente psicologa Parker; \"Gods Behaving Badly\", nuovamente con Turturro e al fianco di Christopher Walken, commedia sugli dei dell'Olimpo nel quale interpreta Afrodite.\nNel 2014 il regista Pupi Avati la vuole nel suo nuovo film \"Un ragazzo d'oro\", interpretato da Riccardo Scamarcio, Cristiana Capotondi e Giovanna Ralli. Nel film interpreta una scrittrice che sar\u00e0 molto importante per il figlio dell'uomo di cui stava per pubblicare la biografia. Il film vince il premio come miglior sceneggiatura al Montreal World Film Festival. Nel 2015 torna sul piccolo schermo come protagonista della nuova serie \"Agent X\", nei panni della vicepresidente degli Stati Uniti Natalie Maccabee, mentre nel 2016 \u00e8 nel cast del film \"Mothers and Daughters\".\nVita privata.\nDal 1984 al 1990 \u00e8 stata sposata con il produttore televisivo Michael Greenburg. Per un anno (1993-1994) \u00e8 stata fidanzata con il produttore William J. MacDonald. Il 14 febbraio 1998 sposa Phil Bronstein, editore del giornale \"San Francisco Chronicle\". Nel 2000 la coppia adotta un bambino, Roan Joseph Bronstein.\nIl 29 settembre 2001 l'attrice \u00e8 colpita da un aneurisma che la riduce in fin di vita e la costringe a un lungo ricovero. Nel 2004 subisce un infarto, poco dopo il divorzio dal secondo marito. La Stone ha successivamente adottato altri due bambini: Laird Vonne Stone nel 2005 e Quinn Kelly Stone nel 2006.\nDi religione buddhista, la Stone vive a Beverly Hills, in California, ma passa le vacanze estive in un ranch di sua propriet\u00e0 in Nuova Zelanda. Appoggia il Partito Democratico, \u00e8 sostenitrice dei diritti gay ed \u00e8 favorevole al matrimonio tra persone dello stesso sesso.\nDoppiatrici italiane.\nNelle versioni in italiano dei suoi film, Sharon Stone \u00e8 stata doppiata da:\nDa doppiatrice \u00e8 sostituita da:"}
{"id": "325429", "revid": "108928062", "url": "https://it.wikipedia.org/wiki?curid=325429", "title": "Henri de Boulainvilliers", "text": "Fu educato al collegio di Juilly e milit\u00f2 nell'esercito fino al 1697. Pubblic\u00f2 numerose opere, tutte uscite dopo la sua morte, di cui le pi\u00f9 importanti sono:\nLa sua visione della politica \u00e8 incentrata sull'esistenza di due \"razze\" all'interno della Francia feudale: quella aristocratica (costituita dagli eredi del popolo franco) e quella popolare (composta dagli eredi della componente gallo-romana). Essendo un fervente aristocratico, le sue analisi sulle strutture del potere monarchico, erano tese sia a delimitare che a delegittimare la figura del re, in particolare quella del re come sovrano assoluto, perfettamente incarnato nella figura di Luigi XIV. \nPer de Boulainvilliers non esiste diritto naturale che tenga: lo Stato si fonda essenzialmente su uno stato di guerra permanente: la stessa concezione di libert\u00e0 per de Boulainvilliers \u00e8 quella del pi\u00f9 forte che \u00e8 libero di opprimere la libert\u00e0 di un secondo, contrariamente a qualunque principio di uguaglianza. Per lui infatti solo nella disparit\u00e0 \u00e8 possibile la libert\u00e0, poich\u00e9 la storia mostra chiaramente che non c'\u00e8 alcuna possibilit\u00e0 di dividere il potere equamente tra tutta la popolazione: ogni volta che ci\u00f2 \u00e8 avvenuto c'\u00e8 stato un crollo del sistema amministrativo. Quindi il sovrano che vorr\u00e0 eliminare l'aristocrazia per avere un potere pi\u00f9 diretto, assoluto, andr\u00e0 incontro alla necessaria fine del suo Stato. Ci\u00f2 avverr\u00e0 essenzialmente poich\u00e9 la distinzione tra aristocrazia e plebe \u00e8 necessaria: i primi pensano alla guerra, i secondi a produrre.\nNel momento in cui questo meccanismo salta, gli aristocratici non sono pi\u00f9 sostentati dal popolo, dunque l'esercito deve essere mantenuto monetariamente. Ci\u00f2 comporta due cose: un apparato fiscale pesantissimo e l'istituzione di un esercito mercenario: il primo pesa gravemente sulla popolazione e la fa diventare insofferente, il secondo \u00e8 composto da persone che non combattono per proprio diretto interesse e che quindi possono essere facilmente dissuase dal combattere per il paese da cui sono state assoldate. Tutto ci\u00f2 \u00e8 avvenuto, secondo de Boulainvilliers gi\u00e0 con l'Impero Romano. proprio all'epoca dell'invasione dei Franchi in Gallia.\nMichel Foucault ha dedicato una serie di lezioni a Henri de Boulainvilliers presso il Coll\u00e8ge de France nel 1976."}
{"id": "325430", "revid": "125718828", "url": "https://it.wikipedia.org/wiki?curid=325430", "title": "Ed Wood (regista)", "text": "I suoi film erano generalmente caratterizzati da una trama approssimativa e dalla rapidit\u00e0 di realizzazione (spesso pochi giorni) dovute alla mancanza di mezzi, eppure la grande passione per il cinema lo spingeva a continuare nonostante le difficolt\u00e0.\nBiografia.\nServizio militare.\nFu arruolato nel 1942 negli United States Marine Corps, all'et\u00e0 di soli 18 anni, qualche mese dopo l'Attacco di Pearl Harbor.; partecip\u00f2 alla Battaglia di Tarawa, dove perse due denti e ferito da un mitragliatore a una gamba. Al momento del congedo aveva raggiunto il grado di caporale. Anni dopo dichiar\u00f2 che la paura di essere ferito era maggiore di quella di essere ucciso.\nIl cinema.\nDopo una breve esperienza teatrale nell'immediato dopoguerra con il lavoro \"The Casual Company\", che ebbe poco successo di pubblico, fond\u00f2 con mezzi di fortuna una propria casa di produzione cinematografica e realizz\u00f2 il cortometraggio western \"Crossroads of Laredo\". Nel 1951 realizz\u00f2 il suo secondo cortometraggio, \"The Sun Was Setting\", di genere drammatico ma dalle caratteristiche simili al precedente.\nIl suo primo lungometraggio fu il semiautobiografico \"Glen or Glenda\" (1953), il cui tema di fondo era il travestitismo; Wood, infatti, era un crossdresser e aveva un feticismo per i golfini d'angora da donna. Con questo film inizi\u00f2 il suo rapporto con Bela Lugosi; l'attore ungherese era ormai sulla via del declino e per motivi economici e di salute era costretto ad accettare ruoli marginali. Wood inizialmente trasse un vantaggio pubblicitario dalla partecipazione di Lugosi ai suoi film, ma il rapporto tra i due si trasform\u00f2 presto in una profonda amicizia.\nGli altri due film realizzati durante il sodalizio Wood-Lugosi furono \"La sposa del mostro\" (1955) e \"Plan 9 from Outer Space\" (1959), forse il suo lavoro pi\u00f9 celebre. Negli ultimi anni di vita, per gravi problemi economici si dedic\u00f2 alla realizzazione di film \"softcore\" e infine gir\u00f2 anche alcune pellicole pornografiche.\nMorte.\nNel 1978 la depressione di Wood era peggiorata, e lui e sua moglie Kathy erano diventati alcolizzati e indigenti. Il 7 dicembre 1978 furono sfrattati dal loro appartamento sulla Yucca Street, per cui si spostarono a Nord Hollywood presso l'appartamento di un loro amico, Peter Coe. Wood pass\u00f2 il weekend a bere vodka. Verso mezzogiorno del 10 dicembre, si sent\u00ec male e and\u00f2 a dormire nella camera da letto di Coe, da dove chiese a sua moglie di portargli da bere, ma lei si rifiut\u00f2.\nAlcuni minuti dopo url\u00f2, \"Kathy, non riesco a respirare!\", ma lei, stufa di essere comandata dal marito, lo ignor\u00f2. Non avendo sentito alcun rumore per una ventina di minuti, mand\u00f2 l'amico a controllare Wood, che nel frattempo era morto per attacco cardiaco. Kathy successivamente dichiar\u00f2, \"Ricordo ancora quando entrai in quella stanza quel pomeriggio e lui era morto, i suoi occhi e la sua bocca erano spalancati. Non dimenticher\u00f2 mai lo sguardo nei suoi occhi. Stringeva le coperte. Sembrava come se avesse visto il diavolo\". Wood venne cremato e le sue ceneri disperse in mare.\nRivalutazione postuma.\nSebbene molti critici lo abbiano definito \"il peggior regista mai esistito\", Fra i suoi estimatori si annovera anche il regista Tim Burton, che nel 1994 gli dedic\u00f2 \"Ed Wood\", con Johnny Depp nella parte del regista e con Martin Landau nei panni di Bela Lugosi, film liberamente tratto dalla biografia \"Nightmare of Ecstasy. The Life and Art of Edward D. Wood, Jr.\", firmata da Rudolph Grey, che contribu\u00ec ad accrescere la fama postuma del regista."}
{"id": "325432", "revid": "1442080", "url": "https://it.wikipedia.org/wiki?curid=325432", "title": "Palazzo Corrado Alvaro", "text": "Palazzo Corrado Alvaro (gi\u00e0 Palazzo Foti) \u00e8 un importante edificio di Reggio Calabria, sede della citt\u00e0 metropolitana. Precedentemente intitolato a Pietro Foti, patriota e sindaco della citt\u00e0 sul finire del XIX secolo, prende l'attuale denominazione nel 2015 in onore di Corrado Alvaro, scrittore e poeta nato a San Luca.\nOccupa l'isolato compreso tra Piazza Vittorio Emanuele II (detta \"Piazza Italia\"), il Corso Garibaldi, la via Pietro Foti e la via Miraglia. Nella stessa area sorgeva in precedenza il Palazzo dell'Intendenza, andato distrutto in occasione del terremoto del 1908.\nL'attuale palazzo fu progettato nel 1913 dall'architetto Camillo Autore e dall'ingegnere Gaetano Spinelli, e fu realizzato nel 1920, subendo delle modifiche in corso d'opera (nel frattempo gli uffici dell'amministrazione provinciale vennero ospitati in uno dei baraccamenti del rione \"Manti\" tra via Possidonea e via Filippini).\nArchitettura.\nLa volumetria esterna di Palazzo Corrado Alvaro trova la sua maggiore espressione sulla facciata che da sulla piazza e nei quattro elementi che caratterizzano gli angoli. I prospetti presentano al pian terreno una serie di finestre architravate, al primo piano dei balconi sormontati da timpani ricurvi e decorazioni. Le superfici sono caratterizzate a piano terra da una disposizione regolare di bugnato, al primo piano da intonaco liscio. Una cornice sormontata da balaustra, contenente motivi floreali e geometrici, delimita l'altezza dell'edificio.\nOpere d'arte presenti.\nAll'interno del palazzo sono custodite alcune opere d'arte di vari artisti. Tra esse vanno menzionate:\nDi notevole importanza dal punto di vista artistico \u00e8 la scalinata che conduce alle sale del primo piano, impreziosita da un'ara di epoca romana.\nAl Palazzo della Citt\u00e0 Metropolitana sono oggi disponibili varie aree per mostre, esposizioni, convegni ed eventi. In linea con l'idea originaria del progetto di restituire il Palazzo ai cittadini, rendendolo pi\u00f9 fruibile ed aperto a tutti, sono oggi disponibili varie aree per mostre, esposizioni, convegni ed eventi.\nIl restauro.\nDopo essere stato oggetto di un lungo restauro, di recente il \"Palazzo della Provincia di Reggio\" \u00e8 stato restituito alla citt\u00e0, ampliato grazie al recupero di due nuovi spazi nelle vecchie chiostrine (la sala convegni e la sala mostre) e di un solarium sul terrazzo. Oltre le strutture dell'edificio sono stati oggetto di restauro:"}
{"id": "325433", "revid": "1222", "url": "https://it.wikipedia.org/wiki?curid=325433", "title": "Parthenocissus Quinquefolia", "text": ""}
{"id": "325434", "revid": "5262458", "url": "https://it.wikipedia.org/wiki?curid=325434", "title": "Raise Your Voice", "text": ""}
{"id": "325435", "revid": "438678", "url": "https://it.wikipedia.org/wiki?curid=325435", "title": "The Perfect Man", "text": "The Perfect Man \u00e8 un film del 2005 diretto da Mark Rosman, con Hilary Duff, Heather Locklear e Vanessa Lengies.\nTrama.\nHolly Hamilton \u00e8 una ragazza di 16 anni che vive con la madre single Jean e la sorella Zoe, di 7 anni, con le quali si trasferisce a New York, dopo che lei aveva lasciato la precedente citt\u00e0 in seguito ad una delusione sentimentale della madre. Infatti, lei \u00e8 stanca dei continui trasferimenti che avvengono ogni volta che la madre chiude una relazione sentimentale e perci\u00f2 Holly \u00e8 costretta a seguire la madre abbandonando casa, amici e scuola. Nella nuova scuola conosce subito una ragazza, Amy, e in seguito Adam, disegnatore di fumetti. Con l'aiuto di Amy, decide di trovare l'uomo perfetto per la madre per riportarle la felicit\u00e0 in modo da non trasferirsi pi\u00f9. Consultano cos\u00ec lo zio di Amy, Ben, il quale d\u00e0 loro dei consigli con la scusa che tutto ci\u00f2 serve per un progetto scolastico. Cos\u00ec Holly comincia a corteggiare la madre fingendosi un ammiratore segreto, prima mandandole delle orchidee e poi scrivendole numerose lettere con il falso nome di Ben, residente in Cina.\nHolly inizia a frequentare sempre di pi\u00f9 Ben (lo zio di Amy) e capisce che lui e Jean hanno molto in comune e perci\u00f2 si rende conto che Ben \u00e8 l'uomo perfetto per lei mentre sua madre \u00e8 alle prese con Lenny, il panettiere del negozio in cui lavora poich\u00e9 convinta in un primo momento che fosse lui il suo ammiratore segreto che, dopo un'uscita insieme e durante una serenata stonata, che sveglia tutto il vicinato, le chiede di sposarlo ma lei, invece di accettare, dice di doverci riflettere; Holly cerca infatti di troncare la loro frequentazione poich\u00e9 convinta che Lenny non sia l'uomo giusto per lei.\nHolly, che aveva mandato una foto dello zio Ben alla madre, chiede ad Adam di fingersi Ben cinese con l'intento di telefonare a Jean e lasciarla ma la madre gli dichiara il suo amore e Adam non riesce nel suo intento, perch\u00e9 in quel momento pensa a Holly capendo di essersi innamorato di lei. La mattina seguente Holly lo affronta mentre Adam le dichiara i suoi sentimenti baciandola.\nHolly torna a chattare con la madre fingendosi Ben e organizza un incontro con lei dopodich\u00e9 lo raggiunge ad un matrimonio dove lei, pensando erroneamente che Ben sia lo sposo, rovina tutto poich\u00e9 il vero sposo \u00e8 un altro Ben mentre la sposa \u00e8 una sua cara amica. Ben la raggiunge per allontanarla, non prima che Holly \u00e8 riuscita a raccontargli la verit\u00e0. Intanto, Jean aspetta l'ammiratore segreto sotto il ponte (dove si erano dati appuntamento); qui arriva Holly che gli confessa la verit\u00e0 e che aveva fatto tutto ci\u00f2 per rimanere in un posto per un po' di tempo. Delusa e afflitta, Jean si allontana e rifiuta la proposta di matrimonio di Lenny.\nAnche Holly rimane delusa dopo che Adam le aveva fatto un disegno con il titolo \"La principessa Holly\" e cos\u00ec ritorna a casa e decide, come fa la madre, di scappare e di trasferirsi. La madre non accetta e incoraggia Holly a superare le cose chiedendo di guardare il disegno e di voltarlo; Holly lo fa e vede un disegno d'amore in cui Adam le dice che lui ci sar\u00e0 sempre per lei. Con ci\u00f2, Holly ritrova la felicit\u00e0 mentre Jean decide di rimanere a New York in maniera definitiva; cos\u00ec alla fine Jean vince il premio per la migliore torta, Zoe vince la gara di spelling, lei va al ballo con Adam e riesce a far incontrare la madre e il vero Ben.\nCuriosit\u00e0.\nDurante alcune riprese del film, in alcuni scaffali del negozio della mamma, si possono notare dei prodotti italiani, come: Misura (del gruppo Colussi), De Cecco, Kimbo Caff\u00e8 e Mulino Bianco."}
{"id": "325436", "revid": "287204", "url": "https://it.wikipedia.org/wiki?curid=325436", "title": "Citroen 2CV", "text": ""}
{"id": "325437", "revid": "767487", "url": "https://it.wikipedia.org/wiki?curid=325437", "title": "Material Girls", "text": "Material Girls \u00e8 una commedia teen americana, del 2006 con protagoniste Hilary ed Haylie Duff. Si basa su una sceneggiatura scritta da John Quaintance e diretta da Martha Coolidge. Vi sono anche star come Anjelica Huston, Lukas Haas, e Brent Spiner. in Italia, ha incassato 376.000 Euro. La trama \u00e8 stata tratta da Ragione e Sentimento di Jane Austen . \u00c8 co-prodotto dalla Patriot Pictures e Maverick Films.\nTrama.\nTanzania \"Tanzie\" (Hilary Duff) e Ava (Haylie Duff), sono due ricche, viziate e mondane ragazze di Hollywood che amano le cose materiali come lo shopping e i ragazzi, quando dovrebbero preoccuparsi della societ\u00e0 di cosmetici del loro defunto padre. Quando un grosso scandalo mediatico, coinvolge la societ\u00e0 che vende creme da notte, a causa delle condizioni estreme a cui \u00e8 sottoposta la pelle delle loro clienti, la stampa prende d'assalto la casa delle ragazze, barricandole al suo interno.\nDurante un incendio scoppiato all'improvviso nel loro palazzo, Tanzie prende al volo il videoregistratore in cui vi era una registrazione di suo padre che parlava dei suoi cosmetici.\nCercando un hotel per la notte, presto scoprono che tutte le loro carte di credito sono state bloccate e sono costrette a trasferirsi dalla loro cameriera e amica di famiglia, Inez nel suo piccolo appartamento, e come se non bastasse, la loro auto viene rubata. Le ragazze quindi si ritrovano con i loro beni congelati e devono adattarsi alla vita senza denaro.\nLa mattina seguente, Ava e Tanzie si recano alla festa di fidanzamento di Ava dove incontrano Fabriella (Anjelica Huston), storica antagonista del padre che offre loro di acquistare l'azienda di famiglia. Ma le ragazze non cedono e decidono di indagare a fondo sulle vere ragioni dello scandalo. Riusciranno a riscattare il padre e gestiranno con successo la fabbrica di cosmetici, trovando entrambe il grande amore.\nCritica.\nCon questo film, le sorelle Hilary ed Haylie Duff, furono candidate ai Razzie Awards 2006 nella categoria peggiore attrice protagonista e peggior coppia. Nonostante le critiche negative, il film ha tuttavia incassato a livello globale 16 847 695 dollari."}
{"id": "325439", "revid": "1305772", "url": "https://it.wikipedia.org/wiki?curid=325439", "title": "Michele Glica", "text": "Biografia.\nSembra debba essere identificato con Michele Sikidites, segretario dell'imperatore Manuele I Comneno (1143-1180), in fama di astrologo, il quale cadde in disgrazia (1158 o 1159) e fu accecato. Durante la prigionia Michele Glica scrisse una \"Supplica\" in versi (581 politici) all'imperatore. Si rivolse nuovamente all'imperatore nel 1161 inviandogli una raccolta di proverbi, uno dei pi\u00f9 antichi documenti della letteratura popolare bizantina.\nLa sua fama \u00e8 legata principalmente al suo \"\u0392\u03af\u03b2\u03bb\u03bf\u03c2 \u03c7\u03c1\u03bf\u03bd\u03b9\u03ba\u03ae\" (\"Cronaca\", \"Annali\"), una rassegna cronologica degli avvenimenti storici da Adamo alla morte dell'imperatore romano d'Oriente Alessio I Comneno (1118), compendio di natura didascalica composto in uno stile in cui si trovano fuse le tendenze classica e popolare. \u00c8 inoltre autore di trattati teologici e astrologici."}
{"id": "325441", "revid": "339392", "url": "https://it.wikipedia.org/wiki?curid=325441", "title": "Lizzie McGuire - Da liceale a pop star", "text": ""}
{"id": "325446", "revid": "125884745", "url": "https://it.wikipedia.org/wiki?curid=325446", "title": "Lizzie McGuire", "text": "Lizzie McGuire \u00e8 una serie televisiva americana prodotta e trasmessa da Disney Channel. La serie conta 65 episodi, distribuiti in due stagioni. Alla conclusione della serie, Hilary Duff e il resto del cast, prima di abbandonare del tutto i loro personaggi, hanno girato il film \"Lizzie McGuire - Da liceale a popstar\" (in cui per\u00f2 non appare Miranda).\nLa serie raggiungeva oltre 2,3 milioni di spettatori per episodio e divenne il punto di svolta per la carriera dell'allora giovanissima Hilary Duff. Divenne popolarissima tra i ragazzi dai 10 ai 17 anni e \"Richard Huff\" del \"New York Daily News\" la defin\u00ec una \"versione moderna\" di Annette Funicello.\nLa trasmissione della serie in chiaro su Italia 1 \u00e8 stata abbastanza travagliata: durante il passaggio in prima TV del 2003 non vennero trasmessi gli ultimi 10 episodi della serie; nel 2006 venne replicata la sola seconda stagione, interrompendola per\u00f2 di nuovo a 7 episodi dalla fine (trasmettendone quindi tre inediti); nel 2008 \u00e8 ripresa la messa in onda dall'inizio e, pur avendo saltato 3 episodi (tuttavia gi\u00e0 trasmessi in precedenza), finalmente la serie \u00e8 stata trasmessa integralmente fino all'ultimo episodio, in onda il 4 luglio 2008. La serie fu ritrasmessa integralmente su Italia 1 a partire dal 25 gennaio 2009. Le repliche furono sul canale pay Disney Channel Italia, sul canale gratuito Boing e dal 7 ottobre 2013 sul canale free Frisbee. Ad Agosto 2019 \u00e8 stato annunciato un revival della serie che avrebbe dovuto debuttare sulla nuova piattaforma Disney+. Il 17 dicembre 2020, tramite un post su Instagram, Hilary Duff annuncia la cancellazione del revival.\nTrama.\nLa serie parla di Lizzie McGuire e delle sue avventure alla scuola media con i suoi due migliori amici, Miranda e Gordon. Le loro avventure variano dai problemi con un'insegnante a quelli di anoressia. Nonostante Lizzie e Gordon siano solo amici hanno sempre sentito una certa attrazione l'uno verso l'altra. Tutti e due conoscono ogni cosa della vita dell'altro: si conoscono da quando Lizzie aveva un giorno. Nonostante ci\u00f2 mantengono solo un rapporto di amicizia. Comunque Lizzie, a volte, d\u00e0 a vedere che \u00e8 un po' innamorata di Gordon. A complicare la vita a Lizzie ci sono suo fratello Matt e la sua ex migliore amica Kate, che Lizzie continua ad aiutare anche se la tratta male. Ma per fortuna Matt ha un amico, Lanny, con cui giocare altrimenti per Lizzie la vita sarebbe stata veramente difficile.\nEpisodi.\nLa serie, che ha lanciato la carriera cinematografica e discografica di Hilary Duff, \u00e8 divenuta molto celebre negli Stati Uniti quanto in Italia ed \u00e8 stata trasmessa in anteprima assoluta dal network satellitare Disney Channel, stesso canale della trasmissione americana. In seguito \u00e8 stata trasmessa in chiaro su Italia 1.\nPersonaggi.\nAlter ego di Lizzie.\nL'\"alter ego\" di Lizzie \u00e8 l'unico personaggio animato della serie. Rappresenta i pensieri, le emozioni e qualche volta brutti pensieri di Lizzie. La serie non \u00e8 la prima ad usare un'animazione per rappresentare le sensazioni, i sentimenti, i pensieri e le emozioni di un personaggio: per esempio, \"Student Bodies\" \u00e8 una serie basata sulla vita di un personaggio animato del giornale della scuola spesso usato dagli artisti per le caricature degli amici che mostrano i sentimenti e i pensieri interiori.\nL'\"alter ego\" di Lizzie, nella versione in lingua originale, ha la voce di Hilary Duff.\nOspiti speciali.\nLa serie ha potuto vantare alcuni ospiti speciali come Zachary Quinto, Orlando Brown, Dabbs Greer, Aaron Carter, Kyla Pratt, Frankie Muniz, David Carradine, Haylie Duff, Steven Tyler, Sara Paxton, Phill Lewis, Andrew McFarlane, Joey Zimmerman, Doris Roberts, Sean Marquette, Raja Fenske, Greg Baker, Craig Anton e Erik Estrada.\nSigla.\nLa sigla iniziale si chiama \"We'll Figure It Out\" ed \u00e8 cantata da Angie Jaree. Il brano \u00e8 presente nella colonna sonora della serie, uscita nel 2002 e distribuita dalla Walt Disney.\nFilm.\nIl 2 maggio 2003, negli Stati Uniti d'America ed in seguito in Italia, \u00e8 uscito il film \"Lizzie McGuire - Da liceale a popstar\", basato sulla serie televisiva. Il film racconta del viaggio di Lizzie e i suoi amici in Italia, e di come lei, una volta arrivata a destinazione (la Citt\u00e0 Eterna) incontri il bellissimo e famoso cantante Paolo. Lui \u00e8 in coppia con una popstar, Isabella, identica a Lizzie, e fra intrighi, sotterfugi, romani, avventure, risate, lacrime e una storia d'amore la nostra protagonista si finge l'altra per una sera, all'IMVA.\nSpin-off.\n\"What's Stevie Thinking?\" \u00e8 lo spin-off della serie \"Lizzie McGuire\", che avrebbe dovuto raccontare le avventure dell'adolescente Stevie Sanchez (Selena Gomez), sorella di Miranda Sanchez, una delle protagoniste della serie originale, e dei loro genitori, Edward e Daniella Sanchez, che vivono la loro nuova vita in Australia. La serie, per\u00f2, non vide mai la luce e fu accantonata prima della messa in onda dell'episodio pilota.\nRevival.\nIl 24 agosto 2019 \u00e8 stato annunciato un revival della serie per il servizio streaming di propriet\u00e0 della Disney, ovvero Disney+, previsto per il 2020.\nA febbraio 2020, poco dopo l'inizio della produzione del revival, sono emerse le prime controversie legate alla realizzazione di esso: il 29 febbraio Hilary Duff ha comunicato, attraverso un post su Instagram, che sono nate delle divergenze creative tra il team di produzione della serie (tra cui la creatrice dello show originale, Terri Minsky) e la piattaforma di distribuzione. Pare infatti che il team creativo, insieme alla Duff stessa, fosse deciso a realizzare un prodotto indirizzato ad un target pi\u00f9 adulto rispetto a quello della serie originale, in linea con l'et\u00e0 dei protagonisti ormai trentenni su cui il revival si sarebbe basato. Il CEO di Disney Bob Chapek non ha apprezzato l'idea, tanto da escludere dal progetto la Minsky dopo la realizzazione dei primi due episodi. \"Ero incredibilmente eccitata per il lancio di 'Lizzie' su Disney+, e lo sono ancora\" ha scritto la Duff nel sopracitato post di Instagram. \"Nonostante ci\u00f2, sento la grande responsabilit\u00e0 di onorare la relazione tra Lizzie e i fan che, come me, sono cresciuti con lei. Farei un errore a chiunque limitando le avventure reali di una trentenne sotto ad una classificazione PG. Per me \u00e8 importante che, come sono state autentiche le sue esperienze adolescenziali, siano altrettanto reali quelle future\"; l'attrice ha poi continuato auspicando ad un passaggio dello show da Disney+ ad Hulu, altra piattaforma di distribuzione streaming di propriet\u00e0 della Disney che rilascia per\u00f2 contenuti rivolti a target pi\u00f9 ampi: \"Sarebbe un sogno se la Disney ci lasciasse spostare lo show su Hulu, se fossero interessati, cos\u00ec che io possa portare di nuovo in vita questo amato personaggio\".\nNel dicembre 2020, dopo mesi di trattative, il progetto del revival \u00e8 stato accantonato in maniera definitiva. "}
{"id": "325452", "revid": "670104", "url": "https://it.wikipedia.org/wiki?curid=325452", "title": "Jason Muzzatti", "text": "Carriera.\nClub.\nMuzzatti frequent\u00f2 il college al Michigan State, la cui squadra di hockey militava nella CCHA. Nel 1988 fu selezionato come prima scelta dei Calgary Flames (21\u00ba assoluto) e venne chiamato nel secondo team dell'All-Star Game CCHA, mentre due anni dopo entr\u00f2 nella prima squadra All-Star CCHA, e nella seconda della NCAA, poco prima di fare il suo debutto, nel 1991, fra i professionisti con il Salt Lake Golden Eagles, squadra della IHL affiliata ai Flames.\nLa stagione successiva si divise fra Salt Lake e gli Indianapolis Ice, sempre in IHL, ed indossando la maglia della nazionale canadese. Nel 1993-1994 fece il suo esordio in NHL, ma gioc\u00f2 solo un incontro, militando per il resto della stagione nella squadra satellite AHL dei Sain John Flames; la stessa cosa accadde anche nella stagione successiva.\nNella stagione 1995-1996 pass\u00f2 alla squadra NHL degli Hartford Whalers, dove gioc\u00f2 22 incontri, giocando una piccola parte della stagione ancora in AHL con gli Springfield Falcons. L'anno successivo fu la riserva di Sean Burke, tuttavia totalizz\u00f2 31 presenze con i Whalers, la cui franchigia a fine stagione fu trasferita ai Carolina Hurricanes.\nPoco prima dell'inizio della stagione 1997-1998 Muzzatti si trasfer\u00ec ai New York Rangers, coi quali per\u00f2 gioc\u00f2 solamente sei incontri, essendo girato perlopi\u00f9 in AHL. Durante quella stessa stagione fu scambiato con i San Jose Sharks, la sua terza squadra NHL. Ma anche in California raccolse solo 27 minuti sul ghiaccio.\nMuzzatti decise allora di trasferirsi in Europa: prima nella DEL, tra le file degli Eisb\u00e4ren Berlin, poi in Finlandia con i Tappara, poi ancora in Germania, con gli Augsburger Panther, e infine in Italia.\nEsord\u00ec con la casacca rossoblu dell'HCJ Milano Vipers nella gara di Supercoppa italiana vinta nel 2001 contro l'Asiago. Al termine della stagione si aggiudic\u00f2 lo Scudetto. Nel 2002-2003 biss\u00f2 la Supercoppa e lo Scudetto, aggiudicandosi anche la Coppa Italia sempre contro l'Asiago. Nel 2003-2004 conquist\u00f2 il suo terzo Scudetto con i \"Vipers\".\nUn altro cambio di casacca durante l'estate lo port\u00f2 a Bolzano, coi biancorossi dell'Hockey Club Bolzano con cui riusc\u00ec a conquistare la Supercoppa italiana nel 2004.\nNell'estate del 2006 pass\u00f2 ai Flint Generals in UHL, con cui termin\u00f2 la carriera al termine della stagione.\nDue anni dopo fu richiamato dagli stessi Flint Generals, come asstente allenatore prima, e come capo allenatore nella stagione 2009-2010.\nNazionale.\nGrazie al possesso del passaporto italiano, Muzzatti fece il suo esordio in Nazionale il 7 novembre 2003 contro l'Austria in un match amichevole. Nel 2004 gioc\u00f2 con il \"Blue Team\" i mondiali di Prima Divisione.\nCome in campionato si trov\u00f2 a competere per la maglia da titolare con G\u00fcnther Hell, nei successivi mondiali di Prima Divisione del 2005, vinti dall'Italia, che si conquist\u00f2 cos\u00ec la promozione nell'\"\u00e9lite\" mondiale, ed anche ai XX Giochi olimpici invernali di Torino 2006, dove i due si alternarono fra i pali, fino all'infortunio di Hell nell'incontro contro la Repubblica Ceca. Prese parte, inoltre, ai successivi mondiali di Riga nel 2006 e di Mosca nel 2007."}
{"id": "325456", "revid": "12816", "url": "https://it.wikipedia.org/wiki?curid=325456", "title": "Flying V", "text": ""}
{"id": "325466", "revid": "287204", "url": "https://it.wikipedia.org/wiki?curid=325466", "title": "Citroen", "text": ""}
{"id": "325467", "revid": "1652635", "url": "https://it.wikipedia.org/wiki?curid=325467", "title": "Peugeot", "text": "Peugeot \u00e8 una casa automobilistica e motociclistica francese parte del gruppo Stellantis. In precedenza, era parte del Groupe PSA.\nLa sede legale \u00e8 a Parigi e gli stabilimenti di ricerca e sviluppo si trovano a V\u00e9lizy, La Garenne-Colombes, Poissy e Sochaux, che \u00e8 il nodo centrale dell'insieme di stabilimenti Peugeot.\nIn precedenza apparteneva a Groupe PSA, proprietario anche di Citro\u00ebn (venduta dalla Michelin nel 1974), Opel (venduta nel 2017 da General Motors) e DS Automobiles (distaccatosi da Citro\u00ebn nel 2014 e divenuto marchio di lusso del gruppo), il quale nel 2021 ha dato vita al gruppo Stellantis dopo la fusione paritetica con Fiat Chrysler Automobiles.\nStoria.\nPreistoria della Peugeot.\nLa fabbrica Peugeot \u00e8 sempre stata legata alla famiglia Peugeot, da sempre residente nella zona attorno alle citt\u00e0 di Sochaux e Montb\u00e9liard, nella Franca Contea. Questa famiglia era gi\u00e0 nota gi\u00e0 nel XV secolo. I suoi componenti erano allora prevalentemente selvicoltori e possedevano alcune propriet\u00e0 boschive tra Audincourt, H\u00e9rimoncourt e la stessa Montb\u00e9liard, ove avevano impiantato una fiorente attivit\u00e0 di produzione e commercio della pece.\nAgli inizi del XIX secolo, sotto l'impulso di Napoleone Bonaparte, che aveva bisogno di divise per il suo esercito, i Peugeot aprirono un'impresa per la trasformazione del cotone ad Audincourt. Artefice di questa conversione fu Jean-Pierre Peugeot, bisnonno di Armand Peugeot che sarebbe divenuto uno dei principali pionieri dell'industria automobilistica in Francia.\nNel 1810 i figli di Jean-Pierre Peugeot, Jean-Pierre II e Jean-Fr\u00e9d\u00e9ric rilevarono il vecchio mulino di Sous-Cratet da adibire a fonderia e laminatoio. Fu questo il primo germe da cui si svilupper\u00e0 in seguito il grande impero Peugeot. Le tecniche di lavorazione dell'acciaio si evolsero rapidamente e la qualit\u00e0 dei prodotti della fonderia Peugeot divennero tra i migliori in Europa e trovarono clienti anche in Svizzera, in Italia e addirittura in Turchia. Nel corso degli anni, con il mutare della domanda prevalente del mercato, si adegu\u00f2 nella produzione. Si pass\u00f2 cos\u00ec dalla produzione di lame per seghe a quella di orologi, dalle stecche per ombrelli, alla produzione di molle e persino ad alcuni componenti in metallo per alcune ditte che producevano prodotti di corsetteria. I cambiamenti pi\u00f9 significativi riguardanti tali evoluzioni produttive si ebbero nel 1842, quando i Peugeot si associarono ai fratelli Jackson di Manchester e cambiarono la ragione sociale in \"Peugeot a\u00een\u00e9s et Jackson fr\u00e8res\", ma anche nel 1848, quando, dopo la crisi economica seguita alla rivoluzione, l'impresa prese il nome di \"Peugeot Fr\u00e8res\" e inizi\u00f2 a fabbricare anche delle montature in acciaio per le crinoline, accessori di moda lanciati dall'imperatrice Eugenia. \u00c8 del 1847 il primo utilizzo dello stemma raffigurante un Leone sopra una freccia.\nNel 1850 l'azienda della famiglia Peugeot si era talmente sviluppata da contare nuove fabbriche aperte nel frattempo a Valentigney, Beaulieu e Pont-de-Roide. Lo stesso anno fu introdotto il logo che rappresentava un leone in piedi su una freccia. Nel corso degli anni la freccia spar\u00ec e il leone cambi\u00f2 posizione.\nL'azienda era all'epoca in mano ai due fratelli Jules ed \u00c9mile Peugeot, i quali, oltre a ingrandirla notevolmente, introdussero migliorie sociali per i dipendenti, avanzate per l'epoca. I fautori di tali migliorie furono soprattutto \u00c9mile e la figlia Lucy, entrambi ferventi protestanti, che nel 1871 introdussero la giornata lavorativa di dieci ore invece di dodici, con trenta anni di anticipo sulla legislazione francese, oltre a istituire una societ\u00e0 di mutuo soccorso, divenuta vero e proprio sistema pensionistico nel 1876.\nA partire dal 1865 Jules ed \u00c9mile Peugeot introdussero nell'attivit\u00e0 aziendale i rispettivi giovanissimi figli Eug\u00e8ne e Armand. Sar\u00e0 principalmente quest'ultimo ad avviare la produzione automobilistica.\nNel 1879 ad Armand Peugeot fu mostrata la \"Mancelle\", vettura a vapore realizzata l'anno prima da Amed\u00e9e Boll\u00e9e: sono questi i primi contatti con l'automobile per Armand Peugeot, che in breve cominci\u00f2 a occuparsi di mezzi di locomozione. Fu cos\u00ec che nel 1881 egli convert\u00ec la fabbrica di Beaulieu alla produzione di biciclette, attivit\u00e0 che risult\u00f2 assai redditizia e fiorente, e si protrasse per vari decenni.\nNel 1888, quando L\u00e9on Serpollet realizz\u00f2 il suo motore a vaporizzazione istantanea, Armand Peugeot decise di cimentarsi nel campo della propulsione a motore: nel giro di un anno realizz\u00f2 quattro tricicli mossi dallo stesso motore di Serpollet. Tali tricicli furono esposti alla \"Exposition Universelle\" di Parigi nel 1889. Qui Armand Peugeot vide la Daimler Stahlradwagen, seconda vettura prodotta da Gottlieb Daimler e Wilhelm Maybach, a loro volta pionieri dell'industria automobilistica tedesca. L'industriale francese rimase colpito dal motore a combustione interna realizzato dai due tedeschi. Anche un altro francese, \u00c9mile Levassor, fu tra i presenti alla manifestazione. Sia Levassor sia Peugeot, alla fine della rassegna, acquisirono da Gottlieb Daimler i diritti per la produzione in proprio dei nuovi motori.\nLe prime autovetture Peugeot.\nLe prime automobili della Casa francese equipaggiate con motore termico furono prodotte a partire dal 1890, avevano quattro marce, 2 CV e raggiungono la velocit\u00e0 di 20 km/h. Il motore a benzina dell'epoca, un bicilindrico di origine Daimler, fu in seguito sostituito da un motore Peugeot. I motori Daimler utilizzati nelle prime Peugeot non provenivano direttamente dalla Germania, ma venivano forniti alla Peugeot dalla Panhard &amp; Levassor, con la quale Armand Peugeot era in ottimi rapporti. Il primo modello ufficiale della Peugeot, denominato \"Type 2\", fu seguito dalla \"Type 3\", assai significativa per la storia dell'automobile italiana, poich\u00e9 si tratta di fatto della prima automobile a circolare in Italia. Fu acquistata infatti il 2 gennaio 1893 dall'imprenditore Gaetano Rossi di Piovene Rocchette. Rispetto alla \"Type 2\", che fu un fiasco anche a causa dei suoi numerosi difetti tecnici, la \"Type 3\" ottenne un successo decisamente superiore, grazie anche ai suoi successi sportivi nei primissimi esempi di competizioni automobilistiche della storia. Oltre alla \"Type 3\", anche la \"Type 5\" vinse, a pari merito con una Panhard, la Parigi-Rouen del 1894, considerata la prima gara automobilistica di sempre.\nLa Peugeot Automobili.\nFino al 1896 l'attivit\u00e0 di costruzione automobilistica rimase un piccolo reparto delle grandi officine \"Peugeot Fr\u00e8res\", fortemente voluto da Armand Peugeot e appena tollerato dagli altri membri della famiglia che non ne gradivano i magri introiti e l'incerto futuro. A complicare le cose fu una disputa tra Armand e Gottlieb Daimler di natura \"economico-patriottica\". Daimler neg\u00f2 il permesso di commerciare automobili Peugeot con il suo motore in Alsazia, territorio da sempre conteso tra francesi e tedeschi, proponendogli una deroga solo se le automobili fossero state costruite nell'Impero tedesco. Sentendosi offeso come francese, Armand decise di rinunciare ai motori Daimler e di costruirli in proprio, affidandone la progettazione all'ingegnere Gratien Michaux. Dato il prevedibile malumore che avrebbe provocato in famiglia con la richiesta di ampliare il settore automobilistico, allo scopo di costruire in proprio i motori, Armand si risolse a fondare un'azienda autonoma.\nNacque cos\u00ec, nel 1897, \"Soci\u00e9t\u00e9 Anonyme des Automobiles Peugeot\" ad Audincourt, mentre Eug\u00e8ne Peugeot prosegu\u00ec nella produzione di biciclette, macchine per cucire e utensili. Sempre nel 1897, la neonata Casa francese realizz\u00f2 il suo primo motore a scoppio progettato e costruito autonomamente. Si trattava di un bicilindrico orizzontale, poi realizzato in varie cilindrate, subito affiancato da un pi\u00f9 economico propulsore monocilindrico verticale che risultava indicativo circa l'intenzione di rendere accessibile l'automobile a una maggior fascia d'utenza. Tali propulsori equipaggiarono tutti i modelli Peugeot costruiti fino al 1902, anno in cui la casa francese aveva in listino ben 23 modelli diversi.\nIn effetti, confortando le previsioni di Armand Peugeot, il mercato automobilistico si svilupp\u00f2 in Francia con grande rapidit\u00e0. Secondo la rivista \"France Automobile\" del luglio 1899, alla fine del XIX secolo circolavano nella sola Parigi circa 1900 automobili e i costruttori europei di automobili ammontavano a 888, dei quali 619 in Francia. Con il termine generico \"automobile\" venivano all'epoca definiti tutti i veicoli in grado di muoversi senza forza animale o umana, comprendendo quindi autovetture, tricicli, motocicli e altri veicoli, con propulsione a scoppio, a vapore o elettrica.\nIl nuovo secolo.\nLe prime vetture Peugeot erano dotate dello stesso schema meccanico, con motore e trazione posteriore, sterzo a barre di controllo e ruote anteriori di diametro inferiore rispetto a quelle posteriori. Ma all'alba del XX secolo tale schema sub\u00ec un profondo rinnovamento, con il motore che pass\u00f2 a essere sistemato anteriormente e per lo sterzo venne montato uno dei primi volanti. Inoltre la trasmissione divenne a catena, le ruote divennero tutte dello stesso diametro e i freni passarono alle ruote posteriori. Siamo a questo punto nel 1902: oltre ai cambiamenti strutturali delle vetture, vi furono anche cambiamenti nell'ubicazione dell'azienda stessa, che venne trasferita a Levallois, all'epoca uno dei centri pi\u00f9 fiorenti dell'allora giovanissima industria automobilistica.\nNel 1905 i figli di Eug\u00e8ne Peugeot cominciarono a guardare con pi\u00f9 fiducia alle possibilit\u00e0 offerte dall'industria automobilistica e si accordarono con Armand per poter produrre essi stessi automobili nella loro azienda, la \"Les Fils de Peugeot Fr\u00e8res\", con il marchio Lion-Peugeot. Mentre tale marchio era pi\u00f9 orientato verso autovetture pi\u00f9 economiche, Armand Peugeot stava indirizzando la produzione verso vetture di prestigio.\nIn seguito alla morte di Eug\u00e8ne Peugeot, avvenuta nel 1907, Armand si adoper\u00f2 per riunire le due aziende, cosa che avvenne nel 1910 con la fusione di entrambe sotto la nuova ragione sociale \"Soci\u00e9t\u00e9 Anonyme des Automobiles et Cycles Peugeot\". Anche lo stabilimento di Beaulieu, fino a poco tempo prima utilizzato esclusivamente per la produzione di biciclette e utensili, fu adibito alla produzione automobilistica Peugeot. Nel frattempo fu lanciata la Peugeot B\u00e9b\u00e9. Tale vettura fu progettata in collaborazione con il grande Ettore Bugatti che da poco aveva fondato l'omonima casa automobilistica.\nGli anni dieci.\nGli anni dal 1910 al 1919 videro il marchio Lion-Peugeot registrare un numero significativo di affermazioni in varie competizioni sportive tenutesi tra la fine del 1900 e l'inizio del decennio successivo. Nel 1912 nacque la Peugeot L76, una vettura da competizione realizzata da una squadra di piloti Peugeot e progettisti della Casa francese. Tale vettura ottenne parecchi successi grazie al suo potente motore da 7,6 litri bialbero plurivalvole (quest'ultimo dal contenuto tecnico di assoluto rilievo e assai innovativo per l'epoca), che poteva spingerla fino all'allora notevole velocit\u00e0 di 190\u00a0km/h. Con questa vettura vennero stabiliti anche alcuni record di velocit\u00e0 e si colsero anche alcune affermazioni negli Stati Uniti, come per esempio la vittoria alla 500 Miglia di Indianapolis del 1913.\nLo scoppio della Prima guerra mondiale costrinse la Casa francese ad adeguarsi in parte ai nuovi regimi bellici, ma l'attivit\u00e0 sportiva non venne trascurata e, anche negli anni pi\u00f9 duri, alcune Peugeot da competizione, come la L45, conquistarono alcuni importanti risultati, come nelle tre edizioni della gara di Indianapolis del 1915, 1916 e 1919, rispettivamente un secondo posto e due primi posti.\nLa fine della guerra spinse la Casa a razionalizzare la produzione e a orientarsi su vetture di fascia inferiore, senza tuttavia trascurare quelle di maggior prestigio.\nGli anni venti.\nFu cos\u00ec che nel 1920 nacque la Peugeot Quadrilette, una spartana vettura di fascia medio-bassa, dalla singolare disposizione in tandem dei suoi due sedili. Nello stesso periodo fu introdotta anche la Type 163, sempre di fascia medio-bassa. Nel 1926 la \"Soci\u00e9t\u00e9 Anonyme des Automobiles et Cycles Peugeot\" si separ\u00f2 in due, da una parte, la \"Automobiles Peugeot\" (automobili) e dall'altra la \"Cycles Peugeot\" (biciclette).\nIn questo decennio la Casa francese cominci\u00f2 a sperimentare, nel suo stabilimento di Lilla, un nuovo tipo di propulsore, il motore diesel, fino a quel momento rimasto quasi ignorato. In Germania, simili esperimenti furono condotti dalla Mercedes-Benz, nata nel 1926, e fu quest'ultima ad avere la meglio nel lancio della prima vettura a gasolio della storia. La Peugeot sarebbe tornata all'avanguardia dei motori diesel qualche decennio dopo. Nel 1928 gran parte delle risorse della \"Automobiles Peugeot\" furono concentrate nella zona di Sochaux. A partire dallo stesso anno, lo stabilimento di Lilla, dedito alla sperimentazione di motori diesel, fu utilizzato come sede della CLM (\"Compagnie Lilloise des Moteurs\"), un complesso industriale creato dalla stessa Peugeot.\nQuesti cambiamenti avvennero durante un periodo delicato per le finanze della Peugeot, a causa principalmente dal fallimento di una delle banche su cui la Casa francese si appoggiava abitualmente.\nNel 1929 venne lanciata la 201, erede di \"Quadrilette\" e 5CV. La \"201\" fu una vettura importante nella storia della Peugeot, perch\u00e9 il suo successo permise alla casa di attraversare indenne il difficile periodo della Grande depressione. Inoltre, la \"201\" fu la prima Peugeot ad adottare il sistema di denominazione a tre cifre con lo zero in mezzo, criterio adoperato per molti decenni. La Peugeot deposit\u00f2 anche come denominazioni distintive tutti i numeri a tre cifre con interposto lo zero. La scelta aveva origine nel fatto che lo zero centrale della cifra, posta sulla calandra, dissimulava l'antiestetico foro per la manovella d'avviamento. Tranne rare eccezioni, a partire dal 1930 nessun'altra casa automobilistica pot\u00e9 utilizzare per i propri modelli una cifra a tre numeri con interposto lo zero. Una deroga venne concessa dalla Peugeot, in rispetto al \"cavallino rampante\", per i modelli Dino 206, e Ferrari 208 e 308. La Porsche, invece, fu diffidata e costretta a modificare la gi\u00e0 annunciata denominazione \"901\" in \"911\".\nGli anni trenta e di nuovo in guerra.\nLa Peugeot riusc\u00ec negli anni trenta a superare indenne la grande crisi economica successiva al crollo della Borsa di New York del 1929. Nei primi anni trenta rinnov\u00f2 la sua gamma, rendendola da una parte pi\u00f9 popolare e meno ambiziosa, senza tuttavia trascurare anche le fasce di mercato pi\u00f9 alte. Nacquero cos\u00ec vetture come la media 301, la medio-alta 401 e la 601, vettura di fascia superiore. Questi modelli, nati con caratteristiche estetiche convenzionali, si sarebbero in seguito evolute divenendo pi\u00f9 aerodinamiche, secondo la moda dell'epoca, una moda che traeva origine dalle opere di pionieri come Gabriel Voisin. Tale ricerca dell'aerodinamica raggiunse il suo culmine nella seconda met\u00e0 degli anni trenta, quando vennero lanciate la 402, la 302 e infine la 202, caratterizzate da corpi vettura quasi identici, specie nel frontale, dove i fari anteriori erano racchiusi all'interno di una griglia centrale assieme al radiatore. Cambiavano gli ingombri, pi\u00f9 contenuti nella 202 e pi\u00f9 esuberanti nella 402. Non vi fu un seguito, invece, per la 601. Questi modelli ebbero anche delle declinazioni sportive, denominate Darl'Mat e proposte come profilatissime coup\u00e9 e roadster.\n\u00c8 di questo decennio l'invenzione, da parte della Peugeot, del tetto rigido ripiegabile, adottato in via ufficiale nel modello 402 (denominato \"Eclipse\") ma anche in molti altri suoi modelli dell'epoca, sebbene non ufficialmente a listino. Tale invenzione sarebbe stata ripresa nel 2001 con il lancio della 206 CC.\nNel settembre del 1939 scoppi\u00f2 la seconda guerra mondiale.\nLa guerra e la rinascita: gli anni quaranta e cinquanta.\nNel periodo bellico vi fu una grande carenza di petrolio e benzina e la produzione automobilistica della Peugeot fu pressoch\u00e9 sospesa, con l'eccezione di una piccola vetturetta a propulsione elettrica, la VLV, i cui 377 esemplari prodotti furono utilizzati specialmente nella zona di Parigi, e, fino al 1942, di alcune piccole quantit\u00e0 di Peugeot 402 e 202.\nAll'indomani del conflitto, la Casa francese cominci\u00f2 a lavorare alla nuova vettura che avrebbe sostituito la 202, che era sempre in produzione. La nuova vettura, denominata 203, fu lanciata nel 1948, prima Peugeot monoscocca e unico modello nella gamma Peugeot dal 1949 (anno in cui la 202 fu tolta di produzione) al 1955.\nNegli anni seguenti, mentre la 203 raccoglieva consensi sempre crescenti, part\u00ec il progetto per una vettura di fascia superiore che andasse ad ampliare la gamma della Casa. Contemporaneamente a Lilla andavano avanti le ricerche per i motori diesel. Nel 1955 venne lanciata la Peugeot 403, un modello estremamente significativo nella storia della Casa, perch\u00e9 sanc\u00ec l'inizio della collaborazione tra la Casa del Leone Rampante e il prestigioso atelier automobilistico di Pininfarina. La vettura si rivel\u00f2 un successo e nel 1959 ne fu proposta anche una versione a gasolio, prima Peugeot diesel nella storia. Il motore diesel utilizzato, per\u00f2, non usc\u00ec direttamente dallo stabilimento \"CLM\" di Lilla, ma era stato concepito dalla Indenor, un'azienda francese molto avanti nel campo dei motori diesel, che era stata rilevata alcuni anni prima dalla \"CLM\". \nGli anni sessanta.\nNel 1960 venne lanciata la Peugeot 404, destinata ad affiancare e in seguito a sostituire la 403. Anche la 404 fu proposta in versione diesel e anch'essa si rivel\u00f2 un grande successo. Negli anni sessanta la gamma Peugeot si diversific\u00f2 ulteriormente: nel 1965 venne introdotta la 204, prima Peugeot a trazione anteriore, mentre nel 1968 fu la volta della celebre 504, prima world car della casa francese, decisamente pi\u00f9 moderna della 404. Infine, nel 1969 venne introdotta la 304, versione allungata della 204, rispetto alla quale si pose un gradino pi\u00f9 in alto. Anche questi tre modelli furono proposti in alcune versioni a gasolio, rafforzando quindi la loro posizione di riferimento nel campo del diesel. In particolare, la 204 fu all'epoca la vettura dotata del pi\u00f9 piccolo motore diesel prodotto fino a quel momento: solo 1255 cm\u00b3.\nNel 1965 la \"Soci\u00e9t\u00e9 des Automobiles Peugeot\" divenne \"Peugeot Soci\u00e9t\u00e9 Anonyme\", divenendo la holding di controllo di tutte le societ\u00e0 del gruppo.\nNel 1966 la Peugeot firm\u00f2 un accordo con la Renault per la produzione di motori in comune. Da tale joint-venture nacquero nuovi motori di svariate fasce, dai piccoli motori della serie X, ai pi\u00f9 grandi motori Douvrin (dal nome della citt\u00e0 di Douvrin, dove sorge lo stabilimento in cui nascevano tutti i motori sviluppati con Renault), fino al V6 PRV, quest'ultimo realizzato in un'ulteriore joint-venture che prevedeva anche la collaborazione della svedese Volvo. Tutte queste famiglie di motori avrebbero avuto un lungo seguito commerciale.\nGli anni settanta e la nascita del gruppo PSA.\nNegli anni settanta furono significativi nella storia della Peugeot e non solo. Nel 1972 fu lanciata la Peugeot 104, la prima utilitaria Peugeot, in due varianti di carrozzeria, a due e a quattro porte (poi divenute tre e cinque porte con l'introduzione del portellone posteriore). Poi nel 1973 vi fu la crisi petrolifera, che colp\u00ec in particolare i produttori di auto di grossa cilindrata. Non fu quindi il caso della Peugeot, ma la situazione divenne estremamente precaria per un altro costruttore francese, Citro\u00ebn, il quale alla fine del decennio precedente era entrato in societ\u00e0 con la Maserati per la produzione di una gran turismo profilata. Da ci\u00f2 nacque la SM, che per\u00f2 non ebbe un gran successo commerciale e anzi port\u00f2 la Citro\u00ebn sull'orlo del fallimento. Fu la Peugeot a rilevarla e ad assumerne la direzione, a partire dal 24 giugno 1974. Nel 1976, con l'acquisto del 90% del capitale Citro\u00ebn, nacque la PSA Peugeot-Citro\u00ebn, pi\u00f9 comunemente nota come Gruppo PSA.\nNel 1975 la Peugeot introdusse l'ammiraglia della casa, la 604, probabilmente l'unica ammiraglia del marchio in grado di competere anche negli Stati Uniti con marchi come Mercedes Benz, disponibile sia con motori benzina (tra cui il 2.7 - 2.9 PRV), sia con motori a gasolio, tra cui il 2.3 turbodiesel, primo motore diesel sovralimentato in Europa. Nello stesso anno la 404, in listino da ben quindici anni, usc\u00ec di produzione definitivamente.\nNel 1977 fu lanciata la 305, destinata a raccogliere il testimone della 304 e nel 1979 fu la volta della 505, vice-ammiraglia chiamata a sostituire la 504.\nNel 1978 la statunitense Chrysler decise di vendere le sue succursali in Francia, Spagna e Gran Bretagna. Fu la Peugeot a raccogliere l'offerta e con l'acquisizione del pacchetto divenne detentrice dei marchi Simca e Talbot, oltre agli storici Sunbeam e Rootes. Nello stesso anno, il gruppo PSA entr\u00f2 in joint-venture con il gruppo Fiat per produrre veicoli commerciali. La joint-venture, denominata Sevel, comport\u00f2 l'apertura di due stabilimenti, uno ad Atessa, in Italia, e uno a Valenciennes, in Francia.\nGli anni ottanta e la fine della Talbot.\nNel 1980 la Peugeot cominci\u00f2 a commercializzare i primi modelli Talbot, tra cui la Talbot 1100 (versione rimarchiata della Simca 1100) e la Talbot Samba (praticamente una 104 3 porte rimarchiata). Ma la nuova crisi petrolifera del 1979 la rivoluzione in Iran negli anni 1978-1979, paese importante nodo commerciale per la ex-Chrysler, unitamente agli scarsi successi commerciali in Europa dei modelli Talbot, costrinsero la Peugeot a ridurre l'offerta di marchi e a togliere quello Talbot, utilizzato fino al 1993 solo per il furgone Express, basato sul Fiat Ducato dell'epoca.\nNel frattempo la Peugeot mand\u00f2 avanti la sua produzione automobilistica: il 1983 vide il lancio della 205, vettura utilitaria di gran successo, anch'essa disegnata da Pininfarina. La sua produzione sarebbe durata oltre dodici anni. Nel 1986 venne introdotta la 309, anch'essa un buon successo, ma limitatamente al mercato interno, mentre oltreconfine trov\u00f2 maggiori difficolt\u00e0. In ogni caso venne superato largamente il milione e mezzo di unit\u00e0 vendute in sette anni.\nNel 1987 venne lanciata la 405 in sostituzione della 305. Tale modello fu la seconda Peugeot, dopo la 504, a fregiarsi del titolo di Auto dell'anno.\nCon l'uscita di produzione della 604, la 505 fu dotata di motori pi\u00f9 potenti, in modo da fornire un \"cuscinetto\" in attesa dell'arrivo della nuova ammiraglia, la 605, che vide la luce nel 1989. La 505 Fu anche l'ultima automobile Peugeot a trazione posteriore.\nGli anni novanta.\nIn Francia e in Europa.\nGli anni novanta videro il successivo rinnovamento della gamma, con alcune novit\u00e0: nel 1991 un nuovo modello venne introdotto al di sotto della 205 e venne denominato 106. Anche questo modello ebbe un enorme successo e venne prodotto per tredici anni.\nDue anni dopo fu la volta della 306, destinata a rimpiazzare la 309, mentre nel 1994 fu presentata la 806, prima monovolume della Casa francese, realizzata dalla joint-venture tra il gruppo PSA e il gruppo Fiat. A met\u00e0 del decennio venne lanciata la Peugeot Ranch, una sorta di incrocio tra una monovolume e un furgoncino, pi\u00f9 comunemente definibile come \"ludospace\". Anche questo modello incontr\u00f2 un buon successo, specie in versione furgonata.\nNel 1998 venne lanciata la 206, un nuovo successo per la Casa francese, tanto da arrivare ai primi anni dieci del secolo successivo. Nello stesso anno, il gruppo PSA entr\u00f2 in joint-venture con il gruppo Ford per la realizzazione di nuovi motori diesel di fascia bassa e medio-bassa. Da tale cooperazione sarebbero derivati in seguito i motori DV, molto apprezzati dal pubblico.\nFra tanti successi vi fu anche un insuccesso, costituito dalla 605, non molto apprezzata, insuccesso dovuto solo in parte ad alcuni problemi tecnici che affliggevano in particolare le versioni dotate del 3 litri PRV, ma che pi\u00f9 probabilmente non fu un vero sostituto di pari classe delle pi\u00f9 vecchie 604 e 505. Con l'uscita di scena delle 604, 505, 405, le uniche World car prodotte dal marchio, si chiude definitivamente anche l'avventura negli USA del marchio francese. Il pregiudicarsi un territorio di vendita cos\u00ec esteso si riveler\u00e0 una scelta quanto mai sbagliata negli anni a venire.\nLa Dongfeng Peugeot-Citro\u00ebn Automobiles.\nAll'inizio degli anni novanta, il Gruppo PSA comincia una joint-venture con il costruttore cinese Dongfeng Motor Corporation. Tale joint-venture, nota con il nome di Dongfeng Peugeot-Citro\u00ebn Automobiles, si occuper\u00e0 di costruire nello stabilimento di Wuhan modelli del Gruppo francese su licenza. Nel 1992 verr\u00e0 commercializzato il primo modello derivato da tale joint-venture, ossia la Citro\u00ebn Fukang, derivata dalla ZX. Dallo stesso modello sar\u00e0 derivata la Elys\u00e9e, costruita per\u00f2 anche con componenti derivati da altri modelli Citro\u00ebn europei. In seguito, verr\u00e0 proposta la Citro\u00ebn C2, che per\u00f2 non corrisponde alla C2 europea, bens\u00ec a una Peugeot 206. Negli anni duemila, verranno prodotte anche la 307 a tre volumi e nel 2010 anche la 408, su base 308.\nGli anni duemila.\nGli anni duemila sono caratterizzati dalla nascita di varie joint-venture tra il Gruppo PSA e altre Case automobilistiche, il tutto allo scopo di contenere i costi di produzione. Gi\u00e0 il 2001 \u00e8 stato ricco di novit\u00e0: la joint-venture con Ford d\u00e0 luogo alla nascita dei motori DV, mentre il listino si arricchisce dell'accattivante \"206 CC\", dotata di tetto in metallo ripiegabile elettricamente. In questo modo la Casa francese intende sottolineare il suo primato nel campo dei tetti rigidi ripiegabili, specie dopo il lancio, avvenuto alcuni anni prima della prestigiosa Mercedes-Benz SLK, che in molti avevano additato come la prima a proporre tale soluzione. Sempre nel 2001 vi fu il lancio della 307, la terza Peugeot eletta Auto dell'Anno. Anche la 307, sebbene meno sportiveggiante della 306, ha avuto un gran successo.\nA met\u00e0 del decennio il Gruppo PSA entra in joint-venture con la BMW e da qui nascono i motori Prince, poi montati sulle nuove Mini e su alcuni modelli PSA di fascia medio-bassa. Nello stesso periodo nasce la 107, meno sportiva e pi\u00f9 cittadina della 106 che sostituisce. In quel periodo si delineano nuove nicchie di mercato per la Peugeot. Tali nicchie verranno occupate da nuovi modelli derivati dalla normale produzione e caratterizzati da un ampio spazio interno rispetto ai tradizionali modelli da cui derivano, oltre che da altre particolari funzionalit\u00e0 tecniche e configurazioni di carrozzeria inedite per la Peugeot stessa. Dal punto di vista della denominazione, tali modelli particolari non hanno pi\u00f9 uno \"zero\" centrale, bens\u00ec due zeri. Nascono cos\u00ec dapprima la 1007 del 2005, una piccola monovolume da contrapporre a vetture come l'Opel Agila. Due anni dopo esordisce la 4007, primo SUV della Casa francese, realizzato in joint-venture con la Mitsubishi e nel 2009 \u00e8 la volta della 3008, un particolare crossover in parte SUV, in parte monovolume e in parte station wagon. Tale modello, tra l'altro, inaugura anche il nuovo corso stilistico della Casa francese, caratterizzato da una calandra non pi\u00f9 aggressiva come la \"bocca\" delle precedenti Peugeot, ma ugualmente carica di personalit\u00e0.\nGli anni 2010.\nA gennaio 2010, la Peugeot ha presentato la nuova immagine di marca: il leone, storico simbolo della casa francese, \u00e8 stato ristilizzato in modo da avere un'apparenza pi\u00f9 moderna, mentre \u00e8 stato reso noto anche il nuovo slogan della marca: \"Motion &amp; Emotion\", cio\u00e8 \"movimento ed emozione\". Nello stesso anno viene lanciata la coup\u00e9 RCZ, mentre vengono intensificate le ricerche sui motori elettrici e ibridi e a fine anno viene introdotta la tecnologia microibrida dei motori e-HDi con sistema Stop &amp; Start integrato di nuova generazione. Sempre alla fine del 2010 viene lanciata la 508, grossa e imponente berlina destinata a rimpiazzare in un solo colpo i modelli \"407\" e\" 607\". \u00c8 proprio questa una delle prime Peugeot a montare il motore 1.6 e-HDi. La \"508\" sar\u00e0 seguita dalla versione restyling della 308, presentata a Ginevra nel 2011.\nPer i mercati emergenti, nel 2012 viene lanciata la 301, che riprende il nome dello storico modello degli anni trenta, ma inaugura anche il nuovo criterio di denominazione dei modelli che verranno prodotti da quel momento in poi (vedi paragrafo Denominazioni dei modelli Peugeot). Sempre nel 2012 viene introdotta l'erede della \"207\", ossia la 208, che a partire dall'anno seguente verr\u00e0 proposta anche nella frizzante versione \"GTI\", con cui verr\u00e0 rinnovata la tradizione delle piccole \"GTI\" della Casa francese. E ancora nel 2012 viene stipulato un accordo di collaborazione con la General Motors, la quale entra per il 7% nel capitale del Gruppo PSA allo scopo di realizzare e condividere tecnologie in comune. Il fatto susciter\u00e0 attriti con la BMW, fino a quel momento cooperante con PSA nella realizzazione dei motori Prince. A met\u00e0 del 2013 viene presentata la nuova 308 che non cambia di numerazione. Sempre nel 2013 vengono ristilizzate la 3008 e la 5008. Nel 2014 arriva la versione familiare della 308 e la 508 subisce un restyling, ma soprattutto viene presentata la 108 realizzata insieme alla Toyota e che \u00e8 legata strettamente alla Citro\u00ebn C1 e alla Toyota Aygo (com'era stato per le precedenti generazioni) anch'esse rinnovate. Finisce anche la produzione dei motori a benzina V6 e con essa, probabilmente, viene sancita l'uscita definitiva di PSA dal segmento dei veicoli di lusso.\nNel frattempo la situazione si fa difficile: il Gruppo PSA, venutosi a trovare in cattive acque a causa della crisi economica e delle magre vendite, raggiunge un accordo con i cinesi della \"Dongfeng\" e il governo francese: il 20% del pacchetto azionario passa a quest'ultimo, un altro 20% \u00e8 per la Dongfeng, mentre la famiglia Peugeot detiene un ulteriore 20%. Il resto viene suddiviso tra vari azionisti minori. Per la prima volta dopo secoli, la famiglia Peugeot non \u00e8 pi\u00f9 la detentrice del pacchetto di maggioranza, aspetto che la dice lunga sul difficile periodo della Casa francese. Nel frattempo, la joint-venture con la General Motors prosegue senza che per\u00f2 si riescano a raggiungere concreti obiettivi comuni. Nello stesso periodo, al timone del gruppo PSA arriva Carlos Tavares. Il nuovo amministratore delegato del colosso francese, proveniente dalla Renault ed ex-vice di Carlos Ghosn, dar\u00e0 un impulso decisivo nel risollevare le sorti del gruppo PSA, tagliando i cosiddetti \"rami secchi\" delle gamme di Peugeot e Citro\u00ebn e concentrando la produzione solo in quei modelli che garantiscono la massima redditivit\u00e0. Per questi motivi, una delle Peugeot che per prima dovette abbandonare la gamma fu la tanto apprezzata RCZ, affascinante nelle sue linee, ma pur sempre una vettura di nicchia che non poteva garantire grossi volumi di vendita. Salito al vertice del gruppo nell'aprile del 2014, Tavares riuscir\u00e0 nel giro di un anno a ribaltare i bilanci dei due storici marchi PSA, portandoli nuovamente in attivo. Non solo, ma nel 2017 accanto a Peugeot, Citro\u00ebn e DS arriveranno due nuovi marchi, nientemeno che la Opel e la Vauxhall, rilevate dalla General Motors, con la quale si chiuse la tanto discussa joint-venture.\nNel gennaio 2021, dopo la fusione fra il gruppo PSA e il gruppo FCA e la nascita di Stellantis, Linda Jackson \u00e8 stata nominata alla guida del marchio Peugeot.\nAltre attivit\u00e0 della Peugeot.\nOriginariamente l'impresa fabbricava anche lame per seghe e utensileria varia, nonch\u00e9 macinapepe e macinacaff\u00e8 (dal 1876 al 1935), moto, ciclomotori, biciclette (attivit\u00e0 indipendente dal 1926), elettrodomestici e utensili elettrici (il marchio Peugeot, ceduto nel 1996, \u00e8 scomparso in questo settore). I macinini sono prodotti dalla societ\u00e0 PSP Peugeot con sede e stabilimento a Quingey.\nIdentit\u00e0 visiva.\nIl leone simbolo dell'azienda fu realizzato da Justin Blazer, orafo e incisore a Montb\u00e9liard, e utilizzato a partire dal 1847 bench\u00e9 depositato come marchio soltanto nel 1858; per Peugeot l'animale simboleggiava le tre qualit\u00e0 delle proprie lame: \"la resistenza dei denti, la flessibilit\u00e0 della lama e la velocit\u00e0 di taglio\". Bisogn\u00f2 attendere il 1948 e la 203 per veder scomparire la freccia che fino ad allora era stata ai piedi del leone. Il leone Peugeot assunse le forme dello stemma della Franca Contea nelle due varianti introdotte, rispettivamente, nel 1948 e nel 1955. Il marchio sub\u00ec diverse modifiche prima di arrivare alla versione attuale in uso dal 25 febbraio 2021.\nDenominazioni dei modelli.\nLa Peugeot ha depositato come marchio nel dominio automobilistico le designazioni x0y per i suoi modelli. \u00c8 per questo che la Porsche 901 viene commercializzata col nome di Porsche 911 su domanda di Peugeot. La denominazione del Boeing 707, invece, non \u00e8 minacciata: da un lato perch\u00e9 non si tratta una vettura, dall'altro perch\u00e9 Boeing ha depositato la designazione 7x7 per i nomi dei propri aerei (Intel a suo tempo non \u00e8 stata autorizzata a depositare 80386, 486, 586 e 686 proprio per questo motivo).\nStoricamente, la prima delle tre cifre \u00e8 legata alla posizione del modello nella gamma, l'ultima alla sua generazione, mentre lo zero (o gli zero) centrale serve da collegamento. Alcuni modelli, sebbene non all'inizio, nascondevano con lo zero centrale il buco per la manovella d'accensione motore: i primi modelli a zero centrale (301, 401, 601) non nascondevano la fessura in questo modo, ma l'astuzia venne adottata in seguito, come nella 302 e nella 402. Pi\u00f9 di recente, allo zero centrale corrisponde il pulsante di apertura del bagagliaio (307 CC, 407 e 607).\nDal punto di vista del marketing, questo criterio di denominazione semplicemente fa risparmiare a Peugeot in pubblicit\u00e0: quando una macchina si chiama 204, si sa subito che rimpiazza la 203 (anche se esistono diverse eccezioni), e si situa in una gamma pi\u00f9 vicina alla 104 che alla 404.\nLa moltitudine di modelli realizzati a partire dai primi anni del XXI secolo ha portato Peugeot a introdurre un doppio zero su alcuni modelli recenti invece dell'unico zero centrale, in modo da aumentare il numero di designazioni disponibili conservando un'aria familiare nella designazione della gamma. Come gi\u00e0 spiegato, questo doppio zero serve a designare i modelli \u00abspeciali\u00bb, che coabitano coi modelli che presentano un solo zero (ad esempio 107 e 1007 oppure 308 e 3008).\nDal 2013, la casa automobilistica francese ha introdotto un nuovo criterio di denominazione dei modelli Peugeot: vengono mantenute le sigle di tre o quattro cifre con uno o due zeri centrali, ma d'ora in poi vengono utilizzati solo i numeri \"1\" e \"8\" come cifre finali. Le sigle terminanti con \"1\" sono destinate ai modelli previsti per i mercati in via di sviluppo (per esempio la nuova \"301\" del XXI secolo), mentre le sigle terminanti per \"8\" sono riservate ai modelli commercializzati o previsti per i mercati gi\u00e0 affermati. Non vi sono stati pi\u00f9, quindi, passaggi a nuove denominazioni, fatto che nel 2012 aveva suscitato discussioni e illazioni quando una vettura come la \"308\" avrebbe dovuto di l\u00ec a poco lasciare il testimone alla sua erede che, per logica, avrebbe potuto chiamarsi \"309\", modello gi\u00e0 prodotto quasi trent'anni prima, oppure \"301\", facendo nascere dubbi in merito e ipotesi per le quali la Casa francese avrebbe ricominciato da capo con le sigle come circa ottant'anni prima. Tutte queste ipotesi furono quindi smentite con la decisione del Gruppo PSA di ricorrere al nuovo criterio descritto poc'anzi. Uniche eccezioni a tale nuova regola saranno alcuni modelli di nicchia (\"RCZ\", \"Partner\", ecc).\nCompetizioni sportive.\nCampionato del mondo di rally.\nDal 1931, Peugeot partecipa al rally di Montecarlo.\nPeugeot ha dominato il campionato rally Gruppo B con la 205 Turbo 16, che ha vinto il trofeo mondiale costruttori e piloti nel 1985 (Timo Salonen) e nel 1986 (Juha Kankkunen). La marca si ritira con la soppressione della categoria Gruppo B.\nPeugeot \u00e8 tornata nel rally nel campionato WRC, alla fine del 1999. Vinse in questo modo 3 volte il campionato costruttori (2000, 2001 et 2002) e due volte il campionato piloti (2000 e 2002) con Marcus Gr\u00f6nholm. Nel 2004, la 206 WRC cede il posto alla 307 WRC che per\u00f2 non riesce a fare altrettanto bene. Alla fine del 2004, Peugeot annuncia il ritiro dalla competizione, che si espleter\u00e0 a fine 2005.\nAttualmente corre nell'IRC e nel CIR con la 207 S2000 e nel 2013 sostituita dalla 208 T16 R5.\nRally raid e Parigi-Dakar.\nPeugeot partecipa da molto al rally-raid, e molti modelli vi hanno trionfato, come la 404 e la 504.\nNel 1987, quando fu soppressa la competizione sul Gruppo B, tocc\u00f2 alla 205 scrivere la storia di Peugeot in Africa. Peugeot vinse la Parigi-Dakar quattro volte: nel 1987 arriv\u00f2 prima la 205 T16 Grand-Raid di Ari Vatanen e Bernard Giroux; nel 1988, vinse quella di Juha Kankkunen e Juha Piironen; nel 1989 vinse la 405 T16 di Ari Vatanen e Bruno Berglund; nel 1990 Vatanen triplic\u00f2 il successo, con la seconda volta per Bernard Giroux.\nNel 1988 la Peugeot ottiene la vittoria della Pikes Peak International Hillclimb, a vincere \u00e8 la 405 T16 pilotata da Ari Vatanen.\nNel 2014 viene costruito il 2008 DKR per la Dakar 2015 guidato dai piloti francesi Cyril Despres e St\u00e9phane Peterhansel e lo spagnolo Carlos Sainz.\nEndurance.\n\u00c8 dal 1938 che il leone Peugeot calca la 24 ore di Le Mans: nella fattispecie, incominci\u00f2 con una Peugeot 402.\nNegli anni ottanta fornisce il suo motore V6 turbo alla WM, piccolo costruttore divenuto famoso per il record di velocit\u00e0 di 405 km/h sul rettilineo delle Hunaudi\u00e8res a Le Mans.\nNel 1990 Peugeot scende in pista in prima persona con la 905, prototipo di nuova concezione spinto da un motore V10 del tutto simile ai contemporanei motori di Formula 1.\nNell'ambito del Campionato mondiale sportprototipi, dopo alcune presenze saltuarie verso la conclusione del campionato 1990, disputa la sua prima stagione completa l'anno seguente, piazzandosi al secondo posto in classifica costruttori preceduta dalla Jaguar. Nel 1992 domina il campionato e diventa campione conquistando l'ultimo titolo mondiale sport assegnato dalla FIA.\nPer quanto riguarda la classica 24 Ore di Le Mans, dopo un primo approccio nel 1990 non andato a buon fine, Peugeot ha conosciuto il suo momento di gloria in questa competizione nel 1992 e nel 1993.\nNel 1992, delle tre Peugeot 905 in gara, la n\u00ba 1 (Yannick Dalmas/Mark Blundell/Derek Warwick) vinse la corsa e la n\u00ba 2 fin\u00ec al terzo posto.\nNel 1993, riconferma il successo, la 905 n\u00ba 3 vince pilotata da \u00c9ric H\u00e9lary, Geoff Brabham e Christophe Bouchut, mentre le due vetture gemelle arrivano seconda e terza per un podio tutto Peugeot.\nDa allora Peugeot partecipa non in modo ufficiale, limitandosi a fornire ad alcuni costruttori quali Courage Comp\u00e9tition, Pescarolo Sport e WR i suoi motori V6 biturbo e 4 cilindri turbo, ma nel 2005 ha annunciato un ritorno in prima persona con una nuova sfida tecnologica: correre e vincere la \"24 ore\" con la 908 dotata di motore Diesel HDi FAP.\nNel 2007 con la 908, disputa il campionato Le Mans Series, vincendo tutte le prove e conquistando il titolo costruttori e piloti. Alla 24 Ore di Le Mans, vengono schierate 2 vetture, tuttavia, soltanto una delle due 908 HDi partecipanti alla corsa (quella dell'equipaggio formato da Lamy, Sarrazin e Bourdais) \u00e8 riuscita a completarla, conquistando comunque un onorevole secondo posto assoluto.\nNel 2008 domina il campionato LMS, ma viene beffata all'ultima prova, costretta a un doppio ritiro perde in campionato a vantaggio dell'Audi. A Le Mans viene battuta dalla Audi R10, ottenendo comunque un secondo e terzo posto sui gradini del podio.\nNel 2009 arriva il successo alla 24 Ore di Le Mans, con la 908 HDi guidata da Marc Gen\u00e9, Alexander Wurz e David Brabham. La vettura domina le qualifiche ed \u00e8 in testa alla gara per tutte le 24 ore, senza avere nessuno dei problemi di affidabilit\u00e0 degli anni precedenti, inconvenienti accaduti invece alla rivale storica Audi.\nIl 13 novembre 2019, Peugeot annuncia il suo ritorno nel Campionato del Mondo Endurance e nella 24 Ore di Le Mans per il 2022 nella nuova categoria Le Mans Hypercar. Il 6 luglio 2021 viene presentata ufficialmente la Peugeot 9X8 a Monza, l'auto con cui il marchio Peugeot cercher\u00e0 di riconquistare il mondiale e la 24 Ore di Le Mans. L'origine del nome \"9X8\" Peugeot spiega cosi il nome: il 9 corrisponde ai modelli da competizione estremi del marchio, l'X rappresenta la tecnologia della trazione integrale e ibrida e l'8 corrisponde ai modelli contemporanei del marchio. Inoltre, se moltiplichi 9 per 8, ottieni 72, il numero del dipartimento della Sarthe (dipartimento dove \u00e8 nato il marchio).\nAltre competizioni.\nDal 1894 Peugeot ha preso parte con un quadriciclo a motore alla Parigi-Rouen. Nel 1912, il costruttore vinse il Grand Prix de Prix alla velocit\u00e0 media di 110,260 km/h con Georges Boillot.\nPeugeot ha ugualmente vinto tre volte la 500 miglia di Indianapolis, nel 1913 con Jules Goux, nel 1916 con Dario Resta e nel 1919 con Howdy Wilcox.\nSenza risultati realmente positivi (neppure una vittoria), Peugeot \u00e8 stata presente anche in Formula 1, dal 1994 al 2000, come responsabile della motorizzazione McLaren (1994), Jordan (1995-1997), e Prost Grand Prix (1998-2000).\nNel 2013 Peugeot partecipa con la 208 T16 alla Pikes Peak International Hillclimb, guidata dal nove volte campione del mondo rally S\u00e9bastien Loeb che stabil\u00ec anche il nuovo record del tracciato di 8:13.808 migliorando il precedente di 49\".\nMusei.\nSochaux \u00e8 anche sede de \"L'Aventure Peugeot\", museo dedicato alla storia della casa automobilistica francese. A San Gimignano si trova il primo museo al di fuori della Francia dedicato alle vetture e alla storia del marchio, la \"Galerie Peugeot\", dove si pu\u00f2 ammirare anche la Tipo 3, la prima auto che circol\u00f2 sulle strade italiane nel lontano gennaio 1893."}
{"id": "325468", "revid": "287204", "url": "https://it.wikipedia.org/wiki?curid=325468", "title": "Citroen 2cv", "text": ""}
{"id": "325471", "revid": "1356188", "url": "https://it.wikipedia.org/wiki?curid=325471", "title": "Pogrom di Jedwabne", "text": "Il pogrom di Jedwabne (conosciuto anche come massacro di Jedwabne) fu un pogrom effettuato nel villaggio e nelle vicinanze di Jedwabne, in Polonia, e scatenato contro gli abitanti ebrei della zona nel luglio 1941, durante la Seconda guerra mondiale. \nIl pogrom.\nA seguito dell'attacco portato nel giugno 1941 all'Unione Sovietica, le truppe tedesche si rimpossessarono rapidamente delle zone che l'Unione Sovietica si era annessa nel 1939 come conseguenza del patto di non aggressione russo-tedesco. I tedeschi, attraverso la propria propaganda, fomentarono la popolazione polacca ed asserirono che gli ebrei avevano collaborato con i sovietici nei crimini commessi in Polonia prima del loro arrivo e le SS organizzarono l'intervento degli \"Einsatzgruppen\" (gruppi speciali) per uccidere gli ebrei del territorio occupato. La cittadina di Wizna, per esempio, nei pressi di Jedwabne (nel nord-est della Polonia) vide l'intervento degli \"Einsatzgruppen\" nell'uccisione di diverse decine di ebrei. Il villaggio e tutta la sua popolazione era sotto il controllo dei soldati tedeschi. \nIl mese successivo, il 10 luglio 1941, sotto ordini dei soldati tedeschi gli abitanti non-ebrei di Jedwabne circondarono i loro vicini ebrei e tutti coloro che riuscirono a trovare, compresi gli ebrei in visita da paesi vicini e i residenti dei villaggi circostanti come Wizna e Kolno. Il gruppo venne condotto nella piazza di Jedwabne, dove venne assalito e picchiato. Un gruppo di quaranta o cinquanta ebrei, tra i quali il rabbino della locale comunit\u00e0, vennero costretti a demolire il monumento dedicato a Lenin, costruito durante l'occupazione sovietica. Questo gruppo venne successivamente ucciso e gettato in una fossa comune insieme ai frammenti del monumento distrutto.\nSuccessivamente - le deposizioni dei testimoni variano da una a diverse ore - la maggior parte degli ebrei rimasti in vita dopo le violente percosse e che ancora si trovavano sulla piazza, vennero rinchiusi in un granaio al quale venne appiccato il fuoco; morirono bruciati vivi.\nIndagini e controversie.\nFino al 2000 era comunemente accettato che il massacro di Jedwabne fosse stato commesso dagli \"Einsatzgruppe\" delle SS tedesche; tuttavia in tale data venne pubblicato un dettagliato studio dell'evento da parte dello storico ebreo-statunitense Jan Tomasz Gross, lo studio, che addossava le colpe ai vicini polacchi e non alle SS tedesche, caus\u00f2 enormi controversie in Polonia e molti si interrogarono sulla validit\u00e0 delle conclusioni.\nTomasz Strzembosz, professore all'Universit\u00e0 cattolica di Lublino e all'Accademia polacca di scienze - Istituto di studi politici, sostenne che anche se i polacchi fossero stati coinvolti, l'operazione era stata supervisionata dagli occupanti tedeschi (le tesi di Strzembosz, in inglese).\nA seguito di una intensa attivit\u00e0 di investigazione, tuttavia, l'Istituto polacco per la Memoria nazionale (\"Instytut Pami\u0119ci Narodowej, IPN\") rilasci\u00f2, nel 2002, un rapporto nel quale si faceva carico di alcune tesi espresse da Gross, anche se il numero di ebrei uccisi (circa 380) era decisamente inferiore ai 1.600 riportati negli anni precedenti (la conferma del numero preciso di vittime non fu possibile a causa dell'opposizione delle autorit\u00e0 religiose ebree all'esumazione dei corpi). L\"'IPN\" scopr\u00ec che all'eccidio erano presenti otto poliziotti tedeschi. Molti testimoni asserirono di aver visto soldati tedeschi quel giorno a Jedwabne mentre altri affermarono il contrario."}
{"id": "325473", "revid": "1632387", "url": "https://it.wikipedia.org/wiki?curid=325473", "title": "Paris (The Cure)", "text": "Paris \u00e8 un album dal vivo della band inglese The Cure, pubblicato il 26 ottobre 1993.\nIl disco.\nRegistrato dal vivo allo Zenith di Parigi nelle notti del 19, 20 e 21 ottobre 1992, questo album arriva a solo un mese di distanza dall'altro live preso dallo stesso trionfale tour, \"Show\", e cerca di coprire il lato pi\u00f9 intimista e malinconico dei Cure, mentre col precedente live si \u00e8 prestata pi\u00f9 attenzione al lato commerciale e di successo della produzione del gruppo."}
{"id": "325482", "revid": "767487", "url": "https://it.wikipedia.org/wiki?curid=325482", "title": "La Pina", "text": "Ha debuttato come rapper facendo parte della crew tutta al femminile \"Le Pine\" da cui ha poi tratto il suo nome d'arte. Dopo aver collaborato in diverse occasioni con gli Otierre, ha esordito con un suo primo album nel 1995, a cui ne sono seguiti altri due rispettivamente nel 1998 e nel 2000, nati dalla collaborazione con The Soul Kingdom (Giuliano Palma e Patrick Benifei dei Casino Royale).\nNegli anni novanta debutta anche come speaker radiofonica, poi diventata la sua principale attivit\u00e0 negli anni duemila, e come conduttrice televisiva, lavorando per Rai 2, GAY.tv e Deejay TV. Dal 1999 \u00e8 una delle voci di Radio Deejay, dove dal 2001 conduce il programma del tardo pomeriggio \"Pinocchio\", insieme a Diego Passoni.\nBiografia.\nGli esordi.\nFiglia del noto architetto e designer Andrea Branzi e di Nicoletta Morozzi, Orsola Branzi \u00e8 cugina, per parte di madre, dell'attrice Vittoria Puccini.\nCrebbe a Milano fin dall'et\u00e0 di tre anni e si diplom\u00f2 in comunicazioni visive al locale ITSOS a ordinamento speciale. Dopo gli studi superiori ebbe le prime conoscenze del panorama artistico dell'hip hop milanese, entrando in contatto con gruppi quali Casino Royale, Shoking TV e Silver Surfers. Dopo un periodo di volontariato, fu all'Universit\u00e0 di Bologna per gli studi universitari in scienze dell'educazione. Fece la conoscenza del circuito \"underground\" del capoluogo emiliano frequentando il centro sociale Isola nel kantiere, al centro di un contesto in cui l'hip hop stava gradualmente affermandosi; form\u00f2 quindi un suo gruppo, le \"Pine\", in cui inizi\u00f2 la sua attivit\u00e0 di rapper anche grazie all'esperienza acquisita dall'ospitalit\u00e0 data ad altri artisti del genere. Dopo varie defezioni del suo gruppo musicale, Orsola Branzi rimase l'unica componente del gruppo e fu allora che decise di assumere il nome d'arte \"La Pina\".\nTornata a Milano dopo aver lasciato l'universit\u00e0, ritrov\u00f2 la sua vecchia scena musicale e strinse rapporti artistici con Esa, MC locale che stava promuovendo avanti il gruppo degli Otierre con l'album \"Quel sapore particolare\". La Pina prese parte al progetto con due tracce per poi diventare membro a tutti gli effetti del gruppo. Contemporaneamente collabor\u00f2 anche con DJ Gruff all'interno dell'album \"La Rapadopa\" con il brano \"Una storia che non c'era\", e con Chief e Zack. Il disco degli Otierre fu pubblicato nel 1994, e La Pina segu\u00ec il gruppo nel tour promozionale dopo essersi trasferita a Varese. Il collettivo richiam\u00f2 l'attenzione dell'emittente Radio Deejay, che li invit\u00f2 a partecipare al programma settimanale \"Venerdi rappa\", dove in seguito proprio gli Otierre sostituiscono Albertino e gli Articolo 31 alla conduzione. Fu l'inizio della carriera radiofonica della Pina, che esord\u00ec come speaker conducendo la rubrica sulla posta degli ascoltatori.\n\"(Il cd del-)la Pina\" e \"Piovono angeli\".\nNel novembre dello stesso anno gli Otierre aprono il concerto dei Public Enemy e di 2Pac a Milano, salendo poi sul palco anche durante il concerto della band newyorkese, per fare freestyle accanto agli MC d'oltreoceano. Nel 1995 esce \"(Il cd del-)la Pina\", album solista che riceve consensi positivi anche grazie al brano \"Le mie amiche\" che vede collaborazioni con Tormento, Bassi Maestro e Giuliano Palma. L'anno successivo, dopo le prime esperienze come speaker radiofonica a Radio Deejay, approda a Radio 2 conducendo, nella fascia 14-15, il programma radiofonico \"In aria\".\nNel 1997 \u00e8 uscito il secondo album degli Otierre, \"Dalla sede\", che risulta accreditato come \"Otierre feat. La Pina\" per le importanti collaborazioni. Nello stesso anno debutta come conduttrice televisiva su Rai 2, conducendo nel preserale il programma musicale \"Sanremo in aria\", insieme alla futura collega Platinette. . Sempre nel 1997 partecipa con gli Otierre ed Esa, all'album di Antonella Ruggiero \"Registrazioni moderne\". Le loro voci sono presenti nel remake del pezzo \"Solo tu\".\nLa sua carriera discografica \u00e8 poi proseguita con la pubblicazione, nel 1998, del suo secondo album, \"Piovono angeli\", disco introspettivo e relativo alla sua sfera sentimentale e personale che vanta collaborazioni con, tra gli altri, Esa. Sab Sista, Soul Kingdom e i Colle Der Fomento. Nello stesso anno passa su Station One partecipando alla sitcom radiofonica \"Otto tette sotto un tetto\" e conducendo la trasmissione in onda tra le 17 e le 20 \"Sooo Pretty\".\nLa carriera radiofonica.\n\u00c8 definitivamente tornata sulle frequenze di Radio Deejay nel 1999 conducendo \"Pinup\", programma in onda nella fascia serale del luned\u00ec insieme a La Giada, e successivamente \"Bonjour finesse\", in onda di prima mattina per alcuni anni, che vedeva la presenza fissa del bulldog della conduttrice, Cora, in qualit\u00e0 di \"opinionista\".\nProprio al suo cane \u00e8 dedicato il suo terzo disco, \"Cora\", uscito nel 2000 e accreditato come collaborazione con i Soul Kingdom, ovvero Patrick \"Kikke\" Benifei e Giuliano Palma dei Casino Royale.\nDal 2001 conduce insieme a Diego Passoni, sempre su Radio Deejay, il programma radiofonico \"Pinocchio\", in onda nella fascia preserale dell'emittente e caratterizzato ogni puntata dalla presenza di un particolare tema. Nel 2011 \u00e8 stato realizzato un libro, edito da Mondadori, intitolato \"Ciao che fate?\", contenente i pi\u00f9 divertenti sms degli ascoltatori ricevuti in 10 anni di messa in onda accompagnati dalle considerazioni dei conduttori della trasmissione.\n\u00c8 tornata in televisione nel 2002, conducendo su GAY.tv \"Sesso in condotta\" e \"A letto con La Pina\", magazine in onda in fascia notturna in cui parlava di sesso. Negli anni successivi \u00e8 stata spesso opinionista in programmi televisivi di reti nazionali come la prima edizione del \"La fattoria\" ed \u00e8 stata autrice di \"La sottile linea rosa\", dating show trasmesso da Fox Life.\nNel 2007 \u00e8 stata inserita nella colonna sonora del film \"Torino Boys\" una sua vecchia canzone, \"Questa Fly\". Per l'occasione \u00e8 stata pubblicata una raccolta di brani rimasterizzati, intitolata anch'essa \"Questa Fly\", contenente i principali brani de La Pina.\nIn veste di autrice ha scritto per Alessandra Amoroso il brano \"Che peccato\", insieme al compagno Emiliano Pepe, incluso nell'album \"Senza nuvole\" del 2009, esperienza ripetuta nel 2011 con il brano \"Voglio solo te\", scritto per Loredana Errore insieme a Biagio Antonacci ed Emiliano Pepe e inserito nell'album \"L'errore\".\nTra il 2009 e il 2010 collabora con Nat Geo Adventure per la realizzazione dei programmi \"Ma che freddo fa\" e \"Tokyorama\", ambientati rispettivamente in Lapponia e a Tokyo.\nHa poi condotto, nel 2010, sempre insieme a Diego Passoni, il programma serale di Deejay TV \"Nientology\" e, successivamente, \"Queen Size\", format simile al precedente \"A letto con La Pina\" andato in onda per due stagioni rispettivamente nell'inverno e nell'autunno 2011, nel quale intervistava diversi vip del mondo della musica, della moda e dello spettacolo direttamente da un letto.\nNella stagione 2011/2012 conduce insieme a La Vale, nella fascia 19-20 del sabato sempre su Radio Deejay il settimanale dedicato alla moda \"Molespina\", affiancandolo cos\u00ec alla conduzione giornaliera di \"Pinocchio\".\nIl 19 ottobre 2013 si \u00e8 sposata col musicista napoletano Emiliano Pepe con il quale nel 2014 ha partecipato alla terza edizione di Pechino Express venendo eliminati nel corso dell'ottava puntata, non accedendo cos\u00ec alla semifinale.\nL'8 maggio 2014 \u00e8 stata invitata da Laura Pausini a cantare accanto a lei. Il 18 maggio canta nel brano \"Con la musica alla radio\", al fianco di Malika Ayane, L'Aura, Emma, Paola Turci, Syria, Noemi e dalla stessa Laura Pausini a Taormina. Questo show viene trasmesso in TV nel 20 maggio come il one man show \"Stasera Laura: ho creduto in un sogno\".\nNell'ottobre 2015 ha vinto, insieme alla squadra di \"Pinocchio\", il premio \"Cuffie d'oro\" per la categoria \"Best Show\". L'anno successivo, ha vinto un \"Diversity Media Award\", premio dedicato al sostegno alla causa LGBT nei diversi canali mediatici, nella categoria \"Miglior programma radiofonico\", sempre con il suo \"Pinocchio\"."}
{"id": "325483", "revid": "1104133", "url": "https://it.wikipedia.org/wiki?curid=325483", "title": "Bad (album Michael Jackson)", "text": "Bad \u00e8 il settimo album in studio del cantante statunitense Michael Jackson, pubblicato il 31 agosto 1987 dalla Epic Records.\nL'album fu sviluppato in seguito all'applicazione della formula vincente gi\u00e0 sperimentata in precedenza da Jackson e il suo storico produttore discografico Quincy Jones, il quale lo aveva gi\u00e0 accompagnato durante la sua intera formazione artistica da cantante solista adulto dai tempi di \"Off the Wall\" (1979), e assistito alla sua ascesa al successo mondiale con l'album \"Thriller\" (1982). Peraltro \"Bad\", oltre a presentare un tocco musicale pi\u00f9 duro e tagliente rispetto ai precedenti lavori del cantante, ricevette otto nomination ai Grammy Awards, inclusa quella come album dell'anno, vincendone due: uno nel 1988 da Bruce Swedien e Humberto Gatica per la categoria \"Best Engineered Album Non-Classical\" e uno nel 1990 come Miglior videoclip per \"Leave Me Alone\".\nL'album vendette pi\u00f9 di 30 milioni di copie, in virt\u00f9 delle quali divent\u00f2 all'epoca il secondo album pi\u00f9 venduto di tutti i tempi (dopo \"Thriller\" dello stesso Jackson), risultando il quinto album in studio pi\u00f9 venduto di sempre ed \u00e8 stato certificato disco di diamante dalla Recording Industry Association of America per aver venduto oltre 11 milioni di copie negli Stati Uniti d'America. Peraltro, \"Bad\" \u00e8 stato il primo album per numero di singoli arrivati in vetta alla Billboard Hot 100, 5 su 11 tracce (\"Bad\", \"The Way You Make Me Feel\", \"Man in the Mirror\", \"I Just Can't Stop Loving You\" e \"Dirty Diana\"). \nL'album ottenne ottimi pareri da parte della critica musicale, la quale ancora oggi continua a sottolineare l'importanza avuta da questo disco nel corso del XX secolo, ritenendolo una vera e propria pietra miliare della storia musicale. Nel 2003, \"Bad\" venne collocato dalla rivista \"Rolling Stone\" alla posizione numero 203 della sua lista riportante i 500 migliori album della storia, mentre nella sua versione riveduta e aggiornata al 2020 venne collocato alla posizione numero 194; nel 2009, VH1 lo posizion\u00f2 alla 43\u00aa posizione nella lista dei \"100 migliori album di tutti i tempi della MTV Generation\"; nel 2012, \"Slant Magazine\" stil\u00f2 una rivista con inclusa la classifica dei \"100 migliori album degli anni '80\", all'interno della quale occupa il 48\u00ba posto; nel 2015, \"Billboard\" lo colloc\u00f2 alla posizione numero 138 nella sua lista de \"I migliori album di tutti i tempi nella storia della Billboard 200\".\nDescrizione.\nAntefatti.\nGli album precedenti di Jackson, \"Off the Wall\" (1979) e \"Thriller\" (1982), erano stati un grande successo di pubblico e critica, vendendo rispettivamente all'epoca pi\u00f9 di 20 e 65 milioni di unit\u00e0 in tutto il mondo, spingendo il cantante a prefissarsi per \"Bad\" l'ambiziosa prospettiva di vendere 100 milioni di copie. Dopo la promozione di \"Thriller\", Jackson si era concesso un ultimo album coi fratelli, intitolato \"Victory\" (1984), nel quale, per la prima volta, cantavano tutti e sei i fratelli Jackson al completo. Il cantante inizi\u00f2 a registrare demo per l'atteso seguito di \"Thriller\" gi\u00e0 nel 1984, pochi giorni dopo la fine del \"Victory Tour\" dei Jacksons, e prosegu\u00ec nel 1985, anno in cui scrisse con Lionel Richie il singolo \"We Are the World\", prodotto da Quincy Jones e inciso dagli USA for Africa, i cui proventi furono interamente devoluti in beneficienza. Nel 1986 fu il protagonista del cortometraggio in 4D per i parchi divertimento della Disney \"Captain EO\", diretto da Francis Ford Coppola e prodotto da George Lucas e che conteneva inoltre una prima versione di \"Another Part of Me.\"\nDurante i cinque anni che separarono \"Thriller\" e \"Bad\" il mondo della musica pop era nel frattempo cambiata e fecero la loro comparsa sulla scena artisti di successo come Madonna con gli album \"Like a Virgin\" (1984) e \"True Blue\" (1986), e la sorella minore di Michael, Janet Jackson, che con l'album \"Control\" (1986) riscosse un notevole successo a livello globale, soprattutto negli Stati Uniti. Ma tra tutti fu Prince, col suo album \"Purple Rain\" (1984), a venire eletto dai media dell'epoca come \"il rivale\" principale di Jackson. Se con l'album \"Thriller\" Jackson era stato inoltre il re incontrastato dei videoclip ora, grazie anche all'ascesa di MTV, anche tutti questi artisti producevano video grandiosi. Pertanto, nel campo del pop e dei video, in cui lui aveva regnato incontrastato nei primi anni '80, la concorrenza si era fatta agguerrita e il pubblico e i critici attendevano con ansia il suo ritorno, dato che non pubblicava un album da solista sin dal 1982.\nProduzione.\nCon \"Bad\" Michael Jackson e Quincy Jones cercarono di ripetere la formula vincente di \"Thriller\", ma con un tocco musicale pi\u00f9 forte. I due tornarono a collaborare col \"dream team\" degli album precedenti e per alcuni pezzi cercarono la collaborazione di nuovi artisti dell'epoca. Sia Jackson che Jones volevano che Prince duettasse con Jackson nella canzone \"Bad\", il cui testo venne pertanto scritto come un botta e risposta tra due immaginari capi di gang, ma alla fine non se ne fece nulla dato il rifiuto del cantante di Minneapolis che dichiar\u00f2 che il pezzo sarebbe stato un successo anche senza di lui e Jackson lo registr\u00f2 pertanto come solista. Jones chiam\u00f2 i Run DMC, allora molto in voga dopo la loro versione di \"Walk This Way\" dell'anno prima, perch\u00e9 scrivessero una canzone con Jackson. Il risultato fu un brano contro il Crack intitolato \"Crack Kills\", che per\u00f2 si ferm\u00f2 allo stadio di demo e venne scartata dalla tracklist finale dell'album. Anche per il pezzo \"I Just Can't Stop Loving You\" vennero inizialmente opzionate Whitney Houston e Barbra Streisand, che dovettero per\u00f2 rifiutare perch\u00e9 impegnate in altri progetti. Jones propose allora la corista semisconosciuta Siedah Garrett, che si trovava nello studio di registrazione per i cori di \"Man in the Mirror\", canzone co-scritta da lei e Glen Ballard, che a Jackson piacque cos\u00ec tanto che la scelse tra centinaia di demo che aveva ricevuto. L'unica collaborazione con un grande nome andata in porto fu pertanto quella con Stevie Wonder nella canzone \"Just Good Friends\", che per\u00f2 non fu accolta molto bene da critica e pubblico e rimase l'unica dell'album a non essere realizzata come singolo.\nJackson e Jones vollero rompere nuovamente le barriere razziali, realizzando canzoni che spaziavano tra vari generi musicali e non fermandosi solo al soul, al funk o all'R&amp;B, generi in cui all'epoca venivano ancora ghettizzati gli artisti di colore; per esempio, anche per \"Bad\" i due vollero un pezzo hard rock, come \"Beat It\" lo era stato per l'album \"Thriller\", cos\u00ec nacque la canzone \"Dirty Diana\". Se per \"Beat It\" avevano chiamato Eddie van Halen per suonare la chitarra elettrica, per \"Dirty Diana\" venne chiamato il chitarrista Stevie Stevens, all'epoca membro della band di Billy Idol.\nJackson fin\u00ec per scrivere 9 degli 11 pezzi contenuti nell'album. Intervistato da Rolling Stone, il produttore Quincy Jones ha dichiarato:\nLe canzoni.\nL'album si apriva con due pezzi funky, ovvero la title track \"Bad\" e \"The Way You Make Me Feel\", proseguiva con la ballata \"Liberian Girl\" per poi virare violentemente con \"Speed Demon\" e il duetto \"Just Good Friends\", con cui si concludeva il lato A. Il lato B si apriva con la nuova versione di \"Another Part of Me\" (leggermente diversa da quella che si era potuta ascoltare in \"Captain EO\" l'anno prima) e proseguiva col primo pezzo gospel mai interpretato da Jackson, \"Man in the Mirror\", seguito dal secondo duetto dell'album, \"I Just Can't Stop Loving You\", continuava poi col pezzo rock \"Dirty Diana\" accompagnato dalla chitarra elettrica di Stevie Stevens e si concludeva con \"Smooth Criminal\". Solo nella versione CD venne aggiunta come traccia bonus \"Leave Me Alone\", che nelle successive versioni dell'album far\u00e0 parte definitivamente della tracklist.\nPubblicazione e promozione.\nSingoli.\nAnticipato dal singolo \"I Just Can't Stop Loving You\", arrivato alla prima posizione nella classifica di \"Billboard\", l'album usc\u00ec in tutto il mondo il 31 agosto 1987. Con questo disco il cantante stabil\u00ec un nuovo record: quello del maggior numero di singoli estratti da uno stesso album arrivati in vetta alla Billboard Hot 100, ovvero cinque.\nPer due anni vennero pubblicati una serie di singoli e video per pubblicizzare l'album. Nel 1987 uscirono \"I Just Can't Stop Loving You\", \"Bad\" e \"The Way You Make Me Feel\", nel 1988 fu il turno di \"Man in the Mirror\", \"Dirty Diana\", \"Another Part of Me\" e \"Smooth Criminal\" ed infine, nel 1989, vennero pubblicati \"Leave Me Alone\", \"Liberian Girl\" e il singolo promozionale radiofonico \"Speed Demon.\"\nI video e il film \"Moonwalker\".\nL'album \"Bad\" venne pubblicizzato ampiamente tramite l'utilizzo dei videoclip. Se il primo singolo, \"I Just Can't Stop Loving You\" non venne accompagnato da un video, Jackson chiese invece a Martin Scorsese di girare il video del secondo singolo, \"Bad\", che venne realizzato in una stazione della metropolitana di New York, che fu chiusa per una settimana per le riprese e cost\u00f2 oltre 2 milioni di dollari, diventando all'epoca il pi\u00f9 costoso della storia superando il record dello stesso Jackson, che all'epoca apparteneva al video di \"Thriller\". Durava 18 minuti e trattava, come la canzone, della violenza delle gang di strada e dell'importanza della scolarizzazione e conteneva inoltre una complessa coreografia. Il video suscit\u00f2 anche l'attenzione dei giornali scandalistici dato che mostrava per la prima volta il cambiamento fisico del cantante, dovuto principalmente alla vitiligine e alla chirurgia plastica. La stampa, dato lo schiarimento della pelle, gli dedic\u00f2 molti servizi e i tabloid specularono soprattutto sulle possibili origini del cambiamento di colore. Ai tabloid, Jackson rispose col videoclip di \"Leave Me Alone\", che iniziava mostrando alcune copertine che riportano pettegolezzi e gossip sull'artista e ironizza su tali rumor per tutta la durata del video.\nIl secondo video realizzato per la promozione dell'album \"Bad\" fu quello di \"The Way You Make Me Feel\"; diretto da Joe Pytka e ambientato per le strade di Los Angeles, vedeva Jackson tentare di conquistare una ragazza, impersonata dalla modella Tatiana Thumbtzen, per poi lanciarsi in un'elaborata coreografia di danza. Steven Spielberg, in una lettera indirizzata al regista, lo defin\u00ec all'epoca il suo video preferito in assoluto. Lo stesso Spielberg, all'epoca amico di Jackson, apparir\u00e0 poi in un cameo nel video dell'ultimo singolo estratto, \"Liberian Girl\", assieme ad altre star, tra le quali Dan Aykroyd, David Copperfield, Whoopi Goldberg, John Travolta e Olivia Newton-John.\nI video di \"Dirty Diana\" e \"Another Part of Me\" mostravano invece Jackson che si esibiva sul palco mentre quello di \"Speed Demon\" venne realizzato con l'aiuto dell'animazione in plastilina in stop motion.\nMa il video di maggior impatto, dopo quello del singolo \"Bad\", fu quello per il singolo \"Smooth Criminal\", inserito come cortometraggio principale nel film di Jackson, \"Moonwalker\" del 1988, un lungometraggio musicale che ripercorreva la carriera dell'artista e conteneva al suo interno anche un'esibizione live di \"Man in the Mirror\" e i video delle canzoni \"Speed Demon\", \"Leave Me Alone\" e \"Come Together\". Il video di \"Smooth Criminal\" aveva uno stile noir, complesse coreografie ed effetti speciali all'avanguardia per l'epoca, come la scena in cui Jackson e i suoi ballerini si inclinavano in avanti a 45 gradi, sfidando la forza di gravit\u00e0, un passo che lo stesso Jackson in seguito avrebbe registrato presso l'ufficio brevetti degli Stati Uniti.\n\"Bad World Tour\".\nIl tour in supporto all'album \"Bad\", il \"Bad World Tour\", fu il primo tour da solista di Jackson. Il tour inizi\u00f2 il 12 settembre 1987 a Tokyo e fin\u00ec circa un anno e mezzo dopo, il 27 gennaio 1989 a Los Angeles; le tappe furono eseguite in tutto il mondo ed ebbe un totale di 4.4 milioni di spettatori, stabilendo cos\u00ec un record assoluto che sar\u00e0 successivamente battuto dall\"HIStory World Tour\" dello stesso Jackson, che raggiunse un totale di 4.5 milioni di spettatori. Nel tour, che ebbe un incasso lordo di oltre 125 milioni di dollari, vennero cantate anche le canzoni degli album \"Off the Wall\", \"Thriller\" e \"Triumph\" (dei The Jacksons) insieme a quelle di \"Bad\".\nRipubblicazione.\nIn occasione dei 30 anni di carriera di Michael Jackson, nel 2001, \"Bad\" fu riproposto in edizione speciale con 3 bonus tracks e alcune interviste inedite.\nIl 6 agosto del 2007 Sony BMG ha ripubblicato l'album nell'edizione \"Carbon Neutral Edition\". In questa nuova versione, nella quale erano gi\u00e0 usciti album di altri artisti come i Fugees o Simon &amp; Garfunkel, la tracklist originale non \u00e8 stata modificata. La peculiarit\u00e0 della serie \"Carbon Neutral Edition\" consiste nella pubblicazione di musica su supporti audio pi\u00f9 ecologici di quelli tradizionali, realizzati con materiali a basso impatto ambientale.\nIl 18 settembre 2012 \u00e8 stata pubblicata un'edizione speciale del disco in occasione del 25\u00ba anniversario dalla sua prima uscita, \"Bad 25\": l'edizione standard contiene il disco originale rimasterizzato pi\u00f9 un CD bonus con versioni remix e materiale inedito; l'edizione Deluxe include anche un CD ed un DVD live entrambi contenenti il concerto che Michael Jackson tenne al Wembley Stadium di Londra il 16 luglio 1988 durante il \"Bad World Tour\"; l'edizione Target contiene i due CD pi\u00f9 un DVD con tutti i video musicali dei singoli estratti da \"Bad\".\nAccoglienza.\nCritica.\n\"Bad\" ha ricevuto recensioni positive dai critici musicali, nonostante alcuni di essi abbiano notato come l'album non sia riuscito ad eguagliare la ricchezza musicale e il successo di \"Thriller\", altri lo hanno ritenuto un album all'altezza del predecessore. Stephen Thomas Erlewine di AllMusic ha assegnato all'album un voto di quattro stelle su cinque, commentando: \u00abCon \"Bad\", Michael \u00e8 riuscito a rimanere fedele al suo stile abituale, e a ripetere la formula vincente di \"Thriller\" aldil\u00e0 dei suoi orizzonti musicali\u00bb. \nDavitt Sigerson della rivista \"Rolling Stone\" sostenne che \u00abanche senza una pietra miliare come \"Billie Jean\", \"Bad\" rimane comunque un lavoro al di sopra degli standard di \"Thriller\"\u00bb. Sigerson osserv\u00f2 inoltre come alcuni singoli contenuti all'interno dell'album, come \"Speed Demon\", \"Liberian Girl\" e \"Dirty Diana\" abbiano reso \"Bad\" \u00abpi\u00f9 ricco, sexy e molto migliore dei precedenti lavori del cantante\u00bb. \nAnche il \"Los Angeles Times\" parl\u00f2 di \"Bad\" come di \u00abun rispettabile successore di \"Thriller\"\u00bb definendolo per\u00f2 un album \u00abdagli obiettivi relativamente modesti\u00bb e lodando alcune canzoni dell'album come \u00abl'atmosfera cupa, tropicale e le sfumature jazz\u00bb di \"Liberian Girl\", \u00ablo shuffle saltellante\u00bb di \"The Way You Make Me Feel\", \u00abil pezzo rock high-tech\u00bb \"Speed Demon\", \u00abil pesante riffer R&amp;B\u00bb \"Another Part of Me\" e definendo \"Dirty Diana\" \u00abuna canzone hard-rock che viene mandata in orbita dall'assolo di chitarra di Steve Stevens\u00bb. Mentre ritenne invece inferiori \"I Just Can't Stop Loving You\", definita \u00abuna ballata leggera e priva di sostanza\u00bb, e il suo intro \u00abun soliloquio pensato per essere rivelatore, tenero e vulnerabile, ma con il suo timbro tremante e la musica inquietante dietro, risulta un po' raccapricciante, come Norman Bates che si prepara per \"Psycho IV\"\u00bb (a causa di critiche come questa, l'intro parlato venne infatti rimosso da tutte le successive ristampe dell'album), e \"Smooth Criminal\", che venne invece definita \u00abuna canzone strana, balbuziente, cupa e criptica\u00bb. \nIl \"New York Times\" fece anch'esso l'immancabile confronto col precedente album \"Thriller\" di Jackson e defin\u00ec \"Bad\" \u00abun brillante disco dance high-tech solo un po' eccentrico ai margini\u00bb. Parlando della voce del cantante, scrisse: \u00abHa portato i suoi manierismi vocali anche oltre (le prese di fiato, le esitazioni, le urla) che si sommano a un canto solista che trova percussioni in ogni consonante e ritmo incrociato\u00bb e concluse definendolo \u00abun disco dance ben fatto e orecchiabile di un'enigmatica pop star\u00bb. \nNella sua recensione per i 30 anni dall'uscita dell'album, il critico Zach Schonfeld di \"Newsweek\" si chiese: \u00abCome diavolo crei un seguito di \"Thriller\"? \u00c8 come fare il seguito della Bibbia.\u00bb aggiungendo: \u00ab\"Bad\", pi\u00f9 di ogni altro album di MJ, sembra un documento di transizione: un ponte tra la sua celebrit\u00e0 degli anni '80 e gli orribili scandali che hanno minacciato di oscurare il suo personaggio pubblico negli anni '90. I pezzi meno conosciuti sono pi\u00f9 strani (\"Speed Demon\") e pi\u00f9 arrabbiati (\"Leave Me Alone\") di qualsiasi cosa apparsa su \"Thriller\" o \"Off the Wall\", mentre i successi hanno contribuito a definire il suono del pop di fine anni '80\u00bb.\nPremi e riconoscimenti.\n\"Bad\" ottenne otto nomination ai Grammy Awards: nell'edizione 1988 ottenne una nomination come \"Album dell'anno\", una come \"Miglior interpretazione pop maschile\" e una come \"Miglior interpretazione R&amp;B maschile\" per \"Bad\", una per Jackson e Jones come \"Produttore dell'anno (non classico)\" e vincendone uno da Bruce Swedien e Humberto Gatica per la categoria \"Album meglio ingegnerizzato (non classico)\". Nell'edizione del 1989 Jackson venne candidato, assieme al duo Garrett-Ballard, al premio alla \"Registrazione dell'anno\" per \"Man in the Mirror\". Mentre nell'edizione 1990 venne candidato a due Grammy: uno come \"Miglior video di lunga durata\" per \"Moonwalker\" e uno come \"Miglior videoclip corto\" per \"Leave Me Alone\", vincendo in quest'ultima categoria. La canzone \"Bad\" vinse inoltre un premio come \"Miglior singolo Soul/R&amp;B\" agli American Music Awards 1988. Nel 2003, l'album si piazz\u00f2 alla posizione numero 202 della lista dei 500 migliori album secondo \"Rolling Stone\", mentre nella sua versione riveduta e aggiornata al 2020, per renderla pi\u00f9 inclusiva, venne collocato alla posizione numero 194.\nOuttakes.\nMichael Jackson realizz\u00f2 circa 60 canzoni per l'album, per poi sceglierne solo undici. Qui di seguito \u00e8 riportata la lista di alcuni outtakes conosciuti delle sessioni di \"Bad\":\nSuccesso commerciale.\nAlla fine dell'intera operazione le vendite dell'album vennero calcolate in 45 milioni di copie, mentre quelle dei singoli superarono i 13 milioni. Gli Stati Uniti e il Regno Unito sono state le nazioni dove l'album ebbe maggior successo: negli USA ha venuto oltre 11 milioni di copie, mentre in Gran Bretagna le vendite sono state di circa 4,7 milioni di copie raggiungendo il 7\u00ba posto nella classifica degli album pi\u00f9 venduti di sempre in Gran Bretagna. Dopo la morte di Michael Jackson, avvenuta il 25 giugno 2009, tutti i suoi album, singoli e raccolte aumentarono esponenzialmente le vendite e anche \"Bad\" torn\u00f2 ai primi posti delle classifiche mondiali degli album e dei singoli pi\u00f9 venduti raggiungendo, inoltre, la posizione numero 3 in Italia e la numero 6 negli Stati Uniti."}
{"id": "325484", "revid": "22828", "url": "https://it.wikipedia.org/wiki?curid=325484", "title": "Eduardo Scarfoglio", "text": ""}
{"id": "325488", "revid": "767487", "url": "https://it.wikipedia.org/wiki?curid=325488", "title": "Def Squad", "text": "La Def Squad \u00e8 un gruppo hip hop statunitense. \u00c8 formata da Erick Sermon, Redman e Keith Murray.\nGuidata da Erick Sermon, precedentemente membro del duo EPMD, \u00e8 stata definita come l'evoluzione della Hit Squad costituita da K-Solo, Redman, Das EFX. Si tratta di una crew formatasi in seguito alla divisione di Sermon da Parrish Smith. Il trio inizia a collaborare in \"Swing It Over Here\", nel cd di Erick Sermon \"No Pressure\" (1993).\nIn seguito i featuring diventano pi\u00f9 fitti: \nRiscuotono poi un notevole successo con il remake di \"Rapper's Delight\" della Sugarhill Gang e con il singolo \"Full Cooperation\"."}
{"id": "325489", "revid": "485846", "url": "https://it.wikipedia.org/wiki?curid=325489", "title": "Abbey Road Studios", "text": "Gli Abbey Road Studios sono degli studi di registrazione creati nel 1931 dalla EMI a Londra e situati nell'omonima via dell'aristocratico quartiere di St John's Wood.\nOltre al loro uso come studio di registrazione, i locali sono stati usati anche per rimasterizzare molte delle registrazioni di musica classica effettuate nella chiesa di Kingsway Hall.\nStoria.\nL'edificio, costruito in stile georgiano, fu acquistato dalla EMI nel 1929, ristrutturato ed inaugurato il 12 novembre del 1931 con la storica registrazione nello Studio 1, di \"Land of Hope and Glory\", scritta da Edward Elgar che dirigeva la London Symphony Orchestra.\nGli EMI Studios, che cambiarono nome in Abbey Road Studios a partire dal 1970, si componevano inizialmente di tre studi di registrazione a cui si aggiunsero la console Penthouse (1980), per i mixing e le colonne sonore, e in tempi recenti due studi mobili.\nFu lo Studio 2 a divenire il centro della musica rock internazionale quando nel 1957 Cliff Richard and The Drifters registrarono l\u00ec \"Move It\", uno dei primi singoli Rock 'n' roll della storia della musica europea.\nI Beatles.\nIl 6 giugno 1962, il produttore discografico George Martin port\u00f2 per la prima volta nello studio i Beatles, i quali avrebbero poi registrato qui assieme a lui, dal 1962 al 1969, circa il 90% del loro repertorio, prevalentemente nello Studio 2, e avrebbero intitolato il loro album del 1969 \"Abbey Road\" dal nome della via in cui sorgono gli studi. La foto di copertina di quell'album, scattata da Iain MacMillan, che ritrae i quattro sulle strisce pedonali appena fuori dagli studi, fece divenire il luogo meta di pellegrinaggio.\nAltri musicisti.\nAltri artisti che utilizzarono gli studi nello stesso periodo dei Beatles furono Manfred Mann, Gerry and the Pacemakers e gli Hollies. Dal 1967 al 1975 i Pink Floyd registrarono qui tutti i loro album in studio sino a \"Wish You Were Here\", ed il loro ex-leader Syd Barrett registr\u00f2 qui i suoi due album solisti.\nA partire dagli anni ottanta, con la costruzione all'ultimo piano del Penthouse, iniziarono ad essere registrate negli studi anche le colonne sonore dei film, tra i quali la trilogia di \"Guerre stellari\" di George Lucas, \"Camera con vista\", la trilogia del \"Signore degli Anelli\", \"Brazil\" di Terry Gilliam, \"Braveheart\" di Mel Gibson ed \"Eyes Wide Shut\" di Stanley Kubrick.\nMoltissimi grandi musicisti hanno registrato ad Abbey Road: Queen, Europe, Spandau Ballet, Simple Minds, Jeff Beck, The Police, Iron Maiden, U2, Muse, Oasis, Coldplay, Suzanne Vega, Kylie Minogue, Radiohead, Blur, The Killers, The Subways, Manic Street Preachers, Deep Purple, OneRepublic, Sigur R\u00f3s, The Shadows, Architects, Amy Winehouse, Adele e compositori cinematografici come Michael Nyman, Michael Kamen, Howard Shore e John Williams.\nTra i musicisti italiani che hanno registrato brani o interi loro album agli Abbey Road Studios vi sono Cesare Cremonini, Francesco Gabbani, Enrico Ruggeri e il maestro Ennio Morricone. \nSui muri che circondano gli studi vengono sovente lasciati messaggi, principalmente destinati ai Beatles, da turisti in ricordo dei grandi che vi hanno registrato o che continuano a incidere l\u00ec. Periodicamente i muri vengono riverniciati per lasciare spazio a nuovi messaggi."}
{"id": "325490", "revid": "1318658", "url": "https://it.wikipedia.org/wiki?curid=325490", "title": "Unione giuristi cattolici italiani", "text": "L'Unione giuristi cattolici italiani, spesso abbreviata mediante l'acronimo UGCI, \u00e8 un'associazione che si pone lo scopo di contribuire all'attuazione dei principi dell'etica cristiana nell'interpretazione del diritto e nell'attivit\u00e0 legislativa, giudiziaria ed amministrativa.\nOrigine e idee ispiratrici.\nL'Unione nacque nel 1948 sotto la spinta e l'influsso di giuristi quali Giuseppe Capograssi e Francesco Carnelutti proponendosi di contribuire alla costruzione di un ordine giuridico che fosse critico nei confronti di esperienze culturali, quali il positivismo giuridico, che secondo i fondatori dell'Unione avrebbe contribuito alla formazione dei regimi totalitari della prima met\u00e0 del XX secolo.\nIn particolare l'idea di diritto propugnata dall'Unione presenta una matrice connessa al pensiero giusnaturalista cattolico, ossia una idea ricollegata alla morale ed alla normativit\u00e0 della natura e dunque una idea alternativa sia al positivismo giuridico che a tutte le concezioni non-cognitiviste e relativiste. In sintonia con la dottrina cristiano-cattolica, l'Unione promuove la realizzazione di uno Stato di diritto che abbia ben saldi i principi naturali dell'uomo e il cui potere politico sia comunque sempre funzionale e di servizio al diritto stesso.\nAttivit\u00e0.\nL'Unione, attraverso i suoi convegni, i suoi studi e le pubblicazioni, ha trattato di volta in volta temi importanti nell'ambito della discussione dottrinale giuridica. \nFra i temi fondamentali trattati dall'Unione, appare doveroso menzionare quelli pi\u00f9 strettamente connessi alla Dottrina sociale della Chiesa cattolica e alla dottrina giuspubblicistica 'classica', quali le societ\u00e0 intermedie nell'approfondimento del principio di sussidiariet\u00e0 e dell'istituzionalismo romaniano, le funzioni dello stato moderno tra democrazia, stato sociale e principi inviolabili, il progresso della comunit\u00e0 internazionale, la tutela dei diritti della persona umana nell'ambito del sistema economico. \nAccanto a tali questioni, l'Unione ha trattato anche una serie di tematiche dal carattere pi\u00f9 contingente - fra le quali \u00e8 possibile menzionare, esemplificativamente, la libert\u00e0 di stampa, la tutela giuridica dell'ambiente, la legislazione sugli stupefacenti, la protezione della vita umana e della famiglia.\nNel corso della sua vita hanno fatto parte dell'Unione, come membri o presidenti, Giuseppe Capograssi, Antonio Segni, Francesco Santoro Passarelli, Sergio Cotta, Carlo Cardia, Pietro Gismondi, Costantino Mortati, Giuseppe Dossetti, Giuseppe Dalla Torre, Francesco D'Agostino e Feliciano Benvenuti.\nStruttura.\nL'Unione dei Giuristi Cattolici Italiani presenta una struttura che consta di un'Unione centrale, con sede in Roma, e di una serie di Unioni Locali (fra le quali anche quella romana) dotate di assemblea, consiglio e presidenza. I delegati delle Unioni Locali compongono l'Assemblea che, a sua volta, elegge il Consiglio centrale, nel cui contesto sono eletti il Comitato esecutivo ed il Presidente centrale, il quale rappresenta legalmente l'Unione. Accanto al Presidente dell'Unione pu\u00f2 essere previsto un Presidente onorario. \nIl Presidente centrale in carica \u00e8 Damiano Nocilla, gi\u00e0 membro dei Servizi di supporto all'attivit\u00e0 del Senato della Repubblica, abilitato professore ordinario e docente a contratto presso l'Universit\u00e0 degli Studi \"Roma 3\". \nIl Presidente onorario dell'Unione \u00e8 Francesco D'Agostino, gi\u00e0 ordinario di Filosofia del diritto presso l'Universit\u00e0 di Roma \"Tor Vergata\". \nPubblicazioni.\nL'Unione cura altres\u00ec istituzionalmente un bollettino ufficiale, nonch\u00e9 la pubblicazione di opere e saggi a carattere scientifico-dottrinale. \n\"In primis\" va menzionata la pubblicazione della rivista trimestrale di cultura giuridica Iustitia, edita da Giuffr\u00e8, il cui primo numero risale al 1948, anno della fondazione dell'Unione. \nIn secondo luogo, si segnala l'apertura della casa editrice \"Jus Quia Justum\", le cui opere sono diffuse tramite la piattaforma \"Pensare il Diritto\". \nOpere librarie a carattere monografico o collettaneo sono pubblicate, infine, nelle collane \"I Quaderni di Iustitia\" e \"Le Ragioni del Diritto\"."}
{"id": "325493", "revid": "1884099", "url": "https://it.wikipedia.org/wiki?curid=325493", "title": "Figa (disambigua)", "text": ""}
{"id": "325503", "revid": "1060", "url": "https://it.wikipedia.org/wiki?curid=325503", "title": "Mercosul", "text": ""}
{"id": "325504", "revid": "33689", "url": "https://it.wikipedia.org/wiki?curid=325504", "title": "Pok\u00e9mon Cristallo", "text": ", o semplicemente Pok\u00e9mon Cristallo, \u00e8 un videogioco di ruolo della serie \"Pok\u00e9mon\" pubblicato dalla Nintendo per Game Boy Color. Settimo gioco della serie sviluppata dalla Game Freak, \"Pok\u00e9mon Cristallo\" \u00e8 il terzo ed ultimo titolo della seconda generazione, introdotta in \"Pok\u00e9mon Oro\" e \"Argento\". I videogiochi seguenti, \"Pok\u00e9mon Rubino\" e \"Zaffiro\", verranno pubblicati nel 2002 per Game Boy Advance.\nAl contrario dei titoli precedenti, \"Pok\u00e9mon Cristallo\" non pu\u00f2 essere eseguito su Game Boy. Il videogioco \u00e8 compatibile con \"Pok\u00e9mon Stadium 2\" per Nintendo 64.\nTrama.\nCome \"Pok\u00e9mon Giallo\" che riprende la storia di \"Pok\u00e9mon Rosso\" e \"Blu\", anche la trama di \"Pok\u00e9mon Cristallo\" \u00e8 condivisa con quella dei suoi predecessori. Al contrario delle versioni O\"ro e Argento\", in \"Cristallo\" \u00e8 possibile impersonare un personaggio femminile, mentre nei titoli precedenti il giocatore vestiva esclusivamente i panni di un ragazzo. Il videogioco \u00e8 ambientato nelle regioni di Johto e Kanto. Al contrario dei precedenti titoli la trama \u00e8 pi\u00f9 incentrata sul Pok\u00e9mon leggendario Suicune, con l'introduzione del personaggio di Eugenius.\nIl protagonista vive a Borgo Foglianova, sede del laboratorio del Professor Elm, in compagnia della madre. Il suo sogno \u00e8 quello di diventare allenatore di Pok\u00e9mon e sfidare la Lega Pok\u00e9mon, una volta ottenute le otto medaglie nelle rispettive palestre della regione di Johto. Un giorno viene convocato dallo scienziato che gli affida un compito: recarsi da Mr. Pok\u00e9mon, prelevare l'Uovo Misterioso e riportarlo al laboratorio dove potr\u00e0 essere studiato da Elm e dai suoi assistenti. Per svolgere questo compito permetter\u00e0 al protagonista di scegliere uno dei Pok\u00e9mon iniziali della regione di Johto: Chikorita, Cyndaquil o Totodile. Una volta giunto nello studio di Mr. Pok\u00e9mon il protagonista otterr\u00e0 il Pok\u00e9dex direttamente dalle mani del suo inventore, il Professor Oak. L'uovo ottenuto da Mr. Pok\u00e9mon verr\u00e0 in seguito affidato al protagonista e, una volta schiusosi, si riveler\u00e0 contenere un esemplare di Togepi.\nLo scopo del protagonista sar\u00e0 sfidare i capipalestra della regione di Johto, sconfiggendo il Team Rocket e il suo rivale, un ragazzo che ha rubato uno dei Pok\u00e9mon del Professor Elm (Silver). La missione secondaria sar\u00e0 quella di completare il Pok\u00e9dex, composto da 251 Pok\u00e9mon, alcuni dei quali assenti nella versione Cristallo.\nUna volta ottenute otto medaglie, \u00e8 possibile accedere all'Altopiano Blu per sfidare la Lega Pok\u00e9mon composta dai Superquattro e dal Campione Lance. Sconfitto Lance sar\u00e0 possibile raggiungere il porto di Aranciopoli mediante l'M/N Acqua per catturare altre specie di Pok\u00e9mon e sfidare gli otto capipalestra di Kanto, ultimo dei quali Blu nella palestra di Smeraldopoli.\nUna volta che il protagonista ha acquisito 16 medaglie potr\u00e0 accedere al Monte Argento e sfidare l'allenatore Rosso.\nModalit\u00e0 di gioco.\nIl videogioco riprende le caratteristiche comuni a tutti i titoli delle serie \"Pok\u00e9mon\", come la grafica bidimensionale con vista dall'alto, a cui sono state aggiunte migliorie grafiche ed effettuate modifiche ambientali. Tra le localit\u00e0 rinnovate figurano le Rovine d'Alfa, la Via Gelata e la Torre Bruciata. \u00c8 stato inoltre eretta la Torre Lotta, in cui il giocatore pu\u00f2 organizzare sfide simili a quelle di Pok\u00e9mon Stadium.\nCome in \"Oro\" e \"Argento\" \u00e8 possibile effettuare scambi con i videogiochi \"Pok\u00e9mon Rosso\" e \"Blu\" e \"Pok\u00e9mon Giallo\". Alcuni Pok\u00e9mon tuttavia apprendono mosse differenti rispetto alle versioni precedenti.\nTra le altre novit\u00e0 introdotte nel gioco si possono citare la possibilit\u00e0 di catturare i tre Pok\u00e9mon leggendari Raikou, Entei e Suicune (quest'ultimo all'interno della Torre di Latta) indipendentemente dal Pok\u00e9mon scelto come starter, l'Esperto Mosse e le animazioni dei Pok\u00e9mon prima degli scontri. \u00c8 stato inoltre aggiunto un nuovo programma radio al Pok\u00e9Gear, il Password Show di Buena. \u00c8 inoltre possibile scegliere il sesso del protagonista.\nNella versione giapponese di \"Pok\u00e9mon Cristallo\" \u00e8 inoltre possibile ottenere il leggendario Celebi tramite il utilizzando il . La periferica permetteva di collegare il Game Boy Color ad un telefono cellulare.\nAccoglienza.\n\"Pok\u00e9mon Cristallo\" \u00e8 stato ben accolto dalla critica, anche se molti commentarono che non ci fossero abbastanza nuove aggiunte e funzionalit\u00e0 per distinguerlo in modo significativo da \"Pok\u00e9mon Oro\" e \"Argento\". Craig Harris di \"IGN\" ha dichiarato: \"L'edizione finale (si spera) per Game Boy Color \u00e8 sicuramente la versione da ottenere se non sei gi\u00e0 uno dei ennesimi miliardi di possessori dei giochi precedenti, con i lievi aggiornamenti di \"Cristallo\" al design e alla grafica. Ma non c'\u00e8 molto in questa edizione che lo renda un \"must buy\" per chi possiede gi\u00e0 una o due copie delle edizioni precedenti\".\n\"Pok\u00e9mon Cristallo\" \u00e8 stato il secondo gioco per Game Boy Color pi\u00f9 venduto in Giappone, con copie vendute. Ha venduto quasi 6,4 milioni di unit\u00e0 in tutto il mondo."}
{"id": "325505", "revid": "1543377", "url": "https://it.wikipedia.org/wiki?curid=325505", "title": "B\u00e9al an Mhuirthead", "text": "B\u00e9al an Mhuirthead o Belmullet (versione inglese molto ricorrente) \u00e8 un paese del Mayo, in Irlanda, con una popolazione di circa 1.000 abitanti.\nSebbene ufficialmente faccia parte della regione \"gaeltacht\" del Mayo \u00e8 un centro in cui si parla quasi totalmente lingua inglese.\n\u00c8 situato su un istmo che collega la penisola di Mullet al resto della \"barony\" di Erris, rendendosi cos\u00ec importante punto d'accesso per la selvaggia e interessante quanto isolata area del Mayo settentrionale ricca di folklore, tradizione, storia e cultura.\nBelmullet in s\u00e9 \u00e8 una interessante localit\u00e0 che sta conoscendo grazie al turismo soprattutto, nuove costruzioni e svaghi, non per ultimo l'apprezzato impianto da golf di Carne a breve distanza dallo scenografico paesaggio atlantico e la vicina Bangor Erris, o la curiosa piscina all'aperto contigua all'Oceano.\nApprezzata anche per la pesca, che risulta sempre soddisfacente e abbondante, grazie ai numerosi fiumi e laghi, oltre che allo sbocco sulla baia di Broad Haven. Negli ultimi anni \u00e8 una localit\u00e0 turistica per le vacanze estive, specialmente a met\u00e0 agosto quando l'annuale 'Fair Day' visitatori e vecchi emigranti del posto da tutte le parti del pianeta. Molte le spiagge sulle vicinanze, la pi\u00f9 rinomata senz'altro \"An G\u00e9ata Mor\", dietro la Cappella di Saint Deirbhile."}
{"id": "325509", "revid": "123545297", "url": "https://it.wikipedia.org/wiki?curid=325509", "title": "Cappella palatina", "text": "Architettura.\nCappella palatina \u2013 la cappella privata ubicata nel palazzo di un regnante. "}
{"id": "325513", "revid": "125231085", "url": "https://it.wikipedia.org/wiki?curid=325513", "title": "DMX (rapper)", "text": "Conosciuto anche come Dark Man X, The Divine Master of the Unknown, \u00e8 stato particolarmente famoso alla fine degli anni 1990. \u00c8 riuscito a mantenere il rispetto nel mondo underground pur conseguendo un notevole successo commerciale, essendo inoltre un personaggio dalla forte personalit\u00e0.\nHa cominciato la carriera nei primi anni 1990; il suo album d'esordio, \"It's Dark and Hell Is Hot\" del 1998 fu un successo sia commerciale sia di critica, e vendette 251 000 copie nella prima settimana di vendite. Nel 1999 fu la volta di \"...And Then There Was X\", il suo album pi\u00f9 venduto, che includeva il celebre pezzo \"Party Up (Up in Here)\". Altri suoi pezzi famosi sono \"Where the Hood At?\" e \"X Gon' Give It to Ya\".\nDMX \u00e8 stato anche un attore: tra i film in cui ha recitato vi sono \"Romeo deve morire\", \"Ferite mortali\", \"Amici x la morte\" e \"Last Hour\". Nel 2003 pubblic\u00f2 un libro di memorie intitolato \"E.A.R.L.: The Autobiography of DMX\".\nBiografia.\nEarl nacque a Mount Vernon, e crebbe a Yonkers. Un'infanzia difficile lo rese un ragazzo impulsivo e manesco, che sopravviveva rubando, tra difficolt\u00e0 con la legge. L'hip hop gli permise di trovare una via d'uscita: inizi\u00f2 la sua carriera come DJ e come beatboxer, prendendo il nome dalla drum machine digitale DMX, il nome per\u00f2 \u00e8 anche l'acronimo di \"Dark Man X\".\nSi fece un nome nell'ambiente del freestyle; nel 1991 il suo nome comparve sulla rivista The Source nella \"Unsigned Hype Column\", rubrica che segnalava artisti ancora senza casa discografica. La Ruffhouse Records, legata alla Columbia Records, lo mise sotto contratto nel 1992 facendogli produrre un singolo, \"Born Loser\". Non riuscendo a promuovere l'artista in maniera adeguata, la Ruffhouse sciolse il contratto.\nNel 1994 DMX pubblic\u00f2 il singolo \"Make a Move\". Lo stesso anno venne arrestato per problemi di droga. Per riprendere la carriera, apparve su uno dei mixtapes underground di DJ Clue. Nel 1997 ottenne dalla Def Jam Records un contratto discografico, partecipando cos\u00ec agli album \"4, 3, 2, 1\" di LL Cool J, \"24 Hours to Live\" di Ma$e e \"Money, Power &amp; Respect\" dei The LOX.\nAll'inizio del 1998 debutt\u00f2 per l'etichetta Def Jam con il singolo \"Get at Me Dog\", che divenne disco d'oro e spian\u00f2 a DMX la strada per l'incisione del primo disco, \"It's Dark and Hell Is Hot\", uscito nel maggio del 1998. L'album debutt\u00f2 al primo posto nelle pop charts. Il progetto, prodotto quasi esclusivamente da Swizz Beatz, vendette oltre quattro milioni di copie. Si notava per l'aggressiva presenza al microfono.\nRecit\u00f2 come co-protagonista nel film \"Belly\" di Hype Williams, che non ebbe particolare successo. Prima della fine del 1998 termin\u00f2 il suo secondo album, \"Flesh of My Flesh, Blood of My Blood\" che entr\u00f2 al primo posto delle classifiche e divenne triplo disco di platino. La copertina presenta una controversa immagine che immortala DMX grondante di sangue.\nL'anno seguente, con Jay-Z, Method Man e Redman, partecip\u00f2 all\"'Hard Knock Life Tour\"; durante lo svolgimento lo zio e manager di DMX fu accidentalmente colpito con un colpo di pistola al piede in un hotel del New Jersey. La polizia, perquisendo la casa del rapper, rilev\u00f2 la presenza di animali maltrattati, di armi e di droga. DMX e la moglie furono accusati. Durante questo periodo, la Ruff Ryders di cui DMX era membro fondatore, produsse la compilation \"Ryde Or Die Vol. 1\", in cui apparivano tra gli altri Eve e i LOX, oltre che lo stesso DMX.\nIl suo terzo album fu pubblicato nel 1999, dal nome \"...And Then There Was X\", entrando anch'esso al primo posto della hit parade. Il singolo \"Party Up (Up In There)\" riscosse un successo enorme, andandosi a piazzare nella top 10 della classifica R&amp;B. Anche i singoli seguenti, \"What These Bitches Want\" e \"What's My Name?\" contribuirono a far vendere all'album oltre cinque milioni di copie.\nCon il film \"Romeo deve morire\", dove recita al fianco di Aaliyah, DMX ritorn\u00f2 a essere attore.\nNel frattempo fu alle prese con un processo per possesso di droga e armi e con una battaglia legale con la polizia: a marzo era stato arrestato per guida senza patente e possesso di marijuana. Dichiarato colpevole, scont\u00f2 una pena dapprima di 15 giorni di prigione, che si protrassero per alcune settimane: dopo aver saputo che non avrebbe goduto di diminuzioni di tempo per buona condotta, lanci\u00f2 pezzi di cibo verso le guardie carcerarie.\nA poca distanza dal suo rilascio, partecip\u00f2 al film \"Ferite mortali\" di Steven Seagal: la pellicola si rivel\u00f2 un successo. Alla colonna sonora DMX partecip\u00f2 con il singolo \"No Sunshine\". Stipul\u00f2 un contratto cinematografico con la Warner Bros. Dopo aver risolto i problemi legali, torn\u00f2 con il quarto album, \"The Great Depression\", lavoro molto pi\u00f9 introspettivo dei precedenti, uscito nell'autunno del 2001: debutt\u00f2 al numero uno, divenendo platino in poco tempo.\nAlla fine del 2002 pubblic\u00f2 le sue memorie nel libro \"E.A.R.L: The Autobiography Of DMX\" e collabor\u00f2 con gli Audioslave. Uno dei brani scaturiti da questo featuring, \"Here I Come\", fin\u00ec nella colonna sonora del suo nuovo film: \"Cradle To The Grave\" (titolo italiano \"Amici x la morte\") con Jet Li. La pellicola usc\u00ec a marzo del 2003, e la colonna sonora debutt\u00f2 nella top 10. Nell'estate 2003 usc\u00ec \"Grand Champ\", quinto album. I singoli furono \"Where The Hood At\" e \"Get It On The Floor\", prodotto da Swizz Beatz.\nA luglio del 2004 DMX fu denunciato per possesso di cocaina e tentato furto di automobile.\nNel 2006 usc\u00ec l'album \"Year of the Dog... Again\", che arriv\u00f2 al secondo posto nella classifiche delle vendite di CD secondo Billboard.\nDopo alcuni anni turbolenti a causa di problemi giudiziari, DMX pubblic\u00f2 l'album \"Undisputed\" nel 2012, con il primo singolo \"I Don't Dance\", in collaborazione con MGK.\nNella notte del 2 aprile 2021 \u00e8 stato ricoverato in un ospedale in gravissime condizioni, dopo aver subito un attacco di cuore, pare a causa di un\u2019overdose di droga, intorno alle 23:00 nella sua casa di New York. Il 9 aprile la famiglia comunica la morte del rapper. Aveva 50 anni."}
{"id": "325516", "revid": "1305772", "url": "https://it.wikipedia.org/wiki?curid=325516", "title": "Integrale ellittico", "text": "In matematica, e particolarmente nel calcolo integrale, un integrale ellittico \u00e8 una qualsiasi funzione formula_1 che pu\u00f2 esprimersi nella forma:\ndove formula_3 denota una funzione razionale dei suoi due argomenti, formula_4 \u00e8 la radice quadrata di un polinomio in una variabile di grado formula_5 o formula_6 privo di radici multiple e formula_7 \u00e8 una costante. La funzione formula_3 contiene almeno una potenza dispari di formula_4, mentre formula_10 non ha fattori ripetuti.\nIl concetto di integrale ellittico \u00e8 emerso originariamente in connessione con il problema del calcolo della lunghezza degli archi di un'ellisse. I primi ad interessarsene e studiarli sono stati Fagnano ed Eulero.\nIn generale, gli integrali ellittici non possono essere espressi in termini di funzioni elementari; si hanno eccezioni a questo fatto quando formula_4 ha radici ripetute, o quando formula_12 non contiene potenze dispari di formula_13. Comunque, con appropriate riduzioni delle formule ogni integrale ellittico pu\u00f2 essere riportato a una forma che coinvolge integrali di funzioni razionali, e le tre forme canoniche: integrali ellittici di prima, seconda e terza specie. \nOltre alle forme sopra definite, gli integrali ellittici possono essere espressi nella forma di Legendre e nella forma simmetrica di Carlson. Ulteriori informazioni nella teoria degli integrali incompleti possono essere ricavate tramite l'utilizzo della trasformazione di Schwarz-Christoffel.\nLe funzioni ellittiche sono state scoperte come funzioni inverse degli integrali ellittici, e in particolare la formula_14 tale che si abbia formula_15, dove formula_16 denota una delle funzioni ellittiche di Jacobi.\nNotazione.\nGli integrali ellittici sono spesso espressi come funzioni di argomenti variamente definiti. Queste rappresentazioni sono completamente equivalenti (danno lo stesso integrale ellittico), ma possono confondere a causa del loro differente aspetto. La maggior parte dei testi utilizza uno schema canonico di nomi degli argomenti:\nSi nota che una volta che si assegna una qualsiasi di queste relazioni, le altre ne sono completamente determinate. Gli integrali ellittici dipendono anche da un altro argomento formula_21, ossia l\"'ampiezza\", anche definito come il parametro formula_22 dato da formula_23, con formula_24 una delle funzioni ellittiche di Jacobi.\nAlcune relazioni addizionali che coinvolgono formula_22 includono:\ndove la seconda \u00e8 nota come \"delta ampiezza\", ed \u00e8 scritta come formula_27. A volte in letteratura \u00e8 chiamata anche \"modulo complementare\".\nIntegrale ellittico incompleto di prima specie.\nL'Integrale ellittico incompleto di prima specie formula_14 \u00e8 definito, nella forma di Jacobi, come:\nEquivalentemente, usando una notazione alternativa:\ndove si comprende che quando si usa la barra verticale, l'argomento che segue la barra verticale \u00e8 il parametro (come definito sopra), e quando si usa la barra retroversa l'argomento \u00e8 il modulo angolare. Si noti che:\ncon formula_22 definito come sopra: le funzioni ellittiche di Jacobi sono collegate alle inverse degli integrali ellittici.\nIntegrale ellittico incompleto di seconda specie.\nL'integrale ellittico incompleto di seconda specie formula_33 \u00e8 dato da:\nIn maniera equivalente, usando la notazione alternativa:\nIn statistica tale tipologia di integrale pu\u00f2 essere utilizzato per rappresentare la lunghezza di curve continue crescenti come la curva di Lorenz (o spezzata di Lorenz) dove formula_36 e formula_37 che indica il vettore dei parametri che individua l'elemento particolare nella famiglia di funzioni individuate dallo stesso integrale.\nUlteriori relazioni includono:\nIntegrale ellittico incompleto di terza specie.\nL'integrale ellittico incompleto di terza specie formula_39 \u00e8:\noppure:\no anche:\nIl numero formula_43 si chiama \"caratteristica\", e pu\u00f2 assumere qualsiasi valore indipendentemente dagli altri argomenti. Si noti che il valore formula_44 \u00e8 infinito per qualsiasi valore di formula_45.\nIntegrale ellittico completo di prima specie.\nL'integrale ellittico completo di prima specie formula_46 \u00e8 definito come segue:\ne pu\u00f2 essere calcolato in termini di media aritmetica-geometrica.\nPu\u00f2 anche essere calcolato con il seguente sviluppo in serie di Taylor:\noppure in forma di integrale del seno, quando formula_49\nL'integrale ellittico completo di prima specie \u00e8 chiamato qualche volta in letteratura anglofona \"quarter period\".\nIntegrale ellittico completo di seconda specie.\nL'integrale ellittico completo di seconda specie formula_33 \u00e8 definito come:\nPu\u00f2 anche essere calcolato con il seguente sviluppo in serie di Taylor:\noppure in forma di integrale del seno, quando formula_49:"}
{"id": "325523", "revid": "16758", "url": "https://it.wikipedia.org/wiki?curid=325523", "title": "Lega nazionale A svizzera di hockey su ghiaccio", "text": ""}
{"id": "325524", "revid": "729019", "url": "https://it.wikipedia.org/wiki?curid=325524", "title": "Steatosi", "text": "La steatosi \u00e8 una \"patologia cellulare\" legata all'accumulo intracellulare di trigliceridi che comporta una serie di danni fino alla necrosi della cellula.\nCaratteristiche.\nLe \"caratteristiche macroscopiche\" delle steatosi sono l'organomegalia e il tipico colore giallastro causato dall'eccesso di grasso. Nella \"steatosi cardiaca\" l'accumulo di lipidi, con la progressiva ingravescenza della patologia dismetabolica, determina il cosiddetto cuore tigrato: si rileva difatti la presenza di bande macroscopiche di tessuto giallastro alternate a bande di colore rosso (miocardio integro).\nLe \"caratteristiche microscopiche\" sono riconducibili all'organizzazione che l'accumulo di lipidi pu\u00f2 assumere.\nConsiderando la \"steatosi epatica\" ad esempio si distinguono:\nInfine possiamo anche distinguere un altro gruppo di steatosi, le cosiddette steatosi genetiche, cio\u00e8 la cui causa non \u00e8 da ricercarsi in fattori esogeni, ma genetici. Tra queste vanno ricordate:\nGli organi interessati.\nGli organi pi\u00f9 colpiti sono la corticale renale, il muscolo striato e -soprattutto- il cuore (o meglio le fibre muscolari miocardiche), l'intestino e il fegato. Quest'ultimo organo \u00e8 particolarmente sensibile ai processi steatosici per tre ragioni:\nCollegamenti esterni.\nConoscere e prevenire le malattie del fegato"}
{"id": "325526", "revid": "21371", "url": "https://it.wikipedia.org/wiki?curid=325526", "title": "Anni novanta", "text": ""}
{"id": "325530", "revid": "767487", "url": "https://it.wikipedia.org/wiki?curid=325530", "title": "Terminator 2 (film 1989)", "text": "Terminator 2 \u00e8 un film del 1989 diretto da Bruno Mattei, accreditato nei titoli di testa come Vincent Dawn e con il suo vero nome soltanto al montaggio.\nIl film \u00e8 stato presentato in anteprima al Festival di Cannes 1989 e l'anno successivo fu distribuito in Italia.\nNonostante il titolo rimandi al celebre film \"Terminator\" di James Cameron del 1984, non \u00e8 un seguito e abbonda di riferimenti a un altro film di successo dello stesso regista, \"Aliens - Scontro finale\" del 1986.\nTrama.\nIn un futuro imprecisato Venezia \u00e8 una citt\u00e0 fantasma contaminata dall'inquinamento, e devastata da un virus la cui origine \u00e8 sconosciuta. Quando durante una ricognizione nel sottosuolo della citt\u00e0 un gruppo di uomini viene attaccato da alcuni esseri umani mutati dal virus, si decide di mandare uno squadrone militare, la Megaforce, a ispezionare quanto succede nelle profondit\u00e0 della citt\u00e0 lagunare. La vicenda a questo punto si divide in due parti: nella prima met\u00e0 i soldati sono impegnati ad uccidere i mostri biologici che lo infestano; mentre nella seconda, dopo la rivelazione del doppio gioco di uno dei componenti del gruppo (un robot inviato per cancellare le prove della diffusione del virus) e la fortuita scoperta di una macchina del tempo nel sottosuolo, trionfa il chiaro messaggio ambientalista. La protagonista torna cos\u00ec nella Venezia pre-apocalittica, uccide il robot e si promette di non far piombare la citt\u00e0 nella precaria condizione nella quale si trovava precedentemente.\nRiferimenti e citazioni.\nIl film abbonda di riferimenti ad \"Aliens - Scontro finale\" di James Cameron, e nonostante il titolo rimandi a \"Terminator 2 - Il giorno del giudizio\", il sequel del fortunato film con Schwarzenegger non sarebbe uscito se non l'anno dopo. Quanto vuole fare Mattei pertanto \u00e8 cavalcare l'onda del successo di un'altra pellicola.\nMolti dei passaggi della trama sono comuni in entrambi i film (mostri sotterranei come Alien, il ritrovamento di una bambina come ultima superstite ecc.) come molti dei dialoghi vengono copiati spudoratamente dal film originale, nella sceneggiatura ad opera di Claudio Fragasso (con lo pseudonimo di Clyde Anderson). Proprio per sviare le inevitabili conseguenze del copyright, Bruno Mattei si trov\u00f2 costretto pi\u00f9 di una volta a cambiare il titolo del film. Quelli con cui in particolare \u00e8 maggiormente noto sono: \"Shocking Dark\" (con cui raggiunse una rapida diffusione in America), \"Contaminator\" e \"Alienators\"."}
{"id": "325532", "revid": "287204", "url": "https://it.wikipedia.org/wiki?curid=325532", "title": "Marcio Amoroso", "text": ""}
{"id": "325533", "revid": "14894", "url": "https://it.wikipedia.org/wiki?curid=325533", "title": "Arte rinascimentale", "text": ""}
{"id": "325534", "revid": "14894", "url": "https://it.wikipedia.org/wiki?curid=325534", "title": "Arte manierista", "text": ""}
{"id": "325535", "revid": "14894", "url": "https://it.wikipedia.org/wiki?curid=325535", "title": "Arte rococ\u00f2", "text": ""}
{"id": "325543", "revid": "320578", "url": "https://it.wikipedia.org/wiki?curid=325543", "title": "Crosby, Stills &amp; Nash", "text": ""}
{"id": "325545", "revid": "31465", "url": "https://it.wikipedia.org/wiki?curid=325545", "title": "Rudimenti tecnici del tamburo rullante", "text": ""}
{"id": "325548", "revid": "438678", "url": "https://it.wikipedia.org/wiki?curid=325548", "title": "Rapporto giromagnetico", "text": "In fisica, in particolare in meccanica quantistica, il rapporto giromagnetico di un sistema o di una particella \u00e8 dato dal rapporto tra il momento magnetico e il momento angolare del sistema o della particella, ed \u00e8 denotato dal simbolo \u03b3. La sua unit\u00e0 di misura \u00e8 radianti su secondo per Tesla (s-1\u00b7T -1), o equivalentemente Coulomb su kilogrammo (C\u00b7kg-1).\nIl termine \"rapporto giromagnetico\" \u00e8 spesso usato come sinonimo di fattore-g, una quantit\u00e0 molto simile ed adimensionale.\nRapporto giromagnetico di una carica orbitante.\nData una carica elettrica che ruota attorno ad un asse di simmetria, essa possiede sia un momento di dipolo magnetico che un momento angolare orbitale. Il rapporto giromagnetico \u00e8 in tal caso:\ndove \"q\" \u00e8 la carica ed \"m\" la sua massa.&lt;br&gt;\nDetto \"r\" il raggio dell'orbita e \"A\" = \u03c0\"r\"2 l'area delimitata da essa, e detta \"m\" la massa e \"L\"=\"mvr\" il momento angolare, si ha infatti che l'intensit\u00e0 del momento di dipolo magnetico \u00e8\ncos\u00ec che il rapporto giromagnetico \u00e8 il rapporto tra momento di dipolo magnetico e momento angolare.&lt;br&gt;\nNel caso dell'elettrone, il valore del fattore-g \u00e8:\nIl rapporto giromagnetico dell'elettrone \u00e8:\nAnche i rapporti giromagnetici di altre particelle sono stati misurati con buona precisione, quali quelli del protone, del neutrone e del muone.\nRapporto giromagnetico e precessione di Larmor.\nOgni sistema libero con un dato rapporto giromagnetico se messo in un campo magnetico \"B\" che non sia allineato con il suo momento magnetico precede con una frequenza \"f\" proporzionale al campo:\nIl rapporto giromagnetico determina quindi la frequenza della precessione di una particella in un campo magnetico.\nIl rapporto giromagnetico nucleare.\nIl rapporto giromagnetico del nucleo atomico gioca un ruolo centrale nella risonanza magnetica nucleare in chimica e in medicina. Questo rapporto, che differisce da nucleo a nucleo, indica la frequenza con cui un nucleo precede attorno ad un campo magnetico esterno. Il valore di questo rapporto \u00e8 positivo se momento magnetico e momento angolare sono paralleli negativo se sono antiparalleli.\nDi seguito vengono presentati i rapporti giromagnetici formula_6\n(espressi in MHz/T) di alcuni nuclei maggiormente usati nella risonanza magnetica nucleare."}
{"id": "325549", "revid": "198277", "url": "https://it.wikipedia.org/wiki?curid=325549", "title": "Migliore calciatore straniero AIC", "text": "Il titolo di Migliore calciatore straniero AIC era un premio calcistico assegnato nella serata degli Oscar del calcio AIC dall'Associazione Italiana Calciatori.\nEra premiato un calciatore non italiano, che militasse nel campionato di calcio italiano di serie A e che si fosse distinto per le sue positive prestazioni nella stagione calcistica precedente. Tra il vincitore di questo premio e quello di Migliore calciatore italiano veniva poi scelto il Migliore calciatore assoluto."}
{"id": "325550", "revid": "115549", "url": "https://it.wikipedia.org/wiki?curid=325550", "title": "Chelsea FC", "text": ""}
{"id": "325557", "revid": "289247", "url": "https://it.wikipedia.org/wiki?curid=325557", "title": "Miglior calciatore straniero", "text": ""}
{"id": "325559", "revid": "1711941", "url": "https://it.wikipedia.org/wiki?curid=325559", "title": "Mohamed Chafik", "text": "Nato da una famiglia di agricoltori benestanti nel villaggio berbero di A\u00eft Sadden presso Sefrou, nella regione di Fez.\nDopo avere compiuto gli studi elementari alla scuola francese del villaggio, entr\u00f2 al Coll\u00e8ge d'Azrou, luogo di formazione dell'\u00e9lite intellettuale berbera, dove fu affascinato dall'ardore patriottico di Ahmed Zemmouri, dopodich\u00e9, invece di proseguire nella carriera militare che ne era lo sbocco tradizionale, pass\u00f2 al Coll\u00e8ge Moulay Youssef di Rabat. Fu tra gli organizzatori degli scioperi studenteschi a sostegno del \"Manifesto\" del 1944, in cui per la prima volta il partito dell'Istiqlal rivendicava l'indipendenza.\nLaureatosi alla Facolt\u00e0 di Lettere dell'Institut des Hautes Etudes Marocaines di Rabat, dopo alcuni anni di insegnamento di francese e di arabo classico (1947-1955), inizi\u00f2 una carriera nell'amministrazione come ispettore scolastico fino a ricoprire, nel 1967, la carica di ispettore capo del ministero. Tra il 1970 e il 1972 fu sottosegretario di Stato all'insegnamento secondario, tecnico e superiore, ed alla formazione dei quadri, e nel 1972 divenne segretario di Stato del primo ministro e in seguito incaricato di missione nel Gabinetto reale (1972-1976) e direttore del Collegio Reale (1976-1982). Dal 1980 \u00e8 membro dell'Accademia reale del Marocco.\nIl 14 gennaio 2002, il re Mohammed VI lo ha nominato Rettore del neonato IRCAM, l'istituzione preposta alla salvaguardia e alla tutela della cultura berbera nella societ\u00e0 e nelle istituzioni marocchine. Nel 2002, l'opera culturale e scientifica di Mohamed Chafik riceve un solenne riconoscimento internazionale, il premio principe Claus d'Olanda.\nAccanto alla sua attivit\u00e0 amministrativa ed accademica, Mohamed Chafik non ha mai cessato di operare attivamente per un riconoscimento del ruolo della lingua e della cultura berbera in Marocco. Tra il 1960 e il 1963 pubblic\u00f2 sulla rivista dell'Unione degli scrittori marocchini, \"Afaq\", una serie di articoli dal titolo \"L'eredit\u00e0 culturale ignorata\", in cui sottolineava la grande quantit\u00e0 di elementi culturali che il Marocco ha preso dalla cultura berbera. Questi articoli costituirono il primo momento di presa di coscienza della specificit\u00e0 culturale berbera in Marocco.\nIn seguito, Chafik fu tra i fondatori dell'associazione culturale ACS (Association Culturelle Amazigh), delle riviste \"Amazigh\" e \"Tifawt\". Nel 2000 fu il promotore di un Manifesto berbero in cui si chiedeva esplicitamente al sovrano una riabilitazione della cultura berbera, schiacciata da una politica esclusivamente a favore dell'arabo."}
{"id": "325565", "revid": "12379", "url": "https://it.wikipedia.org/wiki?curid=325565", "title": "Wookie", "text": ""}
{"id": "325568", "revid": "1132780", "url": "https://it.wikipedia.org/wiki?curid=325568", "title": "Pogrom di Leopoli", "text": "Prima della guerra, Leopoli possedeva la terza maggior popolazione ebraica in Polonia che raggiunse gli oltre 200.000 ebrei quando i rifugiati entrarono nella citt\u00e0 a seguito degli eventi bellici. Immediatamente dopo l'ingresso delle truppe tedesche nella citt\u00e0 gli \"Einsatzgruppen\", coadiuvati da collaborazionisti civili organizzarono dei massicci pogrom che giustificarono come rappresaglia dei precedenti omicidi effettuati dall'NKVD sovietico. Nonostante l'affermazione di alcuni studiosi chiami i collaborazionisti \"nazionalisti ucraini\", la loro appartenenza effettiva politica all'\"Organizzazione dei nazionalisti ucraini\" \u00e8 ancora oggi dibattuta. Durante il pogrom durato quattro settimane dalla fine di giugno al luglio del 1941 circa 4.000 ebrei vennero uccisi.\nIl 25 luglio 1941 venne effettuato un secondo pogrom, detto de \"I giorni di Petliura\", a seguito dell'omicidio del leader ucraino Symon Petliura. Circa 2.000 ebrei persero la vita, in maggioranza uccisi in gruppi a colpi di arma da fuoco da civili collaborazionisti dopo essere stati costretti a marciare fino al cimitero ebraico o alla prigione di Lunecki.\nI pogrom, le uccisioni effettuate dagli \"Einsatzgruppen\", le difficili condizioni nel ghetto e la deportazione verso i campi di sterminio, incluso il locale \"campo di lavoro\" di Janowski, portarono alla quasi completa distruzione della popolazione ebrea.\nNel 1944, quando i russi rientrarono in possesso di Leopoli, solo 200-300 ebrei erano ancora in vita.\nIl cacciatore di nazisti Simon Wiesenthal fu uno dei pi\u00f9 famosi sopravvissuti ebrei di Leopoli, bench\u00e9 fosse stato deportato in un campo di concentramento invece di condividere la durissima sorte che tocc\u00f2 alla citt\u00e0."}
{"id": "325570", "revid": "767487", "url": "https://it.wikipedia.org/wiki?curid=325570", "title": "Ghetto di Cracovia", "text": "Il ghetto ebraico di Cracovia fu uno dei principali ghetti nazisti creati nel Governatorato Generale in Polonia durante l'occupazione tedesca nella seconda guerra mondiale. Non fu tuttavia uno dei pi\u00f9 grandi; per quanto prima della guerra Cracovia fosse un influente centro culturale ed avesse una popolazione ebraica di 60.000-80.000 abitanti, la maggior parte degli ebrei della citt\u00e0 furono espulsi nel 1940 prima della costituzione del ghetto. Per i suoi 15.000 residenti, il ghetto rappresent\u00f2 un luogo di transito per la suddivisione tra i lavoratori considerati abili e coloro che erano destinati al successivo massacro nei campi di sterminio, fino alla sua liquidazione il 13-14 marzo 1943 con l'uccisione della quasi totalit\u00e0 dei suoi ultimi residenti.\nQuadro generale.\nLa persecuzione della popolazione ebraica di Cracovia inizi\u00f2 subito dopo l'occupazione della citt\u00e0 nel settembre del 1939 a seguito della campagna polacca che vide le forze tedesche conquistare rapidamente la nazione. Gli ebrei vennero immediatamente obbligati a prendere parte a lavori forzati imposti dalle truppe naziste e dal novembre 1939 tutti gli ebrei di oltre dodici anni furono obbligati a portare un bracciale di identificazione mentre in tutta Cracovia le sinagoghe vennero chiuse e le reliquie e oggetti di valore che contenevano vennero confiscati dalle autorit\u00e0 tedesche.\nEntro il maggio 1940 le autorit\u00e0 d'occupazione tedesche annunciarono che Cracovia sarebbe diventata la citt\u00e0 pi\u00f9 \"pulita\" del Governatorato Generale (comprendente tutte le zone occupate della Polonia, ma non annesse direttamente al \"Reich\") e ordinarono una massiccia deportazione degli ebrei dalla citt\u00e0. Degli oltre 68.000 ebrei presenti a Cracovia, solo 15.000 lavoratori e le loro famiglie ebbero il permesso di rimanere in citt\u00e0: tutti gli altri ricevettero ordine di abbandonarla e vennero \"reinsediati\" nelle aree circostanti.\nIl ghetto di Cracovia venne costituito ufficialmente il 3 marzo 1941 ed installato nel quartiere di Podg\u00f3rze, non nel quartiere ebraico di Kazimierz, obbligando allo spostamento delle famiglie polacche residenti nelle abitazioni ebree situate fuori dal ghetto. Prima della creazione del ghetto il quartiere di Podg\u00f3rze era abitato da 3.000 persone: in quest'area vennero stipati inizialmente 15.000 ebrei che occupavano 30 strade, 320 edifici e 3.167 stanze. Come risultato venne assegnato un appartamento ogni quattro famiglie, e molti sfortunati furono costretti a vivere per strada.\nIl ghetto venne circondato da mura che lo isolarono completamente dalla citt\u00e0 circostante : tutte le finestre e porte che erano rivolte verso il lato \"ariano\" della citt\u00e0 vennero murate, escluse quattro passaggi custoditi che permettevano il traffico attraverso il ghetto. Come oscuro presagio del futuro imminente, i muri di cinta erano costruiti con le lapidi demolite dal cimitero ebraico della citt\u00e0. Piccole sezioni del muro rimangono ancora oggi a testimonianza.\nGli appartenenti al movimento di sinistra \"Akiva\" unirono le loro forze con i gruppi sionisti per fondare una organizzazione clandestina di combattimento chiamata \"\u017bydowska Organizacja Bojowa\" (\"\u017bOB\") ed organizzare la resistenza all'interno del ghetto con il supporto esterno del movimento polacco di resistenza \"Armia Krajowa\". Il gruppo port\u00f2 avanti una serie di attivit\u00e0 di resistenza compreso un attacco al club di ritrovo degli ufficiali tedeschi nel dicembre del 1942 (attentato al caff\u00e8 Cyganeria). A differenza di quanto successe a Varsavia, per\u00f2, gli sforzi non portarono a una sollevazione generale prima che il ghetto venisse liquidato.\nA partire dal 30 maggio 1942, le autorit\u00e0 tedesche iniziarono una serie di sistematiche deportazioni dal ghetto verso il campo di sterminio di Be\u0142\u017cec e nei mesi successivi migliaia di ebrei subirono questa sorte.\nIl 13 e il 14 marzo 1943 i nazisti, per ordine dello \"Sturmbannf\u00fchrer\" Willi Haase, operarono la \"liquidazione\" finale del ghetto effettuata dalle SS al comando dello \"SS-Hauptsturmf\u00fchrer\" Amon G\u00f6th: circa 2.000 ebrei considerati inabili, soprattutto bambini ed anziani, vennero uccisi nelle strade del ghetto, 8.000 ebrei reputati abili al lavoro vennero deportati al campo di concentramento di Krak\u00f3w-Plasz\u00f3w, il resto invece al campo di sterminio di Birkenau."}
{"id": "325571", "revid": "23", "url": "https://it.wikipedia.org/wiki?curid=325571", "title": "Ungursaite", "text": ""}
{"id": "325572", "revid": "39884", "url": "https://it.wikipedia.org/wiki?curid=325572", "title": "Cesplumtantite", "text": "La cesplumtantite \u00e8 un minerale."}
{"id": "325573", "revid": "1442080", "url": "https://it.wikipedia.org/wiki?curid=325573", "title": "Bahianite", "text": "La bahianite \u00e8 un minerale."}
{"id": "325574", "revid": "287204", "url": "https://it.wikipedia.org/wiki?curid=325574", "title": "Simpsonite", "text": "La simpsonite \u00e8 un minerale."}
{"id": "325576", "revid": "767487", "url": "https://it.wikipedia.org/wiki?curid=325576", "title": "Alumotantite", "text": "L'alumotantite \u00e8 un minerale."}
{"id": "325577", "revid": "1442080", "url": "https://it.wikipedia.org/wiki?curid=325577", "title": "Rankamaite", "text": "La rankamaite \u00e8 un minerale."}
{"id": "325578", "revid": "1776051", "url": "https://it.wikipedia.org/wiki?curid=325578", "title": "Sosedkoite", "text": "La sosedkoite \u00e8 un minerale."}
{"id": "325579", "revid": "1442080", "url": "https://it.wikipedia.org/wiki?curid=325579", "title": "Tugarinovite", "text": "La tugarinovite \u00e8 un minerale."}
{"id": "325580", "revid": "1442080", "url": "https://it.wikipedia.org/wiki?curid=325580", "title": "Tungstibite", "text": "La tungstibite \u00e8 un minerale appartenente al gruppo della koechlinite."}
{"id": "325581", "revid": "1442080", "url": "https://it.wikipedia.org/wiki?curid=325581", "title": "Foordite", "text": "La foordite \u00e8 un minerale."}
{"id": "325583", "revid": "123679079", "url": "https://it.wikipedia.org/wiki?curid=325583", "title": "To Vima", "text": "To Vima (in greco \u03a4\u03bf \u0392\u03ae\u03bc\u03b1, traduzione: \"La Tribuna\") \u00e8, insieme a Ta Nea, un periodico greco appartenente al Gruppo Editoriale Lambrakis (\u0394\u03b7\u03bc\u03bf\u03c3\u03b9\u03bf\u03b3\u03c1\u03b1\u03c6\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u039b\u03b1\u03bc\u03c0\u03c1\u03ac\u03ba\u03b7) diretto da Stavros Psycharis. Esce solo la domenica.\nTo Vima si rivolge ad un pubblico intellettuale di fascia alta. Sulle sue pagine scrivono editorialisti di rilievo come Stavros Psycharis, Yiannis Pretenteris, Alexis Papachelas, Vassilis Moulopoulos, Stelios Papathemelis, Marios Ploritis, Yiorgos Marinos, Dimitris Psychogios.\nStoria.\nFu fondato nel 1922 da Dimitris Lambrakis e da lui diretto fino alla sua morte avvenuta nel 1957. Gli succedette il figlio Christos Lambrakis che impresse a To vima un orientamento di centro destra che ha poi mantenuto in seguito. \nA Christos Lambrakis succedette nel 2005 Stavros Psicharis."}
{"id": "325585", "revid": "1442080", "url": "https://it.wikipedia.org/wiki?curid=325585", "title": "Thoreaulite", "text": "La thoreaulite \u00e8 un minerale."}
{"id": "325586", "revid": "767487", "url": "https://it.wikipedia.org/wiki?curid=325586", "title": "Rosiaite", "text": "La rosiaite \u00e8 un minerale."}
{"id": "325587", "revid": "1776051", "url": "https://it.wikipedia.org/wiki?curid=325587", "title": "Changbaiite", "text": "La changbaiite \u00e8 un minerale."}
{"id": "325588", "revid": "287204", "url": "https://it.wikipedia.org/wiki?curid=325588", "title": "Baddeleyite", "text": "La baddeleyite \u00e8 un minerale."}
{"id": "325589", "revid": "1442080", "url": "https://it.wikipedia.org/wiki?curid=325589", "title": "Tazheranite", "text": "La tazheranite \u00e8 un minerale."}
{"id": "325590", "revid": "1776051", "url": "https://it.wikipedia.org/wiki?curid=325590", "title": "Calzirtite", "text": "La calzirtite \u00e8 un minerale."}
{"id": "325592", "revid": "1543377", "url": "https://it.wikipedia.org/wiki?curid=325592", "title": "Hi\u00e4rneite", "text": "La hi\u00e4rneite \u00e8 un minerale, ha struttura analoga alla calzirtite.\nEtimologia.\nIl nome \u00e8 in onore del geologo svedese Urban Hi\u00e4rne (1641-1724)."}
{"id": "325593", "revid": "767487", "url": "https://it.wikipedia.org/wiki?curid=325593", "title": "Cerianite-(Ce)", "text": "La cerianite-(Ce) \u00e8 un minerale."}
{"id": "325594", "revid": "1543377", "url": "https://it.wikipedia.org/wiki?curid=325594", "title": "Thorianite", "text": "La thorianite \u00e8 un minerale contenente torio, dal quale prende il nome.\nAbito cristallino.\nI cristalli di thorianite sono pseudoesagonali con gli angoli solitamente arrotondati per l'usura.\nOrigine e giacitura.\nSi trova nelle pegmatiti e nei depositi alluvionali.\nForma in cui si presenta in natura.\nSi presenta generalmente in cristalli anedrali o subedrali in una matrice."}
{"id": "325596", "revid": "3115", "url": "https://it.wikipedia.org/wiki?curid=325596", "title": "Uraninite", "text": "L'uraninite o, se in forma colloidale, pechblenda (da \"pitchblende\" = \"blenda picea\" - un termine usato dai minatori tedeschi) \u00e8 un minerale ed \u00e8 una delle principali fonti naturali di uranio. L'uraninite \u00e8 il principale minerale dell'uranio.\nAbito cristallo.\nI cristalli sono rari e nella maggior parte dei casi la struttura cristallina dell'uraninite \u00e8 distrutta dall'elevata radioattivit\u00e0 dei campioni stessi (metamitizzazione). Le forme pi\u00f9 frequenti sono il cubo, l'ottaedro e il cubottaedro.\nOrigine e giacitura.\nL'uraninite cristallizzata \u00e8 caratteristica delle pegmatiti e di taluni giacimenti metalliferi. Come \"pechblenda\" il minerale era noto sin dal XV secolo nel giacimento di J\u00e1chymov (in Repubblica Ceca), dal quale provennero i campioni che Franz Ernst Br\u00fcckmann descrisse per la prima volta nel 1727. Sempre dal giacimento di J\u00e1chymov provenne la pechblenda dalla quale Marie Curie isol\u00f2 il radio e il polonio. Gli esemplari pi\u00f9 grandi di uraninite, anche 20\u00a0cm di lato, provengono da Shinkolobwe, nello Shaba (Repubblica Democratica del Congo).\nIn Italia piccoli cristalli di questo minerale provengono da Montescheno (nella Valle Antrona, Verbania) e da Piona (sul Lago di Como). A Novazza, in Val Seriana (Bergamo), c'\u00e8 un giacimento di pechblenda nel quale l'AGIP Mineraria fece una galleria di prospezione, ma verso la fine degli anni settanta i lavori cessarono a causa di timori di rischi ambientali.\nForma in cui si presenta in natura.\nCristallizza in forme prevalentemente cubiche o cubottaedriche, raramente in soli ottaedri o rombododecaedri. Si pu\u00f2 rinvenire anche in aggregati dendritici di piccoli cristalli oppure in masse compatte, granulari o concrezionate.\nPechblenda.\nCostituisce una forma non cristallina e forma masse nere mammellonari, noduli e strutture lamellari oltre che come aggregati di strutture sferulitiche. Presenta frattura concoidale, lucentezza cerosa-grassa e la polvere \u00e8 nera-olivastra. Ha durezza Mohs fra 4 e 5 e massa volumica fra 6,5 e 8,5.\nDa un punto di vista chimico, l'uraninite e la pechblenda sono costituite da un reticolo di UO2 con una massa amorfa costituita da ossidi ricchi di ossigeno. Le dimensioni del reticolo sono tanto pi\u00f9 piccole quanto pi\u00f9 \u00e8 alto il tasso di UO2. Si ritiene che la disintegrazione (decadimento) dell'UO2 produca piombo 206Pb e 207Pb e due atomi di ossigeno che si fissano al restante UO2."}
{"id": "325597", "revid": "1776051", "url": "https://it.wikipedia.org/wiki?curid=325597", "title": "Tantite", "text": "La tantite \u00e8 un minerale."}
{"id": "325598", "revid": "43774", "url": "https://it.wikipedia.org/wiki?curid=325598", "title": "Continuazione analitica", "text": "voce incorporata in Prolungamento analitico"}
{"id": "325602", "revid": "15756", "url": "https://it.wikipedia.org/wiki?curid=325602", "title": "Artemisia", "text": "Artemisia \u00e8 un genere di piante angiosperme dicotiledoni appartenenti alla famiglia delle Asteraceae (sottofamiglia Asteroideae, trib\u00f9 Anthemideae).\nEtimologia.\nIl termine che indica il genere \"Artemisia\", di etimologia incerta, \u00e8 in genere ricondotto alla dea greca della caccia Artemide, o secondo un'altra ipotesi alla regina Artemisia (\u2020 350 a.C.), succeduta sul trono di Caria al fratello e consorte Mausolo; si ipotizza inoltre un riferimento al greco \"artemes\" (\u201csano\u201d), con allusione alle propriet\u00e0 medicamentose delle piante del genere.\nIl nome scientifico \"Artemisia\" si deve a Linneo (Carl von Linn\u00e9, 1707\u20131778), medico e naturalista svedese considerato il padre della moderna classificazione scientifica degli organismi viventi, che descrisse la specie tipo \"Artemisia vulgaris\" nella pubblicazione \"Species Plantarum\" del 1753.\nDescrizione.\nLe \u201cArtemisie\u201d sono piante la cui altezza pu\u00f2 arrivare al massimo a 200\u00a0cm (350\u00a0cm nel Nord America). La forma biologica prevalente \u00e8 camefite fruticose (Ch frut), ossia sono piante perenni, legnose alla base, con gemme svernanti poste ad un'altezza dal suolo tra i 2 ed i 30\u00a0cm con un aspetto arbustivo. Le porzioni erbacee seccano annualmente e rimangono in vita soltanto le parti legnose. Alcune specie (come \"Artemisia vulgaris\" ) sono emicriptofite scapose (H scap), ossia piante sempre perenni ma con gemme svernanti al livello del suolo e protette dalla lettiera o dalla neve. Mentre altre (come \"Artemisia annua\" ) sono terofite scapose (T scap), e quindi sono specie annuali e superano la stagione avversa sotto forma di seme. Sono inoltre prive di lattice (come invece le altre Asteraceae), contengono per\u00f2 oli eterei lattoni sesquiterpenici ed hanno un forte odore aromatico tipico e simile al cedro (o citronella) un po' canforato (qualcuno lo accomuna al vermouth).\nRadici.\nLe radici sono secondarie da rizoma o da fittone.\nFoglie.\nSono presenti sia foglie basali che cauline. La disposizione delle foglie lungo il fusto \u00e8 alterna. Quelle inferiori sono picciolate; quelle superiori sono sub-sessili. In genere la superficie superiore della foglia \u00e8 colorata di verde (chiaro o scuro), mentre quella inferiore \u00e8 pi\u00f9 chiara in quanto dotata di una peluria di tipo tomentoso. La lamina fogliare a forma lanceolata, ovata, ellittica, o oblunga \u00e8 del tipo 1 \u2013 2 \u2013 3 pennatopartita con segmenti in genere stretti e lunghi; a volte con margini dentati. Le foglie cauline sono progressivamente pi\u00f9 ridotte: i segmenti sono pi\u00f9 stretti e la lamina (pi\u00f9 breve) \u00e8 meno suddivisa. Alcune specie hanno la superficie punteggiata da ghiandole (\"Artemisia annua\" e \"Artemisia abrotanum\" ). Altre specie hanno il picciolo allargato alla base in due orecchiette (\"Artemisia alba\" e \"Artemisia campestris\" ). La dimensione delle foglie va da una larghezza di 2\u00f710\u00a0cm, ad una lunghezza di 10\u00f715\u00a0cm.\nInfiorescenza.\nL'infiorescenza \u00e8 terminale ed \u00e8 composta da piccoli capolini peduncolati o sub-sessili a forma pi\u00f9 o meno emisferica. I capolini sono raccolti in grandi racemi formanti delle pannocchie, spighe o grappoli. La struttura dei capolini \u00e8 quella tipica delle Asteraceae: il peduncolo sorregge un involucro composto da diverse squame a disposizione embricata che fanno da protezione al ricettacolo sul quale s'inseriscono due tipi di fiori: quelli esterni ligulati (assenti in questo genere), e i fiori centrali tubulosi. Questi ultimi in genere sono divisi tra fiori solamente femminili (posti alla periferia e al massimo una ventina) e fiori bi-sessuali (posti al centro e oltre una trentina). Le squame dell'involucro possono arrivare fino a 20 in 4\u00f77 serie; la forma \u00e8 ovata o lanceolata con margini scariosi. Il ricettacolo pu\u00f2 essere piano o convesso, glabro o peloso. Il diametro dei capolini varia da 1,5 a 5\u00a0mm.\nFiori.\nI fiori sono attinomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Dimensione dei fiori: 2\u00f73\u00a0mm.\nFrutti.\nIl frutto \u00e8 un achenio sprovvisto di pappo. La forma \u00e8 ellissoide e compressa ai lati. Dimensione del frutto: 0,3\u00f71\u00a0mm.\nDistribuzione e habitat.\nSi tratta di un vasto genere con specie quasi cosmopolite (Europa, America, Asia e Australasia) che crescono nelle zone temperate sia dell'emisfero boreale che di quello australe, di solito in habitat asciutti o semi-asciutti. Alcune specie (\"Artemisia vulgaris\" e \"Artemisia campestris\" ) sono considerate delle erbe infestanti diffuse nelle vicinanze delle abitazioni. Altre (\"Artemisia glacialis\" e \"Artemisia genipi\" ) si spingono fino al limite delle nevi perenni.\nI dati paleontologici suggeriscono che l'origine del genere sia probabilmente circoscritta alle regioni montane del nord-ovest dell'Asia in un periodo datato verso la met\u00e0 del Cenozoico e quindi in seguito si sia evoluto in due-tre tappe fondamentali. Dai dati raccolti sembra che il Pliocene sia stato un momento importante per questo genere in cui si ebbe una rapida diversificazione a livello mondiale delle sue specie. In seguito ulteriori sviluppi delle specie del genere sono strettamente correlati alle grandi variazioni ambientali (sia in riferimento ai cambiamenti climatici che per alcuni importanti movimenti tettonici).\nSistematica.\nLa famiglia di appartenenza del genere \"Artemisia\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale e comprende oltre 23000 specie distribuite su 1535 generi (22750 specie e 1530 generi secondo altre fonti); mentre il genere comprende circa 400 specie (anche di pi\u00f9 secondo altre fonti).\nTradizionalmente le \u201cArtemisie\u201d in Italia, soprattutto ad opera degli orticoltori, vengono divise in quattro sezioni, in base ad un lavoro del botanico toscano Adriano Fiori (classificazione superata comunque dalla ultime ricerche soprattutto a carattere filogenetico e successive precisazioni su alcuni caratteri morfologici come il ricettacolo peloso-glabro):\nle prossime sezioni hanno tutte il ricettacolo peloso;\nIl numero cromosomico di base \u00e8: 2n = 16 - 18 (valido per la maggioranza delle specie), ma ci sono anche specie poliploidi con 2n = 34, 36 o 54 (\"Artemisia umbelliformis\" , \"Artemisia alba\" , \"Artemisia vulgaris\" e altre).\nFilogenesi.\nIn base alle analisi filogenetiche di questi ultimi anni la famiglia delle \"Asteraceae\" \u00e8 stata riorganizzata da tre a 12 sottofamiglie monofiletiche. In particolare il genere \"Artemisia\" \u00e8 assegnato alla trib\u00f9 delle Anthemideae e sottotrib\u00f9 delle Artemisiinae. L'elenco seguente indica le principali sinapomorfie di questo gruppo di piante:\nAttualmente il genere \u00e8 suddiviso in cinque grandi gruppi (o sezioni o sottogeneri):\nQuesta classificazione probabilmente non rappresenta ancora accuratamente la struttura del genere e non tutti i botanici la approvano completamente. Alcune tassonomie ad esempio raggruppano le ultime due sezioni in una sola. \"Dracunculus\" \u00e8 bene definito in base a studi molecolari (\u00e8 considerato un clade ancestrale per la maggior parte di \"Artemisia\"), anche la sezione \"Tridentatae\" con l'eccezione della specie \"A. pygmaea\" sembra ben definita, mentre le altre sezioni in genere sono debolmente supportate dalle prove molecolari. Di seguito sono indicati i risultati di alcuni studi fatti in quest'ultimo decennio; ma molto lavoro ancora rimane da fare sul genere \"Artemisia\".\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nQueste sono piante contenenti vari oli essenziali e vari terpenoidi come l'eucaliptolo, il tujone e il cineolo; alcune specie contengono anche flavonoidi e derivati della cumarina. In genere sono piante officinali utilizzate soprattutto nella medicina popolare orientale (cinese e giapponese).\nLe propriet\u00e0 medicamentose di queste piante (sempre secondo la medicina popolare) sono:\nCucina.\nAlcuni usi alimentari delle specie di \"Artemisia\":\nGiardinaggio.\nAlcune varianti orticole sono molto apprezzate nel giardinaggio in quanto si presentano con un ricco fogliame e graziose spighe di piccoli e profumati capolini. In genere sono piante di facile coltivazione; hanno bisogno di terreni ben drenati e leggermente alcalini in posizioni soleggiate. Le specie coltivate nei giardini europei sono: \"Artemisia annua\" , \"Artemisia argentea\" (originaria della Macaronesia), \"Artemisia pontica\" e \"Artemisia scoparia\" .\nMedicina tradizionale cinese.\nLa moxibustione \u00e8 una tecnica che utilizza coni o bastoncini di Artemisia (Aitiao in cinese) riscaldati su alcuni punti o zone del corpo.\nAllergie.\nNonostante l'Artemisia sia utilizzata in erboristeria e nella medicina popolare cinese, i suoi pollini possono creare allergie nei soggetti sensibili, soprattutto nel periodo di picco della fioritura che in Italia avviene tra il mese di agosto e la fine di settembre.\nI sintomi dell'allergia comprendono naso che cola, starnuti, occhi arrossati e bruciore alla gola.."}
{"id": "325604", "revid": "287204", "url": "https://it.wikipedia.org/wiki?curid=325604", "title": "Tungstite", "text": "La tungstite \u00e8 un minerale della classe degli ossidi descritto, per la prima volta, nel 1868 presso le miniere \"Lane's\" di bismuto situate a nord di Trumbull, in Connecticut (USA).\nAbito cristallino.\nLa tungstite \u00e8 un ossido idrato di tungsteno (da cui prende il nome) che cristallizza nel sistema rombico, classe di simmetria bipiramidale. Si presenta, in natura, in masse pulverulente o terrose, di colore giallo, giallo-arancio e giallo-verde o in microcristalli appiattiti di forma romboedrica. \nOrigine e giacitura.\nSi tratta di un minerale di genesi secondaria per ossidazione superficiale (cappellaccio di alterazione) di altri minerali di tungsteno, come i costituenti della serie della wolframite, e in particolare dei termini ferberite e wolframite (nella foto: patine di tungstite su ferberite). Si rinviene in paragenesi con hydrotungstite, ferritungstite, ferberite, wolframite e scheelite."}
{"id": "325605", "revid": "1442080", "url": "https://it.wikipedia.org/wiki?curid=325605", "title": "Meymacite", "text": "La meymacite \u00e8 un idrossido di tungsteno descritto per la prima volta nel 1874 da A. Carnot (mineralogista e chimico francese), che ne scelse il nome da Meymac, localit\u00e0 del rinvenimento in Francia. Da allora \u00e8 rimasta una specie in dubbio; Pierrot e Van Tassel nel 1965 ridefinirono la meymacite come la fase amorfa dell'hydrotungstite. In Italia si trova nelle miniere di Genna Gureu (fra Nurri e Orroli) e Mogoro in Sardegna.\nMorfologia.\nAmorfo. Massiva, polverulenta o terrosa."}
{"id": "325606", "revid": "201939", "url": "https://it.wikipedia.org/wiki?curid=325606", "title": "Kurenai no buta", "text": ""}
{"id": "325608", "revid": "767487", "url": "https://it.wikipedia.org/wiki?curid=325608", "title": "Hydrotungstite", "text": "L'hydrotungstite \u00e8 un idrossido naturale del tungsteno. Il colore \u00e8 verde scuro per poi alterarsi in giallo verde se esposto all'aria.\nAbito cristallino.\nCristalli tabulari, lunghi da 5 a 75\u00a0\u00b5m, spesso gemellati.\nForma in cui si presenta in natura.\nSi forma dall'alterazione della ferberite."}
{"id": "325609", "revid": "23", "url": "https://it.wikipedia.org/wiki?curid=325609", "title": "Alumotungstite", "text": ""}
{"id": "325610", "revid": "1776051", "url": "https://it.wikipedia.org/wiki?curid=325610", "title": "Anthoinite", "text": "L'anthoinite \u00e8 un minerale."}
{"id": "325611", "revid": "1442080", "url": "https://it.wikipedia.org/wiki?curid=325611", "title": "Mpororoite", "text": "La mpororoite \u00e8 un minerale."}
{"id": "325612", "revid": "1776051", "url": "https://it.wikipedia.org/wiki?curid=325612", "title": "Yttrotungstite-(Y)", "text": "La yttrotungstite-(Y) \u00e8 un minerale."}
{"id": "325613", "revid": "767487", "url": "https://it.wikipedia.org/wiki?curid=325613", "title": "Yttrotungstite-(Ce)", "text": "La yttrotungstite-(Ce) \u00e8 un minerale il cui nome deriva dal suo contenuto di ittrio e tungsteno.\nMorfologia.\nL'yttrotungstite-(Ce) si presenta come cristalli lamellari paralleli o a raggiera.\nCollegamenti esterni.\n "}
{"id": "325616", "revid": "124210690", "url": "https://it.wikipedia.org/wiki?curid=325616", "title": "Desaparecido (album)", "text": "Desaparecido \u00e8 il primo album in studio del gruppo musicale italiano Litfiba, pubblicato nel marzo 1985 dalla I.R.A. Records.\nSi tratta della seconda pubblicazione su formato LP del gruppo, dopo \"Eneide di Krypton\" del 1983, colonna sonora dell'omonimo spettacolo teatrale.\nDescrizione.\n\u00c8 il primo disco della cosiddetta \"trilogia del potere\", il cui tema portante \u00e8 il rifiuto alla violenza e al totalitarismo. Il suono unisce le influenze new wave con un gusto per la melodia tipicamente mediterranea, caratteristica questa fortemente ricercata dalla band all'epoca. I complessi testi hanno spesso una componente onirica e lisergica, e sono caratterizzati dall'utilizzo della metafora. Alcune tra le canzoni dell'album rimarranno pezzi fondamentali del repertorio dal vivo del gruppo; tra questi in particolare si segnalano \"Eroi nel vento\", brano di apertura diventato un inno dal fortissimo impatto emotivo, \"Istanbul\" e \"Lul\u00f9 e Marlene\" (dedicata a Louise Brooks). Degna di nota anche la title-track, \"Desaparecido\", contaminata dalla musica tipica dei mariachi e dal flamenco, e \"Pioggia di luce\", senza dubbio il pezzo pi\u00f9 raffinato e complesso dell'album.\nNon tutti i brani sono inediti: \"La preda\" era stato pubblicato originariamente nel 1983 nel singolo \"Luna/La preda\", mentre \"Guerra\" era gi\u00e0 stato pubblicato nel 1982 nell'EP \"Litfiba\".\nTracce.\nTesti e musiche dei Litfiba."}
{"id": "325618", "revid": "123679061", "url": "https://it.wikipedia.org/wiki?curid=325618", "title": "Apogevmatini", "text": "Apogevmatini (in greco: \u0391\u03c0\u03bf\u03b3\u03b5\u03c5\u03bc\u03b1\u03c4\u03b9\u03bd\u03ae, \"Pomeridiano\") era un quotidiano di Atene di orientamento conservatore. Dato per spacciato diverse volte a causa del suo ristretto numero di lettori, \u00e8 sorprendentemente riuscito a sopravvivere e ad entrare nel XXI secolo. Per questa sua facolt\u00e0 \u00e8 stato soprannominato il gatto dalle 7 vite ma nel novembre del 2010 cess\u00f2 le pubblicazioni.\n\"Apogevmatini\" si rivolgeva ad un target di pubblico conservatore, piccolo borghese e di et\u00e0 avanzata.\nStoria.\nIl giornale fu fondato nel 1952 dai fratelli Nasos e Sakis Mpotsis, ricchi imprenditori greci con il pallino del giornalismo. \nAi suoi esordi il giornale si colloc\u00f2 al 7\u00ba posto per numero di lettori. Quindici anni dopo aveva guadagnato due punti. Negli anni della dittatura assunse il primo posto anche perch\u00e9 le testate concorrenti erano state costrette a chiudere e i suoi editori erano fuggiti all'estero.\n\"Apogevmatini\" divenne famosa per qualche foto piccante che timidamente cominci\u00f2 a fare capolino nelle sue pagine. Con la restaurazione della democrazia regred\u00ec lentamente fino ad assestarsi alle posizioni precedenti. Alla morte dei fratelli Mpotsi nel 1980 il quotidiano pass\u00f2 sotto il controllo della fondazione omonima. La carica di editore fu assegnata all'imprenditore greco americano Nikos Momferratos che lo diresse fino alla sua uccisione avvenuta il 24 febbraio 1985 ad opera del gruppo terroristico \"17 novembre\".\nFu sostituito da Panos Karagiannis allora capo contabile del quotidiano per decisione del presidente della fondazione Mpotsi, l'avvocato Spiros Avarkiotis. Furono gli anni pi\u00f9 difficili per la concorrenza della televisione privata apparsa in Grecia nel 1990. Alcuni dei suoi redattori pi\u00f9 famosi migrarono nella testata Eleftheros Typos di propriet\u00e0 di Aris Boudouris. Nel 2002, Karagiannis fu estromesso in seguito ad una complessa operazione finanziaria che prevedeva un forte aumento di capitale promossa dall'appaltatore Kostas Sarandopoulos che gi\u00e0 deteneva il 49% circa delle azioni. Alla guida del giornale fu posto il giovane figlio dell'imprenditore."}
{"id": "325621", "revid": "116824992", "url": "https://it.wikipedia.org/wiki?curid=325621", "title": "Tantundem eiusdem generis", "text": "Tantundem eiusdem generis et qualitatis (spesso semplicemente solo \"tantundem\") \u00e8 una locuzione latina che significa \"lo stesso ammontare di generi della stessa qualit\u00e0\".\n\u00c8 un brocardo del diritto che indica l'obbligo da parte di una persona di restituire quanto gli sia stato prestato nella medesima quantit\u00e0, specie e qualit\u00e0."}
{"id": "325623", "revid": "767487", "url": "https://it.wikipedia.org/wiki?curid=325623", "title": "Albertosaurinae", "text": "Gli albertosaurini (\"Albertosaurinae\") sono una sottofamiglia di dinosauri carnivori appartenenti ai tirannosauridi caratteristica del Cretacico superiore.\nTirannosauri gracili.\nIn questa sottofamiglia sono raggruppati due generi (\"Albertosaurus\" e \"Gorgosaurus\") caratteristici del Nordamerica e di costituzione pi\u00f9 leggera rispetto agli altri tirannosauri. La caratteristica principale degli albertosarini, oltre alle gracili dimensioni (raggiungevano i 9 metri di lunghezza), \u00e8 quella di avere due piccole strutture ossee, comunque abbastanza evidenti, proprio di fronte alle orbite. Gli albertosaurini, con tutta probabilit\u00e0, erano predatori attivi ma non sarebbero riusciti ad abbattere i grandi anchilosauri corazzati, e forse avrebbero avuto difficolt\u00e0 anche con i ceratopi cornuti. Si pensa che le principali prede di grossa taglia di questi dinosauri fossero gli adrosauri; forme robuste come \"Daspletosaurus\" avrebbero potuto cacciare gli erbivori pi\u00f9 armati.\nUno, due o tre generi?\nTra gli albertosaurini viene a volte classificato anche \"Daspletosaurus\", un genere che di solito \u00e8 ritenuto essere una sorta di antenato di \"Tyrannosaurus\". Fino a qualche tempo fa, comunque, questi dinosauri erano considerati appartenere a un solo genere, \"Albertosaurus\". Negli anni '70, per\u00f2, Dale Russell propose il genere \"Daspletosaurus\" per alcuni resti che indicavano esemplari particolarmente robusti. Successivamente, a causa dell'ambiguit\u00e0 del reperto tipo di \"Albertosaurus\", \"Gorgosaurus\" venne nuovamente separato. Attualmente, si considerano appartenenti a \"Gorgosaurus\" le forme gracili del Campaniano dell'Alberta, mentre le forme pi\u00f9 robuste dello stesso periodo sono ascritte al genere \"Daspletosaurus\". \"Albertosaurus\" \u00e8 molto simile a \"Gorgosaurus\", ma un po' pi\u00f9 recente (Maastrichtiano inferiore). Tuttavia, c'\u00e8 chi pensa che questi animali siano diverse specie appartenenti a un solo genere, \"Albertosaurus\"."}
{"id": "325624", "revid": "438678", "url": "https://it.wikipedia.org/wiki?curid=325624", "title": "Armi contraeree", "text": ""}
{"id": "325628", "revid": "125119280", "url": "https://it.wikipedia.org/wiki?curid=325628", "title": "Maschio Angioino", "text": "Castel Nuovo, chiamato anche Maschio Angioino o \"Mastio Angioino\", \u00e8 uno storico castello medievale e rinascimentale, nonch\u00e9 uno dei simboli della citt\u00e0 di Napoli.\nIl castello domina la scenografica piazza Municipio ed \u00e8 sede della Societ\u00e0 napoletana di storia patria e del Comitato di Napoli dell'Istituto per la storia del Risorgimento italiano, ospitato nei locali della SNSP. Nel complesso \u00e8 situato anche il Museo Civico, cui appartengono la Cappella Palatina e i percorsi museali del primo e secondo piano. La Fondazione Valenzi vi ha la sua sede di rappresentanza, inaugurata il 15 novembre 2009 dall'allora presidente della Repubblica Giorgio Napolitano ed altre autorit\u00e0, nell'ambito della celebrazione dei cento anni dalla nascita di Maurizio Valenzi.\nStoria.\nLe origini e il periodo angioino.\nLa costruzione del suo nucleo antico - oggi in parte riemerso in seguito ad interventi di restauro ed esplorazione archeologica - si deve all'iniziativa di Carlo I d\u2019Angi\u00f2, che nel 1266, sconfitti gli Svevi, sal\u00ec al trono di Sicilia e stabil\u00ec il trasferimento della capitale da Palermo alla citt\u00e0 partenopea.\nLa presenza di una monarchia esterna aveva impostato l'urbanistica di Napoli intorno al centro del potere regale, costituendo un polo urbanistico alternativo, formato dal porto e dai due principali castelli ad esso adiacenti, Castel Capuano e Castel dell'Ovo. Tale rapporto tra corte regale e urbanistica cittadina si era manifestato gi\u00e0 con Federico II, che nel XIII secolo, nello statuto svevo aveva concentrato le maggiori attenzioni sui castelli trascurando affatto le mura cittadine. Ai due castelli esistenti gli Angioini aggiunsero il principale, Castel Nuovo (\"Chastiau neuf\"), che fu non solo fortificazione ma soprattutto la loro grandiosa reggia.\nLa residenza reale di Napoli era stata fino ad allora Castel Capuano, ma l'antica fortezza normanna venne giudicata inadeguata alla funzione e il re volle edificare un nuovo castello in prossimit\u00e0 del mare.\nAssegnato il progetto all'architetto francese Pierre de Chaule, i lavori per la costruzione del \"Castrum Novum\" presero il via nel 1279 per terminare appena tre anni dopo, un tempo brevissimo viste le tecniche di costruzione dell'epoca e la mole complessiva dell'opera. Il re tuttavia non vi dimor\u00f2 mai: in seguito alla rivolta dei Vespri siciliani, che cost\u00f2 all'Angioino la corona di Sicilia, conquistata da Pietro III d'Aragona e ad altre vicende, la nuova reggia rimase inutilizzata fino al 1285, anno della morte di Carlo I. \nIl nuovo re Carlo II lo Zoppo si trasfer\u00ec con la famiglia e la corte presso la nuova residenza, che fu da lui ampliata e abbellita. Durante il suo regno la Santa Sede fu particolarmente legata alla casa d'Angi\u00f2, in un rapporto turbolento, che anche negli anni successivi sar\u00e0 scandito da pressioni, alleanze e rotture continue. Il 13 dicembre del 1294 la sala maggiore di Castel Nuovo fu teatro della celebre abdicazione di papa Celestino V, l'eremita Pietro da Morrone, dal trono pontificio, colui che fece, secondo Dante \"il gran rifiuto\" e il 24 dicembre successivo, nella stessa sala il collegio dei cardinali elesse pontefice Benedetto Caetani, che assunse il nome di Bonifacio VIII e trasfer\u00ec immediatamente la sua sede a Roma per sottrarsi alle ingerenze della casata angioina.\nCon l'ascesa al trono di Roberto il Saggio, nel 1309, il castello, da lui ristrutturato e ampliato, divenne un notevole centro di cultura, grazie al suo mecenatismo e alla sua passione per le arti e le lettere: Castel Nuovo ospit\u00f2 importanti personalit\u00e0 della cultura del tempo, come i letterati Francesco Petrarca e Giovanni Boccaccio nelle loro permanenze napoletane, mentre i pi\u00f9 famosi pittori dell'epoca vennero chiamati ad affrescarne le pareti: Pietro Cavallini, Montano d'Arezzo, e soprattutto Giotto, che nel 1332, venne qui chiamato per la Cappella Palatina.\nDal 1343 fu dimora di Giovanna I, che nel 1347, in fuga verso la Francia, lo abbandon\u00f2 agli assalti dell'esercito del re d'Ungheria Luigi I il Grande. Questi era giunto a vendicare la morte del fratello Andrea, il marito di Giovanna, ucciso da una congiura di palazzo che la stessa regina fu sospettata aver istigato. Il castello venne saccheggiato e al suo ritorno la regina fu costretta ad una radicale ristrutturazione. Durante la seconda spedizione di Luigi contro Napoli il castello, dove la regina aveva trovato rifugio, resistette agli assalti. Negli anni successivi la fortezza sub\u00ec altri attacchi: in occasione della presa di Napoli da parte di Carlo III di Durazzo e successivamente di quella di Luigi II d'Angi\u00f2, che la sottrasse al figlio di Carlo III, Ladislao I. Quest'ultimo, riconquistato il trono nel 1399, vi abit\u00f2 fino alla morte, nel 1414.\nGiovanna II successe al fratello Ladislao e ascese al trono come ultima sovrana angioina. La regina, dipinta come una donna dissoluta, lussuriosa, sanguinaria, avrebbe ospitato nella sua alcova amanti di ogni genere ed estrazione sociale, addirittura rastrellati dai suoi emissari fra i giovani popolani di bell'aspetto. Per tutelare il suo buon nome, Giovanna non avrebbe esitato a disfarsi di loro appena soddisfatte le sue voglie. Proprio a questo proposito si \u00e8 narrato per secoli che la regina disponesse, all'interno del castello, di una botola segreta: i suoi amanti, esaurito il loro compito, venivano gettati in questo pozzo e divorati da mostri marini. Secondo una leggenda sarebbe stato addirittura un coccodrillo, giunto dall'Africa fino ai sotterranei del castello dopo aver attraversato il Mediterraneo, l'artefice dell'orrenda morte degli amanti di Giovanna.\nGli Aragonesi.\nAlfonso d'Aragona, che aveva conquistato il trono di Napoli nel 1443, volle stabilire nel castello la funzione di centro del potere regale e una corte di magnificenza tale da competere con quella fiorentina di Lorenzo il Magnifico. La fortezza venne completamente ricostruita nelle forme attuali. Re Alfonso affid\u00f2 la ristrutturazione della vecchia reggia-fortezza angioina ad un architetto aragonese, Guillem Sagrera, catalano originario di Maiorca, che la concep\u00ec in termini gotico-catalani.\nLe cinque torri rotonde, quattro delle quali inglobavano le precedenti torri angioine a pianta quadrata, pi\u00f9 adatte a sostenere i colpi delle bocche da fuoco dell'epoca, ribadivano il ruolo difensivo del castello. L'importanza dell'edificio come centro del potere regale venne invece sottolineata dall'inserimento in corrispondenza del suo ingresso dell'arco trionfale, capolavoro del Rinascimento napoletano ed opera di Francesco Laurana oltre a molti artisti di varia provenienza. I lavori si svolsero a partire dal 1453 e si conclusero solo nel 1479, dopo la morte del re.\nNella \"sala dei Baroni\" si svolse nel 1487 l'epilogo della famosa congiura dei baroni ordita contro re Ferdinando I, figlio di Alfonso, da numerosi nobili, capeggiati da Antonello II di Sanseverino, principe di Salerno, e da Francesco Coppola, conte di Sarno. Il re invit\u00f2 tutti i congiurati in questa sala col pretesto di una festa di nozze che segnasse il superamento delle ostilit\u00e0 e la definitiva riconciliazione. I baroni accorsero, ma il re, dopo aver ordinato ai suoi soldati di sbarrare le porte, li fece arrestare tutti, punendo molti di loro, fra cui il Coppola e i suoi figli, con la condanna a morte. Nella met\u00e0 del secolo il castello fu immortalato nella celebre Tavola Strozzi, Pi\u00f9 tardi anche nella Cronaca figurata del '400 che descrive l'inizio delle disastrose guerre d'Italia\nSul finire del XV secolo al castello fu aggiunta alla torre del beverello un'altra finestra crociata che sostitu\u00ec la precedente bifora posta al terzo piano della torre.\nIl vicereame e l'inizio della decadenza di Castel Nuovo.\nIl castello venne nuovamente saccheggiato ad opera di Carlo VIII di Francia, nel corso della sua spedizione del 1494. Con la caduta di Ferdinando II prima (1496) e di Federico I in seguito (1503), il regno di Napoli venne annesso alla corona di Spagna da Ferdinando il Cattolico, che lo costitu\u00ec in vicereame. Castel Nuovo perse la funzione di residenza reale, diventando un semplice presidio militare a motivo della sua posizione strategicamente importante, durante il lungo periodo del vicereame il castello sub\u00ec vari danni perdendo gran parte degli ornamenti esterni in gotico fiammeggiante e in stile rinascimentale.\nTra i maggiori danni della met\u00e0 del XVI secolo e di tutto il XVIII secolo quello pi\u00f9 evidente \u00e8 stata la sostituzione delle finestre francesi angioine realizzate in pietra e a croce (finestre guelfe), con scarne finestre di muratura e contornate secondo il gusto seicentesco da un riquadro grigio. La cancellazione del passato angioino e poi aragonese non era dettato dai soli motivi di funzionalit\u00e0 (nei Seicento era una prigione), ma anche da motivi politici: i nuovi dominatori spagnoli dovevano cancellare sia il ricordo di Napoli angioina che quella aragonese e per farlo era necessario anche abbatterne o modificarne gli ornamenti. \nQuesto fu durante la dominazione spagnola in Italia (non solo a Napoli) una prassi. Per fare un altro esempio anche il Monastero gotico di Santa Chiara, sub\u00ec la medesima sorte. Il castello nel XVI secolo ospitava ancora raramente i re di Spagna che giungevano in visita a Napoli, come lo stesso imperatore Carlo V, che vi abit\u00f2 per un breve periodo nel 1535.\nTra i pi\u00f9 deleteri interventi che furono realizzati durante il vicereame spagnolo fu la cancellazione di ben quattro affreschi di Giotto (realizzati nel '300) che decoravano la Cappella Palatina. Oltre alla mano dell'uomo anche l'incuria impover\u00ec il castello di molti stucchi e decorazioni. Nel XX secolo per un incendio scoppiato nella Sala dei Baroni andarono perduti altri dipinti eseguiti da Giotto.\nNel corso del periodo vicereale, dopo la realizzazione dei bastioni poligonali che circondarono il castello, l'area tra il castello e i bastioni vicereali divenne vittima di abusivismi edili, alloggi improvvisati ecc. Tutto ci\u00f2 segn\u00f2 l'inizio del declino del castello, costretto a non respirare pi\u00f9 per secoli e in seguito completamente coperto da edifici e capannoni di varia natura.\nI Borbone di Napoli.\nIl castello venne nuovamente sistemato da Carlo di Borbone, futuro Carlo III di Spagna, salito al trono di Napoli nel 1734, il quale sostitu\u00ec la caotica facciata del lato est (ormai le superfetazioni di et\u00e0 vicereale avevano totalmente stravolto l'aspetto del castello) con un casermone di cinque piani, coperto da un tetto a spiovente, forse mansardati, come nello stile degli edifici borbonici allora in voga. Il castello perdette tuttavia il suo ruolo di residenza reale, in favore delle nuove regge che si andarono edificando nella stessa Napoli e nei suoi dintorni (il Palazzo reale di piazza del Plebiscito, la Reggia di Capodimonte, la Villa reale di Portici e la Reggia di Caserta) e divenne essenzialmente un simbolo della storia e della grandezza di Napoli. Un altro intervento vi fu nel 1823 ad opera di Ferdinando I delle Due Sicilie, che per\u00f2 riguard\u00f2 solo la facciata nord che affacciava a mare del castello, vennero recuperate le finestre crociate in forte stato di degrado e si tent\u00f2 di recuperare la facciata al mare della Cappella Palatina. Questi interventi furono immortalati in una stampa francese del 1855.\nL'ultimo evento importante risale al 1799, quando vi fu proclamata la nascita della Repubblica Partenopea. In seguito ospit\u00f2 l'\"arsenale di artiglieria\" e un \"officio pirotecnico\" che nel 1837 si stim\u00f2 pi\u00f9 prudente trasferire nella Real Fabbrica d'Armi di Torre Annunziata.\nSeppur furono ben due gli interventi per recuperare il castello in et\u00e0 borbonica, si deve aggiungere che furono interventi con dei loro limiti (non esisteva ancora una teoria completa del restauro) e che non riuscirono a salvare il castello dalla continua crescita abusivista che coinvolse Napoli tra il periodo vicereale fino al primo dopoguerra.\nDal primo dopoguerra ad Oggi.\nIl nuovo secolo eredit\u00f2 un castello in forte stato di degrado, le facciate esterne erano state completamente inglobate tra i residui delle casematte vicereali, fabbricati ed altri edifici sorti tra la fine del XVII secolo e la fine del XVIII secolo. Le merlature erano pressoch\u00e9 sparite e le finestre del XIV e XV secolo erano state rimaneggiate fino a perdere qualsiasi caratteristica medievale e rinascimentale. Ci\u00f2 che caratterizzava il castello erano dunque degrado e abbandono. Agli inizi del Novecento si decise quindi di recuperare il castello, liberarlo dagli abusivismi e dai capannoni e farlo tornare, almeno per quanto riguarda le facciate esterne al XV secolo, la documentazione iconografica di riferimento furono la Tavola Strozzi, le miniature del Ferraiolo (fine XV secolo) e le raffigurazioni del golfo di Napoli agli inizi del XVI secolo. Agli inizi del Novecento vennero abbattuti tutti gli edifici sorti ammassati sul castello, recuperando un ampio spazio e facendo tornare a vista le antiche mura medievali. Fu abbattuto l'ala-caserma voluta sotto i Borbone e riemersero anche qui le mura quattrocentesche. Ottenuto finalmente dallo Stato l'intero castello a scopi civili, i lavori cominciarono nel 1923 e interessarono anche le fabbriche e i capannoni costruiti a ridosso della piazza in luogo dei demoliti bastioni: gi\u00e0 l'anno successivo tutti i vari edifici furono eliminati e fu creata la spianata dove furono realizzati dei giardini sul lato dell'odierna via Vittorio Emanuele III.\nNegli anni Venti fu realizzata l'ampia fascia di aiuole che costeggi\u00f2 il Maschio Angioino fino alla fine del XX secolo: nei primi mesi del 1921 il conte Pietro Municchi, ingegnere allora assessore al decoro urbano, present\u00f2 al Consiglio Comunale la proposta dell'isolamento del Castel Nuovo. Fu risparmiata soltanto la P\"orta della Cittadella\", l'originario accesso aragonese al complesso, rifatto nel 1496 da Federico d'Aragona (come testimonia il suo stemma presente sull'arco): isolata e snaturata della sua funzione, \u00e8 visibile tra le aiuole squadrate lungo via Vittorio Emanuele III. I lavori relativi al restauro del castello, che eliminarono le molte superfetazioni aggiunte nel tempo, durarono fino al 1939. Durante questi lavori furono necessari anche dei lavori di ripulitura e restauro che eliminarono gli edifici sorti fra XVII e XIX secolo a ridosso del castello e riuscirono a restituire al castello parte del suo stile ormai perduto. Negli anni '40 il castello appariva all'esterno in stile totalmente medievale, furono riaperte le finestre crociate murate, le merlature erano state recuperate. Sebbene lodevoli questa campagna di restauri non riusc\u00ec a recuperare lo stile Angioino e Aragonese anche nel cortile interno. Difatti ben due facciate (ala sud e ala ovest) risalgono al XVII secolo, la facciata est al 1535, mentre l'unica ala quattrocentesca rimasta sarebbe quella nord, con l'ingresso della Cappella Palatina e la scalinata che da alla Sala dei Baroni.\nDescrizione.\nStruttura architettonica.\nDella fortezza angioina rimane la Cappella Palatina, alcune torri e le mura e le finestre a croce francesi accanto alla cappella.\nIl castello in parte ricostruito da Alfonso d'Aragona si presenta di pianta irregolarmente trapezoidale ed era difeso da cinque grandi torri cilindriche, quattro rivestite di piperno e una in tufo, e coronate da merli su beccatelli. Le tre torri sul lato rivolto verso terra, dove si trova l'ingresso, sono le torri \"di San Giorgio\", \"di Mezzo\" (che croll\u00f2 alle ore 11:30 del 4 agosto 1876) e \"di Guardia\" (da sinistra a destra), mentre le due sul lato rivolto verso il mare prendono il nome di torre \"dell'Oro\" e di torre \"di Beverello\" (ancora da sinistra a destra). Il castello \u00e8 circondato da un fossato e le torri si elevano su grandi basamenti a scarpata, nei quali la tessitura dei blocchi in pietra assume disegni complessi, richiamando esempi catalani.'\nLa scala interna ad ognuna delle torri, \u00e8 chiamata volgarmente \"scala catalana\". La stessa porta sul tetto del castello, dove in passato venivano poste le vedette di guardia per controllare dall'alto un eventuale arrivo dei nemici.\nSul lato settentrionale si apre, presso la torre \"di Beverello\", una delle finestre crociate della Sala dei Baroni; mentre altre due finestre si affacciano sul lato orientale, una verso il mare e l'altra, lungo la parete di fondo della Cappella Palatina, con monofora tra due strette torri poligonali. Protetto dall'altra torre angolare detta \"dell'Oro\", segue poi un corpo di fabbrica avanzato che, in origine, sosteneva una loggia e un tratto rientrante con due logge sovrapposte.\nSul lato meridionale, di fronte al Molo Beverello, si sovrappone infine un lungo loggiato.\nArco trionfale.\nTra le due torri che difendono l'ingresso (torri \"di Mezzo\" e \"di Guardia\") venne eretto un arco di trionfo in marmo, destinato a celebrare il ricordo dell'ingresso di re Alfonso nella capitale, quest'ultimo scolpito sul punto pi\u00f9 alto dell'arco. L'opera trae ispirazione dagli archi di trionfo romani. Un arco inferiore, inquadrato da colonne corinzie binate, presenta sui fianchi del passaggio rilievi che raffigurano \"Alfonso tra i congiunti, i capitani e i grandi ufficiali del regno\"; sull'attico il rilievo raffigurante il \"Trionfo di Alfonso\". Un secondo arco si sovrappone al primo, con colonne ioniche binate, e doveva ospitare la statua del re. Sull'attico le statue delle quattro virt\u00f9 (\"Temperanza\", \"Giustizia\", \"Fortezza\" e \"Magnanimit\u00e0\"), collocate entro nicchie, sormontate da un coronamento a forma di timpano semicircolare, con \"Figure di fiumi\" e in cima la statua di \"San Michele\". Le sculture sono attribuite ad importanti artisti del tempo: Guillem Sagrera, Domenico Gagini, Isaia da Pisa e Francesco Laurana.\nCappella Palatina.\nSul lato del castello rivolto al mare si affaccia la parete di fondo della \"Cappella Palatina\", o chiesa di \"San Sebastiano\" o di \"Santa Barbara\", unico elemento superstite del castello angioino trecentesco. Sebbene danneggiata nel terremoto del 1456, la cappella \u00e8 stata in seguito restaurata. La facciata sul cortile interno presenta un portale rinascimentale con rilievi di Andrea dell'Aquila e di Francesco Laurana e un rosone, rifatto in epoca aragonese dal catalano Matteo Forcimanya per sostituire quello del trecento distrutto da un terremoto.\nIn fondo alla cappella, vi \u00e8 una scala a chiocciola accessibile da una porta a sinistra che consentiva di salire alla \"sala dei Baroni\". All'interno, illuminato da alte e strette finestre gotiche, si conservano solo scarsi resti dell'originaria decorazione affrescata, opera di Maso di Banco e un ciborio di Iacopo della Pila, datato alla fine del Quattrocento. Vi risultano presenti, per\u00f2, anche altri cicli di affreschi del XIV secolo provenienti dal castello del Balzo di Casaluce.\nGli affreschi che occupano la parete destra della cappella, invece, sono effettuati da Maso di Bianco e presentano richiami alla cultura gotico-avignonese. Quelli sulla parete sinistra, invece, sono di altri artisti fiorentini.\nL'interno fu affrescato inoltre anche da Giotto verso il 1330, che riprendeva le \"Storie del Vecchio e Nuovo Testamento\". Il contenuto di questo ciclo d'affreschi \u00e8 quasi interamente perduto anche se ve ne rimane una parte decorativa negli sguanci delle finestre che ricordano quelli della Cappella Bardi in Santa Croce a Firenze. Inoltre, \u00e8 descritto, nei versi di un autore anonimo in una raccolta di sonetti del 1350 circa, l'intero lavoro di Giotto riguardante la cappella.\nLa cappella raccoglie, infine, pregevoli sculture effettuate da artisti che lavorarono anche all'arco trionfale di Alfonso d'Aragona (XV secolo). Le stesse sculture, risultano essere eccellenti esempi del Rinascimento napoletano.\nUna di queste \u00e8 il \"Tabernacolo\" con la Madonna e il Bambino, capolavoro giovanile di Domenico Gagini, allievo di Donatello e Brunelleschi.\nInoltre, vi sono presenti altre due sculture di particolare rilievo, entrambe chiamate \"Madonna in trono col Bambino\", ed entrambe di Francesco Laurana, scolpite durante due suoi diversi soggiorni a Napoli. Una delle due, \u00e8 stata portata al castello pur non facendovene parte, in quanto, fu scolpita per la Chiesa di Sant'Agostino alla Zecca.\nSala dei Baroni.\nLa Sala dei Baroni, nata come \"Sala del Trono\", \u00e8 la sala principale del Maschio Angioino. Chiamata \"sala Maior\", questa fu voluta da Roberto D'Angi\u00f2 e venne chiamato per l'occasione Giotto, che esegu\u00ec il ciclo di affreschi intorno al 1330. Tale ciclo, per\u00f2, oggi \u00e8 testimoniato solo da una raccolta di sonetti di un anonimo autore databili intorno al 1350 in quanto interamente perduto. Gli affreschi raffiguravano gli uomini e le donne illustri dell'antichit\u00e0: Sansone, Ercole, Salomone, Paride, Ettore, Achille, Enea, Alessandro e Cesare, con le loro \"compagne\".\nSotto il dominio aragonese, pi\u00f9 precisamente di Alfonso d'Aragona (1442-1458), la sala fu rifatta da Guillem Sagrera che ne ampli\u00f2 gli spazi e le dimensioni.\nLa sala prender\u00e0 il nome di \"Sala dei Baroni\" dal fatto che intorno al 1487 alcuni dei baroni che congiurarono contro Ferrante I d'Aragona, furono da lui invitati in questo luogo, con la scusa di dover celebrare le nozze della nipote. In realt\u00e0 questa era nient'altro che una trappola; i baroni presenti furono invece arrestati e messi subito a morte.\nCollocata all'angolo della torre \"di Beverello\", tra il lato settentrionale e il lato orientale, rivolto al mare, l'ampia sala \u00e8 coperta da una volta a ombrello (oppure \"a creste e vele\") con \"lunette a sesto acuto ribassato\", rafforzata da costoloni (o nervature) che convergono al centro con un luminoso oculo. Nei quattro angoli della sala, che idealmente dovrebbe essere quadrata (in realt\u00e0 \u00e8 rettangolare 26 m x 28 m) col fine di rappresentare simbolicamente la terra che st\u00e0 sotto al cielo, si trovano una \"sorta di pennacchi a cuffia\" o archi e volte digradanti verso i vertici con lo scopo di raccordare la muratura che costituisce l'ottagono (forma poligonale associata al cerchio e quindi simbolicamente al cielo) con quella sottostante che forma il quadrato. Nelle \"lunette a sesto acuto ribassato\", quelle intorno alla volta, vi sono delle piccole finestre, che servivano ai soldati per vigilare sulla persona del re quando questi riceveva visite o ambasciatori. L'accesso a tale posizione della sala, era possibile tramite la scala elicoidale (\"scala catalana\") in piperno ed in pietra di tufo, posta nell'adiacente torre del Beverello e realizzata anch'essa da Guillem Sagrera, in occasione dei lavori che interessarono tutto l'ambiente reale. Il pavimento della sala era decorato con maiolica invetriata bianca e azzurra, provenienti da Valencia.\nSul lato rivolto verso il mare, tra due finestre crociate aperte verso l'esterno, si trova un grande camino, sormontato da due palchi per musicisti.\nTra le opere d'arte ancora presenti nella sala c'\u00e8 il marmoreo portale bifronte di Domenico Gagini, due bassorilievi sui quali sono raffigurati il corteo trionfale di Alfonso V d'Aragona e l'ingresso del re nel castello, un portale catalano attraverso il quale si accede alla Camera degli Angeli.\nLa sala, sebbene danneggiata da un incendio nel 1919, conserva ancora il suo antico aspetto, ma parte della decorazione scultorica di Pere Johan di Barcellona \u00e8 dispersa. Attualmente ospita le riunioni del Consiglio Comunale di Napoli.\nSala dell'Armeria.\nSala che svolgeva la funzione da cui ha preso il nome, situata alla sinistra della Cappella Palatina, al livello inferiore rispetto alla Sala dei Baroni.\nDurante alcuni lavori di restauro del cortile del castello, sono stati rinvenuti importanti reperti archeologici di epoca romana del I secolo a.C. e del V secolo, oggi visitabili grazie ad un pavimento in vetro trasparente sotto al quale sono conservati i resti.\nCappella delle Anime del Purgatorio.\nFu costruita nella seconda met\u00e0 del XVI secolo, per volont\u00e0 dei vicer\u00e9 spagnoli che intendevano modificare l'aspetto del castello.\n\u00c8 identificabile con la trecentesca cappella di San Martino di Tours, una volta affrescata con le storie della vita del santo.\nL'interno presenta una decorazione barocca con affreschi e dipinti su tavola racchiusi in cornici di stucco e legno dorato.\nSull'altare maggiore, vi \u00e8 posta la tela dipinta da un seguace di Girolamo Imparato e Giovann'Angelo D'Amato, raffigurante la Madonna del Carmine con le anime purganti ed i santi Sebastiano e papa Gregorio I.\nLa cappella veniva utilizzata principalmente per offrire ai condannati a morte i sacramenti prima di essere giustiziati ed ivi risulta essere sepolto Giovanni, il fratello di Masaniello.\nCappella di San Francesco di Paola.\nPiccola cappella risalente al XV secolo alla quale si accede tramite la Sala Carlo V, al primo piano del castello.\nLa denominazione \u00e8 data dal fatto che questa ospit\u00f2 san Francesco di Paola durante un viaggio per Parigi.\nLa volta quattrocentesca, simile a quella della S\"ala dei Baroni\", fu disegnata da Guillem Sagrera, ma distrutta durante i bombardamenti della Seconda Guerra Mondiale.\nLa cappella fu consacrata nel 1688, dopo un restauro in stile barocco, come testimonia una lapide in marmo posta sulla porta d'ingresso.\nLe uniche testimonianze dell'epoca, rimaste nella sala, sono rappresentate da alcune decorazioni in stucco dorato, da due affreschi sulla parete sinistra (molto probabilmente appartenenti ad un'unica scena) provenienti dal chiostrino trecentesco della Chiesa di Santa Maria Donnaregina Vecchia e dalla presenza di tre dipinti di Nicola Russo; \"la Visitazione\", l\"'Annunciazione\" e il \"Viaggio di Maria a Betlemme\".\nPrigioni.\nI sotterranei sono costituiti da due zone situate nello spazio che si trova sotto la Cappella Palatina: la fossa del coccodrillo e la prigione dei Baroni.\nLa fossa del coccodrillo, detta anche del miglio, era il deposito del grano della corte aragonese, ma era usata anche per segregare i prigionieri condannati a pene pi\u00f9 severe. \nUn'antica leggenda narra di frequenti e misteriose sparizioni dei prigionieri a causa delle quali fu incrementata la vigilanza. Non si tard\u00f2 a scoprire che queste scomparse avvenivano a causa di un coccodrillo che penetrava da un'apertura nel sotterraneo e trascinava in mare i detenuti per una gamba dopo averli azzannati.\nUna volta scoperto questo furono sottoposti alle fauci del rettile tutti i condannati che si volevano mandare a morte senza troppo scalpore.\nIn seguito per ammazzare il coccodrillo si utilizz\u00f2 come esca una grande coscia di cavallo avvelenata e, una volta morto, venne impagliato ed agganciato sulla porta d'ingresso del castello.\nNella fossa dei Baroni invece si presentano al cospetto dei visitatori quattro bare senza alcuna iscrizione e sono probabilmente quelle dei nobili che presero parte alla Congiura dei Baroni nel 1485.\nMuseo civico.\nAll'interno del Maschio Angioino \u00e8 presente un percorso museale inaugurato nel 1990 che inizia dalla trecentesca Cappella Palatina passando poi per la Sala dell'Armeria fino ad arrivare al primo e secondo livello del castello, questi ultimi destinati alla pittura ed alla scultura.\nAl primo piano ci sono affreschi e dipinti essenzialmente di committenza religiosa, appartenenti dal XV al XVIII secolo. Sono presenti dipinti di importanti artisti caravaggisti come Battistello Caracciolo e Fabrizio Santafede, e di importanti esponenti del barocco napoletano, come Luca Giordano, Francesco Solimena e Mattia Preti. Al secondo piano invece vi sono esposte opere che vanno dal XVIII al XX secolo. L'esposizione segue un ordine tematico: storia, paesaggi, ritratti, vedute di Napoli.\nAltre sale del castello, come la Sala Carlo V e la Sala della Loggia, sono infine destinate a mostre ed iniziative culturali temporanee.\nBiblioteca della Societ\u00e0 napoletana di storia patria.\nAl II piano ed al III piano \u00e8 presente la Biblioteca della Societ\u00e0 napoletana di storia patria.\nLa biblioteca possiede fondi librari, iconografici, documentari e pergamenacei. \u00c8 una biblioteca privata, quindi l'accesso \u00e8 regolato da norme fissate dallo Statuto e prescritte nel Regolamento.\nLa biblioteca conserva uno dei primi libri stampati in Italia (il quarto), il \"De civitate Dei\" di Sant'Agostino realizzato nel giugno del 1467 a Subiaco da due chierici tedeschi: Sweynheym e Pannartz."}
{"id": "325629", "revid": "767487", "url": "https://it.wikipedia.org/wiki?curid=325629", "title": "The Apparition (album)", "text": "The Apparition \u00e8 il primo album dei Metal Inquisitor, pubblicato nel 2002."}
{"id": "325634", "revid": "253269", "url": "https://it.wikipedia.org/wiki?curid=325634", "title": "Marcia Cross", "text": "\u00c8 nota principalmente per il ruolo di Bree Van de Kamp nell'acclamata serie televisiva \"Desperate Housewives\" (2004-2012), grazie al quale si aggiudica due Screen Actors Guild e un Satellite Award, oltre che tre candidature ai Golden Globe e una agli Emmy.\nBiografia.\nLe origini e gli studi.\nDi origini tedesche, nasce nel 1962 a Marlborough, Massachusetts. Si laurea con il massimo dei voti alla prestigiosa Juilliard School e consegue una laurea in psicologia alla Antioch University di Los Angeles. Inizia anche il tirocinio necessario per svolgere la professione di psicologo ma successivamente cambia idea e decide di dedicarsi totalmente ad una carriera nella recitazione.\nI primi ruoli.\nOttiene il primo impiego nella soap opera statunitense \"Ai confini della notte\" nel 1984, in cui interpreta il controverso ruolo di una paleontologa ninfomane. Successivamente si aggiudica ruoli di guest star in serie tv come \"Cin Cin\", \"Casalingo Superpi\u00f9\" e \"In viaggio nel tempo\". Nel 1991 si aggiudica un discreto ruolo di notoriet\u00e0 interpretando Victoria Broyelard nella tredicesima stagione di \"California\".\nLa carriera.\nLa sua carriera di attrice prende il volo con la partecipazione al telefilm \"Melrose Place\", che la tiene impegnata dal 1992 al 1997, in cui interpreta la dottoressa Kimberly Shaw, uno dei personaggi che ottiene maggior successo nella serie. Anche la partecipazione alla serie \"Everwood\" (2003-2004) contribuisce ad aumentare la sua popolarit\u00e0, ma la vera consacrazione mondiale avviene nel 2004, quando si aggiudica la parte di Bree Van de Kamp in \"Desperate Housewives\", ruolo che le fa ricevere diversi premi tra cui un Satellite Award, 2 Screen Actors Guild Award, una nomina agli Emmy, una ai Television Critics Association Award e che tra 2005 e il 2007 le fa ricevere tre nomination ai Golden Globe per la miglior attrice in una serie commedia o musicale. Altre sue incursioni in televisione riguardano i telefilm \"\", \"Profiler\", \"Ally McBeal\" e \"Il tocco di un angelo\". Al cinema i suoi film degna di nota sono \"Cattive compagnie\" (1990), dove interpreta Ruth, assillante fidanzata del protagonista James Spader e \"Perversioni femminili\" (1996). Entrambi i film ricevono critiche positive.\nVita privata.\nLa Cross \u00e8 stata partner dell'attore Richard Jordan, tra il 1985 e il 1993, fino alla morte di lui. \nHa sposato Tom Mahoney il 24 giugno 2006 e il 20 febbraio 2007 ha avuto le due figlie gemelle Eden e Savannah Mahoney., per le quali si \u00e8 dovuta assentare per 7 episodi da Desperate Housewives.\nPremi.\nTutti i premi (e relative nomination) sono stati ottenuti per la performance nella serie \"Desperate Housewives\".\nDoppiatrici italiane.\nNelle versioni in italiano dei suoi lavori, Marcia Cross \u00e8 stata doppiata da:"}
{"id": "325635", "revid": "599013", "url": "https://it.wikipedia.org/wiki?curid=325635", "title": "Metafisica", "text": "La metafisica \u00e8 quella branca della filosofia che, andando oltre gli elementi contingenti dell'esperienza sensibile, si occupa degli aspetti pi\u00f9 autentici e fondamentali della realt\u00e0, secondo la prospettiva pi\u00f9 ampia e universale possibile. Essa mira allo studio degli enti \u00abin quanto tali\u00bb nella loro interezza, a differenza delle scienze particolari che, generalmente, si occupano delle loro singole determinazioni empiriche, secondo punti di vista e metodologie specifiche.\nNel tentativo di superare gli elementi instabili, mutevoli, e accidentali dei fenomeni, la metafisica concentra la propria attenzione su ci\u00f2 che considera eterno, stabile, necessario, assoluto, per cercare di cogliere le strutture fondamentali dell'essere. In quest'ottica, i rapporti tra metafisica e ontologia sono molto stretti, tanto che sin dall'antichit\u00e0 si \u00e8 soliti racchiudere il senso della metafisica nell'incessante ricerca di una risposta alla domanda metafisica fondamentale \u00abperch\u00e9 l'essere piuttosto che il nulla?\u00bb.\nAll'ambito della ricerca metafisica tradizionale appartengono problemi quali la questione dell'esistenza di Dio, dell'immortalit\u00e0 dell'anima, dell'essere \"in s\u00e9\", dell'origine e il senso del cosmo, nonch\u00e9 la questione dell'eventuale relazione fra la trascendenza dell'Essere e l'immanenza degli enti materiali (differenza ontologica).\nEtimologia.\nIl termine \"metafisica\" (in greco antico \u03bc\u03b5\u03c4\u03ac \u03c4\u03b1 \u03a6\u03c5\u03c3\u03b9\u03ba\u03ac, \"met\u00e1 ta physik\u00e1\") deriverebbe dalla catalogazione dei libri di Aristotele nell'edizione di Andronico da Rodi (I secolo a.C.), nella quale dopo la trattazione della natura, che era la fisica (), seguiva quella sulla \"filosofia prima\" () o teoria dell'\"ente in quanto ente\". Poich\u00e9 questi volumi erano stati quindi collocati \"dopo\" (\u03bc\u03b5\u03c4\u03ac, \"met\u00e1\") quelli sulla fisica, la metafisica sarebbe venuta a significare \u00able cose che stanno dopo le cose di fisica\u00bb, cio\u00e8 i libri successivi a quelli sulla natura.\nIl prefisso \"meta-\" assume per\u00f2 anche il significato di 'al di l\u00e0', 'sopra', 'oltre': in questo senso si attribu\u00ec nel pensiero arabo medioevale agli oggetti della filosofia prima un valore di trascendenza e di superiorit\u00e0 rispetto agli oggetti della fisica sublunare. Allora, da titolo che designava i testi collocati dopo quelli di fisica, il termine \"metafisica\" sarebbe divenuto il nome di una parte della filosofia.\nLo storico della filosofia Giovanni Reale contesta la ricostruzione logica e cronologica dell'etimologia del termine \"metafisica\" in base al doppio significato del prefisso greco \"meta\". Come egli scrive: \u00abDa qualche tempo \u00e8 risultato chiaro che questa tesi non regge, e che il termine metafisica deve essere nato nell'ambito del primo Peripato\u00bb con il significato prevalente della natura ultima e assoluta della realt\u00e0. La tesi di Reale \u00e8 che tra i due significati di \"meta\", quello relativo al concetto di \u00absuccessione\u00bb (o di \u00abdopo\u00bb) \u00e8 ininfluente e secondario, poich\u00e9 non si \u00e8 tenuto conto che l'intera dottrina aristotelica riguarda quel principio di \"unit\u00e0 dell'essere\" (o Essere in quanto essere) che va \u00aboltre\u00bb (o \u00abal di sopra\u00bb) la fisica, ed \u00e8 questo il significato primario unico che deve assumere il termine \"meta\". A partire da questo presupposto con il termine metafisica si pu\u00f2 intendere \u201cci\u00f2 che va oltre alla fisica\u201d e perci\u00f2 \u201cci\u00f2 che va oltre alla natura\u201d.\nI fondamenti della metafisica.\nUno degli intenti di questa disciplina consiste nello studio dei principi primi sotto il profilo qualitativo, a differenza della matematica che ne studia la quantit\u00e0, o della fisica che ne studia l'aspetto naturale. Lo scopo ultimo \u00e8 quindi la verit\u00e0 in se stessa.\nI limiti dell'esperienza sensibile.\nPresupposto della metafisica \u00e8 la ricerca sui limiti e sulle possibilit\u00e0 di un sapere che non pu\u00f2 derivare in modo diretto dall'esperienza sensibile. I cinque sensi, infatti, si limitano a recepire passivamente le impressioni derivanti dai fenomeni naturali entro una gamma ristretta di percezioni, e quindi non sono in grado di fornire una legge capace di descriverli, non sono in grado cio\u00e8 di coglierne l'essenza.\nScopo della metafisica, in questo senso, \u00e8 il tentativo di trovare e spiegare la struttura universale e oggettiva che si ipotizza nascosta dietro l'apparenza dei fenomeni. Sorge pertanto l'interrogativo se una tale struttura, oltre a determinare la realt\u00e0, sia in grado di determinare il nostro stesso modo di conoscere, attraverso idee e concetti che trovano corrispondenza nella realt\u00e0.\nSecondo questa linea interpretativa, solo nel nostro intelletto \u00e8 possibile formulare quei criteri di razionalit\u00e0 e universalit\u00e0 che ci permettono di conoscere il mondo: la semplice \u00absensazione in atto\u00bb, infatti, \u00abha per oggetto cose particolari, la scienza invece ha per oggetto gli universali e questi sono, in un certo senso, nell'anima stessa\u00bb. Ecco dunque la radicale contrapposizione, propria dei grandi filosofi metafisici, da Parmenide, Socrate, Platone, Aristotele, fino ad Agostino, Tommaso, Cusano, Campanella, ecc., tra il sapere acquisito dei sensi, e il sapere proprio dell'intelletto.\nSecondo questa scuola di pensiero, quindi, non ci pu\u00f2 essere vera conoscenza se questa non scaturisce dall'intelligenza, la quale per\u00f2, per attivarsi, deve anzitutto prendere coscienza di s\u00e9: se l'intelletto fosse incapace di pensare s\u00e9 stesso, non potrebbe neppure prendere coscienza della verit\u00e0, n\u00e9 coscienza di poterla mai raggiungere. Il pensiero di s\u00e9, pertanto, \u00e8 stato assunto spesso come base di partenza, a cominciare dalla sua capacit\u00e0 di rendere possibile un sapere immediato, universale e assoluto, perch\u00e9 in esso il soggetto \u00e8 immediatamente identico all'oggetto, essendo l'io che intuisce se stesso.\nAlmeno fino a Cartesio, a partire dal quale il tema dell'autocoscienza sar\u00e0 ricondotto entro una dimensione pi\u00f9 prettamente soggettiva e psicologica, l'intuizione conoscitiva di s\u00e9 rester\u00e0 connessa alla questione ontologica preponderante di un Essere da porre a fondamento della propria intima essenza. Anche nella filosofia moderna tuttavia non mancano casi, ad esempio in Spinoza, Leibniz, Fichte, in cui di volta in volta la soggettivit\u00e0 risulta legata a tematiche ontologiche.\nIn generale l'intuizione, o l'appercezione, \u00e8 stata posta come origine e traguardo di ogni metafisica, e considerata superiore sia al pensiero razionale che alla conoscenza empirica: il pensiero razionale infatti si basa su una forma \"mediata\" di sapere, nella quale il soggetto giunge ad apprendere l'oggetto solo in seguito ad un calcolo o un'analisi razionale, e dove pertanto essi sono separati; analogamente, una conoscenza di tipo empirico risulta mediata dai sensi, e dunque in essa, ancora una volta, soggetto e oggetto risultano separati.\nIn considerazione di ci\u00f2 si comprende come la maggior parte dei filosofi metafisici postulasse una differenza non solo tra coscienza e percezione sensibile, ma anche tra intelletto e ragione. L'intelletto \u00e8 il luogo in cui propriamente si produce l'intuizione, ed \u00e8 pertanto superiore alla ragione perch\u00e9 \u00e8 il principio primo senza il quale non si avrebbe conoscenza di nulla; mentre la ragione \u00e8 solo uno strumento, un mezzo che permette di comunicare e di avvicinarsi discorsivamente alla visione intuitiva dell'universale.\nIl rapporto con la teologia.\nPoich\u00e9 la metafisica \u00ab...si propone di individuare la natura ultima e assoluta della realt\u00e0, al di l\u00e0 delle sue determinazioni relative...\u00bb, le \u00e8 stato spesso attribuito un carattere mistico e religioso, di tensione verso l'assoluto, Dio e la trascendenza.\nGi\u00e0 con Aristotele, la metafisica \u00e8 la scienza dell'essere perfetto, cio\u00e8 lo studio di Dio: poich\u00e9 infatti cercava le cause prime della realt\u00e0, essa cos\u00ec diveniva anche indagine su Dio. Lo stretto legame con la teologia rester\u00e0 valido per quasi tutto il Medioevo. \u00c8 fondamentale in questo senso il contributo di Tommaso d'Aquino che giudicava conciliabile la metafisica con la teologia, e pertanto considerava possibile una sintesi di ragione e fede.\nDa alcuni punti di vista il Medioevo termina quando l'intuizione si separa dalla ragione, quando metafisica e teologia tendono ad essere viste come discipline separate. Alcuni filosofi, tra cui Cartesio ed Hegel, cercheranno di costruire un'autonomia della ragione, rendendola indipendente dall'intuizione.\nIl rapporto con l'ontologia.\nAnche i rapporti con l'ontologia sono variabili. Nel corso della storia del pensiero i filosofi hanno attribuito a tale disciplina accezioni, caratteri e funzioni diversi dalla metafisica: ora si \u00e8 intesa l'ontologia come parte della metafisica, concependo la prima come una sorta di descrizione generale dell'essere, propedeutica alle altre discipline metafisiche; ora le si \u00e8 fatte sostanzialmente coincidere, negando alla metafisica ogni autonomia; oppure si \u00e8 opposta alla metafisica tradizionale una nuova ontologia in grado di rivelare le vere strutture dell'essere.\nSecondo Varzi, l'ontologia viene prima della metafisica: \u00abl'ontologia si occuperebbe di stabilire \"che cosa c'\u00e8\", ovvero di redigere una sorta di inventario di tutto l'esistente, mentre la metafisica si occuperebbe di stabilire \"che cos'\u00e8\" quello che c'\u00e8, ovvero di specificare la natura degli articoli inclusi nell'inventario\u00bb. Secondo Mondin, la metafisica consiste in una ricerca delle cause ultime della realt\u00e0, ed \u00e8 quindi essenzialmente eziologia, mentre l'ontologia sarebbe soltanto uno studio della \u00abfenomenologia\u00bb dell'essere per come esso si rivela.\nMonismo, dualismo, pluralismo.\nUna delle problematiche classiche della metafisica \u00e8 la diatriba tra concezione dell'essere monista e concezione dualista.\nI sostenitori del dualismo, dei quali Cartesio \u00e8 un esempio classico, pensano la realt\u00e0 secondo una dicotomia tra mondo materiale e mondo spirituale (che nell'uomo corrisponderebbe alla radicale distinzione tra corpo ed anima).\nI monisti invece, un esempio ne \u00e8 Spinoza, sostengono che la realt\u00e0 sia riconducibile ad un'unica sostanza.\nInfine si possono annoverare i sostenitori di una pluralit\u00e0 dei piani ontologici: un esempio recente \u00e8 Karl Popper con la sua teoria di Mondo 1, Mondo 2 e Mondo 3.\nStoria.\nDa Socrate a Plotino.\nGran parte della metafisica occidentale \u00e8 derivata, in forme pi\u00f9 o meno velate, dal pensiero di Socrate, e in particolare dalla sua convinzione di \u00absapere di non sapere\u00bb. Questa affermazione, pur ammettendo l'impossibilit\u00e0 di approdare a una forma di sapienza vera e certa, scaturiva (secondo l'interpretazione di Giovanni Reale) dall'intima consapevolezza dell'esistenza di una verit\u00e0 ultima, rispetto alla quale egli si riconosceva appunto come ignorante.\nPartendo dal dubbio socratico, i filosofi successivi, Platone e Aristotele in primis, argomenteranno che non si pu\u00f2 affermare l'inconoscibilit\u00e0 di una realt\u00e0 senza averla con ci\u00f2 stesso implicitamente ammessa, seppure su un piano puramente ontologico, cio\u00e8 della sola esistenza. Platone identific\u00f2 la realt\u00e0 ultima, oggetto dell'indagine di Socrate, col termine di idea, distinguendo nettamente il processo logico conoscitivo attraverso cui approdarvi (dialettica), dalla dimensione dell'essere, collocata su un piano trascendente. Elevarsi a questa scienza superiore significa riuscire a cogliere l'intero. Aristotele, in seguito, defin\u00ec pi\u00f9 chiaramente la metafisica come \"filosofia prima\", come la scienza che ha per oggetto l'ente in quanto tale, a prescindere dalle sue particolarit\u00e0 sensibili e transitorie. Anche secondo Aristotele, inoltre, non \u00e8 il pensiero logico-deduttivo a dare garanzia di verit\u00e0, bens\u00ec l'intuizione: essa consente di cogliere l'essenza della realt\u00e0 fornendo dei principi validi e universali, da cui il sillogismo trarr\u00e0 soltanto delle conclusioni coerenti con le premesse. Pur rivalutando l'importanza \"induttiva\" dei sensi, la conoscenza empirica non ha per Aristotele un valore logicamente necessario, fungendo unicamente da avvio di un processo che culmina con l'intervento di un trascendente intelletto attivo. L'intuizione suprema \u00e8 quindi per lui il \"pensiero di pensiero\", proprio dell'atto puro.\nNel periodo del tardo ellenismo, Plotino accentuer\u00e0 la distinzione tra il piano della realt\u00e0 metafisica (collocata al di l\u00e0 dell'opera mediatrice della ragione), e quello della realt\u00e0 sensibile e terrena. Egli distinse vari gradi dell'essere: quello discorsivo-dialettico, identificato con l'Anima; quello intuitivo-intellettuale, identificato col \"Nous\" o Intelletto; e infine quello dell'Uno, irraggiungibile neppure dal pensiero intuitivo ma solo con l'estasi mistica, quando la coscienza naufraghi totalmente in Dio. Plotino formul\u00f2 in tal modo una teologia negativa, secondo cui la fonte della conoscenza e della razionalit\u00e0 non pu\u00f2 essere a sua volta razionalizzata: ad essa ci si pu\u00f2 avvicinare solo per progressive approssimazioni, dicendo non cosa essa \"\u00e8\", ma semmai cosa \"non\" \u00e8, fino a eliminare ogni contenuto dalla coscienza. L'Uno cos\u00ec da un lato risulta totalmente inconoscibile e ignoto, dall'altro per\u00f2 va ammesso come meta e condizione del filosofare stesso. Il pensiero infatti ha un senso solo se esiste una Verit\u00e0 da cui esso emana. Questa sar\u00e0 la base della successiva teologia di Agostino, per il quale la verit\u00e0 che \u00abillumina ogni uomo\u00bb \u00e8 la sua stessa essenza.\nDa Alberto Magno a Campanella.\nNell'ambito della scolastica, il filosofo e teologo Alberto Magno si occup\u00f2 di questi temi nella sua opera \"Metafisica\", un commento all'opera di Aristotele, del quale cercava di conciliare il pensiero con le verit\u00e0 della fede cristiana.\nAnche per il suo allievo Tommaso d'Aquino il contenuto della fede non pu\u00f2 contraddire il contenuto della ragione naturale, che anzi \u00e8 in grado di fornire quei \u00abpreamboli\u00bb capaci di elevare alla fede. Con la ragione, ad esempio, si pu\u00f2 arrivare a conoscere \u00abil fatto che Dio \u00e8\u00bb (\"de Deo quia est\"): senza questa premessa non si potrebbe credere che Ges\u00f9 ne sia il Figlio. Lo stesso Aristotele, che pure ignorava la rivelazione cristiana, aveva sviluppato secondo Tommaso un sapere filosofico in accordo con quella. La grazia della fede quindi non distrugge ma completa la ragione, orientandola verso la meta finale gi\u00e0 indicata dalla metafisica aristotelica, che \u00e8 la conoscenza della verit\u00e0, contenuto fondamentale della \u00abfilosofia prima\u00bb. La verit\u00e0 \u00e8 il fine ultimo dell'intero universo, che trova senso e spiegazione nell'intelletto di Dio che l'ha creato. Compito del sapiente \u00e8 dunque quello di rivolgersi alla verit\u00e0, come del resto la stessa divina Sapienza si \u00e8 incarnata \u00abper rendere testimonianza alla Verit\u00e0\u00bb.\nAncora Cusano nel Quattrocento formuler\u00e0 una metafisica basata su quella che era stata definita teologia negativa nelle opere risalenti al V secolo attribuite a Pseudo-Dionigi l'Areopagita, affermando, e interpretando Socrate secondo la scuola di pensiero risalente a Platone, che vero sapiente \u00e8 colui che, sapendo di non sapere, possiede perci\u00f2 una \"dotta ignoranza\": da un lato riconosce che Dio \u00e8 al di l\u00e0 di tutto, persino del pensiero, ed \u00e8 perci\u00f2 irraggiungibile dalla filosofia; dall'altro per\u00f2 Dio va ammesso quantomeno sul piano dell'essere, perch\u00e9 \u00e8 la meta a cui la ragione aspira. La filosofia deve culminare cos\u00ec nella religione.\nQuella di Cusano sar\u00e0 la base della filosofia del Rinascimento, durante il quale si assiste a una fioritura del pensiero platonico, i cui massimi esponenti furono Marsilio Ficino e Giordano Bruno. Anche Tommaso Campanella, superando la visione sensistica di Telesio, elabora una metafisica risalente al neoplatonico Sant'Agostino, che vede nell'uomo il marchio della Trinit\u00e0 cristiana. Secondo Campanella l'essere \u00e8 strutturato nelle tre essenze primarie: potenza (Padre), sapienza (Spirito), amore (Figlio). Queste possono essere cos\u00ec riassunte:\nAvere coscienza di s\u00e9, il pensare (il \"cogito\", dir\u00e0 Cartesio) \u00e8 dunque per Campanella la condizione prima dell'essere (\"ergo sum\"). Mentre tuttavia la filosofia campanelliana si limita a indicare le condizioni che dal sapere portano all'essere senza avere la pretesa di produrle da s\u00e9, per Cartesio invece la filosofia stessa diventer\u00e0 arbitra dell'essere. Campanella si mantiene in un ambito metafisico-religioso: per lui, il modo in cui il sapere diventa costitutivo dell'essere non \u00e8 mediato dalla ragione filosofica, n\u00e9 da alcun metodo.\nCartesio, Spinoza, e Leibniz.\nCon Cartesio avverr\u00e0 invece una svolta, nel tentativo di rompere appunto questo legame con la religione. Cartesio cerc\u00f2 di costruire un sistema metafisico autonomo, basato sulla ragione: presumendo di aver dimostrato logicamente l'esistenza di Dio, egli se ne serv\u00ec come mezzo anzich\u00e9 come fine, per fondare a sua volta la logica stessa. In tal modo l'essere risulter\u00e0, in virt\u00f9 del \"Cogito ergo sum\", sottomesso alla Ragione, la quale si assume (tramite il \"Metodo\") il compito di distinguere il vero dal falso. Ne deriv\u00f2 una frattura tra la dimensione gnoseologica (cio\u00e8 della conoscenza) e quella ontologica, tra \"res cogitans\" e \"res extensa\". Il sistema cartesiano sub\u00ec per questo le critiche di alcuni suoi contemporanei. Successivamente Baruch Spinoza cercher\u00e0 di ricomporre il dualismo cartesiano ricollocando l'intuizione al di sopra del pensiero razionale. Anche Gottfried Leibniz, pur suddividendo l'Essere in un numero infinito di monadi, affermer\u00e0 che esse sono per\u00f2 tutte coordinate secondo un'armonia prestabilita da Dio.\nWolff.\nPer Christian Wolff (1679-1754) la filosofia teoretica \u00e8 costituita anzitutto dall'ontologia, intesa come una metafisica generale che svolge un ruolo preliminare rispetto alle tre \"metafisiche speciali\": la psicologia razionale sul tema dell'anima, la cosmologia razionale sul mondo e la teologia razionale su Dio.\nLe tre \"scienze\" sono dette \"razionali\" in quanto n\u00e9 empiriche n\u00e9 dipendenti dalla rivelazione. Questo schema, che verr\u00e0 ripreso da Kant tenendo conto delle obiezioni del criticismo anglosassone, \u00e8 il corrispettivo filosofico della triade religiosa: Creatore, creazione, creato.\nWolff fu letto dal padre di Kierkegaard Michael Pedersen, e il figlio stesso rest\u00f2 influenzato sia da Wolff che da Kant, forse al punto da riprenderne la struttura e il contenuto filosofico tripartiti per formulare le proprie \"tre modalit\u00e0 esistenziali\".\nLe critiche alla metafisica.\nLa metafisica era intanto divenuta oggetto di critica a partire dal XVIII secolo con l'empirista inglese John Locke. Come racconta lo stesso filosofo nell\"'Epistola al lettore\", posta come premessa al \"Saggio sull'intelletto umano\", trovandosi a discutere nella sua camera con cinque o sei amici su argomenti di morale e di religione rivelata, \u00absubito dovettero arrestarsi per le difficolt\u00e0 che emergevano da ogni parte. Dopo esserci un po' tormentati, senza avvicinarci alla soluzione dei dubbi che ci angustiavano, mi venne in mente che avevamo preso una strada sbagliata, e che, prima di accingerci a ricerche di questa natura, era necessario esaminare le nostre capacit\u00e0, e vedere quali oggetti le nostre intelligenze erano o non erano adatte a trattare. Proposi questo ai miei compagni, che prontamente furono d'accordo; perci\u00f2 fu stabilito che questa sarebbe stata la nostra prima ricerca.\u00bb\n\u00c8 dunque la scoperta dell'impossibilit\u00e0 conoscitiva della metafisica che porta Locke al criticismo che troveremo alla base della filosofia kantiana e dell'Illuminismo: la ragione instaurer\u00e0 una sorta di tribunale e stabilir\u00e0 quali argomenti rientrano nei suoi limiti e quali vanno esclusi e tra questi ogni ragionamento che riguardi la metafisica.\nProseguendo sulla strada tracciata da John Locke, David Hume, considerava fallace non solo ogni metafisica ma anche la stessa pretesa delle scienze che con la presunta immutabilit\u00e0 delle leggi scientifiche credevano di andare oltre i limiti della ragione che rivelava come non necessariamente causale il rapporto, che sempre tale era stato considerato, tra appunto una causa e un effetto.\nLa necessit\u00e0 di trovare un fondamento teorico alla conoscenza scientifica (cfr. \"Critica della ragion pura\") nasceva proprio dalla dottrina di Hume che aveva dimostrato con la sua critica al rapporto di causa-effetto, come fosse impossibile fare affermazioni su ogni realt\u00e0 che andasse oltre i limiti dell'esperienza.\nNe \"I sogni di un visionario spiegati coi sogni della metafisica\" (1764) Immanuel Kant si riconosce debitore di Hume che lo ha fatto uscire dal dogma metafisico ma rifiuta il suo scetticismo secondo il quale gli stessi fatti empirici non sono certi, ma si riducono a semplici impressioni che poi si traducono in idee, copie sbiadite delle sensazioni, che conserviamo solo per l'utilit\u00e0 della vita. Hume quindi concludeva come fosse impossibile un sapere scientifico, un sapere autentico, stabile e sicuro, che Kant invece s'incarica di rifondare proprio nell\"'Estetica trascendentale\".\nLa validit\u00e0 della metafisica si ritrova per Kant nei \"postulati della ragion pratica\": quelle che erano le tre idee della Ragione metafisica - l'esistenza di Dio, l'immortalit\u00e0 dell'anima, l'infinito - che non trovavano spiegazione nella \"dialettica trascendentale\" e che dimostravano l'illusoriet\u00e0 e l'inganno della metafisica quando pretendeva di presentarsi come scienza, ora quelle stesse idee fallaci sul piano teorico acquistano invece valore sul piano pratico, morale, divengono corollari della legge morale che voglia conseguire il \"sommo bene\" inteso come il bene pi\u00f9 completo. (Cfr. \"Critica della ragion pratica\")\nSecolo XIX.\nSe la riflessione kantiana sull'inconoscibilit\u00e0 metafisica della cosa in s\u00e9 fu dapprima ripresa dalla filosofia idealista romantica di Fichte e Schelling, i quali intravedevano tuttavia la possibilit\u00e0 di definire per via negativa l'Assoluto (accedendovi cio\u00e8 indirettamente, definendo piuttosto cosa esso \"non\" \u00e8, tramite un progressivo avvicinamento secondo il metodo neoplatonico della teologia negativa), Hegel si propose invece di rifondare razionalmente la metafisica, credendo di poter racchiudere l'infinito in una definizione completa e definitiva:\nL'idealismo tedesco.\nIl criticismo di Kant, pur negando valore alla metafisica, le aveva riaperto la strada. L'\"Io penso\" trascendentale come datore di senso, unificatore dell'esperienza fenomenica che in lui era oggetto di ricerca scientifica, divenne per gli Idealisti oggetto di ricerca metafisica. Fichte, che \u00e8 considerato il fondatore, si interroga sul fondamento della realt\u00e0; la risposta prender\u00e0 le mosse proprio dall'\"Io penso\" kantiano, trasformato, enfatizzato.\nMentre la metafisica tradizionale si basava sulla corrispondenza tra forme dell'essere e forme del pensiero, secondo Kant questa corrispondenza non sussisteva, perch\u00e9 il noumeno (l'essere in s\u00e9), \u00e8 inconoscibile, essendo del tutto estraneo al soggetto conoscente. Ma il pensiero kantiano si era arenato cos\u00ec nella duplice accezione di noumeno (positiva e negativa) ed \u00e8 proprio da questa frattura che nacque l'idealismo. Friedrich Heinrich Jacobi (1743-1819) obiett\u00f2 che se il noumeno fosse inconoscibile, allora non si potrebbe neppure postularne l'esistenza. Karl Leonhard Reinhold (1758-1823) allora, nel \"Saggio su una nuova teoria della facolt\u00e0 umana della rappresentazione\", propose di unificare fenomeno e noumeno, materia e forma, vedendoli non pi\u00f9 come i termini opposti di una contraddizione, ma originati dalla stessa attivit\u00e0 unificatrice del soggetto. Secondo Reinhold, la cosa in s\u00e9 non \u00e8 pertanto qualcosa di esterno al soggetto, ma \u00e8 un puro concetto (limite) appartenente alla sua stessa rappresentazione, la quale consta contemporaneamente sia di spontaneit\u00e0 (attiva), che di recettivit\u00e0 (passivit\u00e0 dei sensi).\nJohann Gottlieb Fichte (1762-1814), partendo dalle posizioni di Reinhold, intu\u00ec che, se l'Io non \u00e8 pi\u00f9 limitato dal noumeno nella sua attivit\u00e0 conoscitiva, cio\u00e8 da un limite esterno che lo renda finito, allora \u00e8 un Io infinito. Fichte propose una visione completamente incentrata sull'Io, concepito non come una realt\u00e0 di fatto, bens\u00ec come un atto, un agire dinamico, come attivit\u00e0 pensante. Questa superiore attivit\u00e0 (inconscia) costituisce l'unit\u00e0 originaria e immediata sia del soggetto che dell'oggetto, nella quale il noumeno, cio\u00e8 il non-io, che di una simile attivit\u00e0 \u00e8 il prodotto, viene posto inconsciamente dal soggetto stesso, per rispondere a un'esigenza di natura altamente etica.\nSegu\u00ec questa strada il discepolo, e inizialmente suo ammiratore, Friedrich Wilhelm Joseph von Schelling (1775-1854), personaggio di primo piano dell'idealismo e amico di importanti esponenti del Romanticismo tedesco (Goethe, Novalis, Schlegel, H\u00f6lderlin, Hegel). Schelling riprese da Fichte l'idea dell'infinit\u00e0 dell'uomo, ma mostr\u00f2 interesse anche per la natura e ben presto critic\u00f2 l'Io fichtiano in quanto pura soggettivit\u00e0, e pose a principio della sua filosofia l'Assoluto, concetto fondamentale della metafisica, quale unione immediata di spirito e materia, pensiero ed estensione, Ragione e Natura. Secondo Schelling, la tensione verso la trascendenza si ricompone nel momento estetico dell'arte, mentre secondo Fichte si ricomponeva invece nell'agire etico.\nGeorg Wilhelm Friedrich Hegel (1770-1831) si considerava lui stesso il culmine della corrente, nella quale Fichte rappresenterebbe l'\"idealismo soggettivo\", Schelling l'\"idealismo oggettivo\", e quindi Hegel l'\"idealismo assoluto\", seguendo lo schema di \"tesi-antitesi-sintesi\" da lui stesso elaborato.\nL'unit\u00e0 di soggetto e oggetto, essere e pensiero, divenne per\u00f2 in Hegel non pi\u00f9 un'unit\u00e0 immediata, bens\u00ec mediata dalla ragione dialettica. L'idealismo hegeliano segna infatti l'abbandono della logica formale di stampo parmenideo e aristotelico (detta anche logica dell'identit\u00e0 o di \"non-contraddizione\"), in favore di una nuova logica cosiddetta \"sostanziale\". L'essere non \u00e8 pi\u00f9 staticamente opposto al non-essere, ma viene fatto coincidere con quest'ultimo trapassando nel divenire.\nL'idealismo hegeliano, che risolve tutte le contraddizioni della realt\u00e0 nella Ragione assoluta (e per questo sar\u00e0 chiamato panlogismo) avr\u00e0 un esito immanentistico, riconoscendo in se stesso, e non pi\u00f9 in un principio trascendente, la meta e il traguardo ultimo della Filosofia. La ragione infatti si riconcilia con il reale non (come era in Fichte e Schelling) ritornando alla sua origine indistinta, ma all'interno e alla fine del percorso dialettico stesso. Fu l'apoteosi della metafisica razionale ma anche il punto in cui questa si esaur\u00ec: portando a soluzione tutte le contraddizioni, venne risolta e vanificata quella tensione ideale del finito verso l'infinito, dell'uomo verso Dio, tipica della metafisica classica.\nCritiche all'idealismo.\nAll'idealismo hegeliano si oppose quindi, oltre allo stesso Schelling, anche Arthur Schopenhauer, il quale leggeva nella pratica accademica del tempo la mera affermazione di filosofie statali e oscurantiste, promosse e incentivate dal teismo e dalla religione cristiana.\nSuccessivamente la metafisica fu criticata dal positivismo di Auguste Comte, ed il pensiero filosofico contemporaneo ha criticato ogni filosofia che avesse la pretesa di spiegare in modo definitivo ed universale tutta la realt\u00e0. Altre critiche distruttive alla metafisica provengono dal filosofo tedesco Friedrich Nietzsche, seguendo la vena critica pi\u00f9 indiretta, ma non meno efficace dei suoi predecessori Montaigne e Emerson. Egli individu\u00f2 la genesi di ogni metafisica in Platone, ovvero nel tentativo filosofico di promulgare una duplicazione del reale, sostanziata nella creazione di una prospettiva oltremondana (l'ideale platonico), attraverso cui valutare, o meglio svalutare, la prospettiva mondana, terrena, reale. Nietzsche individua nella metafisica (e nella religione che egli chiama \"metafisica per il popolo\") null'altro che la proiezione verso l'esterno di incertezze connaturate al genere umano, quindi una forma di opposizione passiva alla vita, nonch\u00e9 una reazione fisiologica all'impossibilit\u00e0 di sopportare l'angoscia di un mondo che \"danza sui piedi del caos\" e obbliga l'uomo a cercare un senso che stia fuori dal mondo, piuttosto che in esso.\nLa metafisica recupera una collocazione per cos\u00ec dire lecita nel Pragmatismo, secondo cui idee e valori avrebbero una legittimit\u00e0 aprioristica fondata sul loro immediato interesse pragmatico, ovvero concretamente spendibile nell'esperienza. Quindi seppure le concezioni metafisiche non siano passibili di verificabilit\u00e0 empirica, avrebbero comunque il merito pratico di guidare concretamente l'azione dell'uomo, di orientare le sue decisioni.\nSecolo XX.\nIl Novecento filosofico porter\u00e0, seppur per vie diverse e sulla base di teorizzazioni eterogenee o fra loro incompatibili, altri pesanti attacchi alla metafisica. Tra i pi\u00f9 illustri antimetafisici va indubbiamente ricordato Ludwig Wittgenstein, che muovendo dall'elaborazione della logica di Frege e Bertrand Russell, e cercando di sancire definitivamente i limiti del linguaggio, individu\u00f2 nella prassi metafisica la trascendenza dei limiti di significanza del linguaggio umano; celebre \u00e8 la sua definizione di metafisica, indicata come qualcosa che sorge \"quando il linguaggio fa vacanza\". Tradotto in termini immediati, Wittgenstein riteneva che le questioni trattate dalla metafisica non potessero avere in nessun modo una soluzione definitiva, in quanto pi\u00f9 che problemi filosofici esse concernevano problemi linguistici, sorti sulla base di un fraintendimento logico delle pertinenze del linguaggio stesso. Da cui la convinzione wittgensteiniana che i problemi metafisici non fossero nemmeno problemi, poich\u00e9 un problema per essere posto, deve essere chiaramente e inequivocabilmente formulato.\nL'antimetafisica di Wittgenstein verr\u00e0 raccolta poi dal Circolo di Vienna e dal Positivismo logico, che ne approfondir\u00e0 ed integrer\u00e0 alcuni aspetti impliciti, nel tentativo di edificare una filosofia il pi\u00f9 possibile fondata su teorie e pratiche della scienza formale; formulazione che si sostanzia nella teoria del verificazionismo.\nIn seguito alcuni filosofi tra cui principalmente Karl Popper, sconfesseranno la stessa teoria verificazionista (fondata sull'assunto che ogni enunciato filosofico dovrebbe essere passibile di verifica empirica), come pura metafisica. La verifica di tutti i casi positivi non pu\u00f2 in nessun caso provare alcunch\u00e9, n\u00e9 pu\u00f2 essere praticamente applicata; molto pi\u00f9 utile alla metodologia scientifica \u00e8 la ricerca di casi falsificanti, ovvero sconfessanti la teoria originaria. Popper assumer\u00e0 nei riguardi della metafisica un atteggiamento pi\u00f9 moderato rispetto ai neopositivisti logici, sostenendo che essa pu\u00f2 trovare cittadinanza presso la pratica filosofica, a patto che dalla speculazione filosofica sia poi possibile desumere teorie scientifiche falsificabili. Le proposizioni metafisiche per Popper hanno tra l'altro perfettamente un senso, nella misura in cui seguono il metodo rigoroso della logica formale, cio\u00e8 mostrano di essere interiormente coerenti. Non hanno dunque soltanto un mero valore suggestivo o soggettivo.\nDa un altro punto di vista muove la critica di Heidegger alla metafisica, che tuttavia va piuttosto considerata come una prospettiva di interpretazione storico-filosofica, piuttosto che una critica volta a negarne le ragioni e la necessit\u00e0. In particolare, Heidegger concepisce la storia della metafisica come una manifestazione nel pensiero della storia dell'essere stesso: l'essere si d\u00e0, si rivela nel pensiero attraverso le definizioni che di esso hanno via via dato i vari pensatori, le varie forme culturali, concependolo ad es. come Idea, come Valore, come Ente supremo, come Monade, come Volont\u00e0 di potenza, fino a ridurlo a Niente, cio\u00e8 letteralmente al non-ente, a un che di ignoto e inconoscibile (nichilismo). La critica di Heidegger alla metafisica \u00e8 quindi in realt\u00e0 un tentativo di ripensare l'Essere nella sua originariet\u00e0, riportandosi al di qua di tutta la tradizione filosofica che, da Platone in poi, elaborando la metafisica ha condotto l'Essere al suo oblio: la metafisica diviene cos\u00ec uno dei modi entro cui si \u00e8 manifestato, storicamente, l'Essere stesso, paradossalmente mediante il suo proprio nascondimento concettuale.\nUna certa pertinenza con il tema delle critiche alla metafisica (e pi\u00f9 in generale alla filosofia tradizionale) nate in ambito neopositivista, ha l'articolo di Rudolf Carnap, \"\"Il superamento della metafisica tramite l'analisi logica del linguaggio\" (1931)\". Carnap sostiene che in un linguaggio deve essere presente un vocabolario ed una sintassi, ovvero un gruppo di parole e delle regole che permettano la costruzione di enunciati e ne legiferino la costruzione stessa; concordemente a ci\u00f2 egli sostiene che dal linguaggio \u00e8 anche possibile trarre \"pseudo-proposizioni\" ovvero enunciati correttamente formati, ma contenenti parole prive di significato, oppure enunciati composti di parole in s\u00e9 significanti, ma costruiti nella violazione delle regole sintattiche. Carnap analizza nel suo articolo un paragrafo del libro \"Cos'\u00e8 la metafisica?\" del filosofo tedesco Martin Heidegger:\n\"Ma allora perch\u00e9 ci preoccupiamo di questo niente? La scienza appunto rifiuta il niente e lo abbandona come nullit\u00e0 [...] La scienza non vuol saperne del niente [...] Che ne \u00e8 del niente? [...] C'\u00e8 il niente solo perch\u00e9 c'\u00e8 la negazione? Oppure \u00e8 vero il contrario, ossia che c'\u00e8 la negazione e il non solo perch\u00e9 c'\u00e8 il niente? Il niente \u00e8 la negazione completa della totalit\u00e0 dell'ente. [...] L'angoscia rivela il niente.\"\nL'analisi di Carnap sostiene che non \u00e8 possibile trarre un enunciato osservativo che possa verificare le proposizioni contenute in questo paragrafo. Inoltre Carnap accusa Heidegger di utilizzare la parola \"nulla\" come se corrispondesse ad un oggetto, essendo invece essa la negazione di una proposizione possibile.\nIn linea generale la critica rivolta da Carnap alla metafisica \u00e8 dunque quella di esprimersi per \"pseudo-proposizioni\", ovvero proposizioni solo apparentemente dotate di significato. La svalutazione della metafisica non viene tuttavia generalizzata da Carnap, il quale le riconosce un grande ruolo ad esempio nelle varie arti, ci\u00f2 che le nega \u00e8 la possibilit\u00e0 di avere una funzione conoscitiva.\nAncora, nel Novecento russo, la metafisica venne interpretata secondo i termini di una originale \"metafisica concreta\" dal pensatore e mistico Pavel Aleksandrovi\u010d Florenskij.\nRapporti tra scienza e metafisica.\nSin dalle origini la metafisica \u00e8 stata sostanzialmente identificata con l\"'episteme\", termine greco che oggi traduciamo con scienza.\nPer Platone tuttavia la metafisica riguardava un tipo di riflessione umana che precede la speculazione scientifica stessa, tenendo egli in scarsa considerazione la ricerca naturalistica in quanto \"volgare\" e inessenziale, mirando piuttosto a vedere l'invisibile.\nNon era cos\u00ec per Aristotele per il quale la metafisica, o meglio la filosofia, la scienza prima, si assumeva il compito di fornire alle scienze che trattavano dell'essere particolare, la necessaria definizione dell'essere in quanto essere: non era possibile definire l'essere particolare, punto di partenza di ogni scienza particolare se prima non si definiva l'essere in generale. La metafisica quindi nasceva come pretesa di fondamento \"scientifico\" di tutte le scienze particolari.\nDopo che l'empirismo anglosassone ebbe alquanto svalutato il contributo dato dalla metafisica al sapere scientifico, riconducendo quest'ultimo all'ambito esclusivo dell'esperienza, Kant capovolse il modo di intendere la scienza: non \u00e8 l'osservazione dei fenomeni a plasmare le nostre conoscenze, ma sono le nostre categorie mentali a plasmare la visione che abbiamo del mondo. Fu cos\u00ec in parte rivalutato l'apporto della metafisica, al punto che l'idealista Fichte titol\u00f2 la sua opera fondamentale \"Dottrina della scienza\".\nCon l'avvento del positivismo la metafisica venne di nuovo estromessa dal dibattito scientifico, anche se nel primo Novecento Einstein ripropose un modello di conoscenza in cui le leggi di causa-effetto della fisica non erano pi\u00f9 intese in senso meccanico, ma come specchio delle leggi razionali del pensiero, secondo l'ottica tipicamente spinoziana.\nPopper.\nKarl Popper intravedeva nella falsificabilit\u00e0, cio\u00e8 nella possibilit\u00e0 di essere contraddetta dall'esperienza sensibile, il criterio di demarcazione tra scienza e metafisica. Egli tuttavia, nel suo itinerario filosofico, and\u00f2 sempre pi\u00f9 rivalutando il ruolo della metafisica, attribuendole kantianamente una funzione di stimolo al progresso della scienza stessa.\nTutte le teorie, scientifiche e non, partono secondo Popper da assunti metafisici: non scaturiscono cio\u00e8 da procedimenti induttivi originati dalla sperimentazione della realt\u00e0, ma nascono da processi mentali intuitivi espressi in forma deduttiva. Il controllo empirico, che per Popper resta comunque fondamentale, ha valore non in quanto \"conferma\" la teoria, ma viceversa per la possibilit\u00e0 di smentirla. La sperimentazione svolge dunque una funzione importante, ma unicamente \"negativa\": non costruisce, bens\u00ec demolisce. Il compito di costruire \u00e8 affidato invece al pensiero, all'immaginazione, ovvero alla metafisica.\nPopper giunse a queste conclusioni soprattutto dopo essere stato impressionato dalla formulazione della teoria della relativit\u00e0 da parte di Albert Einstein: questi l'aveva elaborata non a seguito di esperimenti pratici, ma sulla base di calcoli fatti unicamente a tavolino, i quali successivamente non furono smentiti dagli eventi.\nPopper si spinse persino ad affermare che le stesse osservazioni empiriche sono impregnate di teoria, e dunque l'elemento metafisico \u00e8 un aspetto ineliminabile anche di ogni approccio presunto \u201cempirico\u201d; ad esempio, di fronte al tramonto del sole, due pensatori opposti come Tolomeo e Niccol\u00f2 Copernico, pur avendo la stessa visione oculare, avrebbero due percezioni diverse: il primo, sostenitore del geocentrismo, vedrebbe il sole muoversi fino a scendere gi\u00f9 e sparire dietro la terra, il secondo invece (sostenitore dell'eliocentrismo) vedrebbe l'orizzonte salire pian piano fino a coprire il sole.\nLakatos.\nImre Lakatos, allievo di Popper, da cui riprende il nucleo del suo pensiero, rivalut\u00f2 ulteriormente il ruolo della metafisica nella scienza, evidenziando come le teorie scientifiche siano costituite da nuclei fondamentali non sperimentabili, n\u00e9 tantomeno falsificabili.\nEgli cio\u00e8 distinse nettamente una teoria dalle sue implicazioni empiriche. Esempi di \"ipotesi metafisiche\" sono per Lakatos la teoria meccanica di Newton, o la teoria della relativit\u00e0 di Einstein.\nQueste furono elaborate solo per la capacit\u00e0 di spiegare meglio la realt\u00e0, ma i fatti in s\u00e9 non furono per Lakatos determinanti nel produrre tali formulazioni nella mente di quegli scienziati.\nIl progresso scientifico \u00e8 dovuto invece all'inventiva dell'uomo, grazie a cui una nuova ipotesi pu\u00f2 prendere il posto di un'altra. Neppure i singoli fatti empirici sono ritenuti determinanti per causare l'abbandono di una teoria, perch\u00e9 la messa in discussione della verit\u00e0 scientifica riguarderebbe solo un aspetto marginale di essa, non il suo nucleo centrale, che pur risultando indebolito nella sua certezza complessiva, continuerebbe ad essere accettato per vero.\nFintanto che un programma anticipa i fatti, allora \u00e8 progressivo e razionale; quando invece gli scienziati cercano di adeguarlo a certe anomalie riscontrate modificando le ipotesi ausiliarie, esso diventa degenerativo e potr\u00e0 facilmente essere superato da un programma di ricerca migliore (pi\u00f9 progressivo).\n\u00c8 necessario quindi, secondo Lakatos, affinch\u00e9 una teoria generale sia abbandonata, che si progetti un nuovo programma complessivo di ricerca scientifico che sappia meglio rendere ragione degli eventi al fine di sostituire una teoria precedente da cui si traevano conclusioni rivelatesi incoerenti coi fatti. Cos\u00ec ad esempio il meccanicismo di Newton fu abbandonato non quando ci si accorse della sua incapacit\u00e0 a spiegare certi fenomeni, ma solo quando si pot\u00e9 sostituirlo con la teoria generale della relativit\u00e0 di Einstein, in grado di rendere meglio ragione dei fatti.\nFerma restando l'importanza dei controlli sperimentali, scienza e metafisica sono in un certo senso per Lakatos un tutt'uno poich\u00e9 la scienza non si limiterebbe a recepire l'evidenza fisica dei fenomeni, ma tenderebbe a ricercarne la causa prima in un tentativo che l'accosterebbe alla ricerca metafisica.\nQuanto sostiene Lakatos nell'assimilare la scienza alla metafisica pu\u00f2 essere interpretato secondo l'insegnamento kantiano, ripreso anche da Popper, nel senso che quando la ricerca scientifica si propone di raggiungere obiettivi finali \"metafisici\", si serve di essi come stimolo per spingere sempre pi\u00f9 lontano l'obiettivo di ottenere conoscenze via via pi\u00f9 approfondite. Ci\u00f2 \u00e8 possibile solo se siamo guidati dalla convinzione di poter veramente conseguire una corrispondenza tra teoria e realt\u00e0, anticipando la sperimentazione e non lasciandoci guidare da essa.\nLa metafisica contemporanea.\nOggi alla metafisica \u00e8 spesso attribuito un significato spregiativo, essendo considerata come una forma di conoscenza astratta e slegata dalla realt\u00e0. Si pu\u00f2 vedere in questo giudizio l'eco delle filosofie empiriste, marxiste, positiviste, ma anche post-moderniste, venute alla ribalta nei secoli scorsi, che vi hanno visto l'esercizio di una pratica oscurantista che ottunderebbe le coscienze.\nMetafisica e neo-scolastica.\nMa non mancano casi, soprattutto all'interno della Chiesa cattolica, in cui ancora oggi la metafisica (intesa nel senso tradizionale) non \u00e8 vista del tutto come negativa, e ci\u00f2 soprattutto a seguito della nascita, agli inizi del Novecento, di un movimento di pensiero neoscolastico volto a riscoprirla e rivalutarla. Anche recentemente, papa Giovanni Paolo II con l'enciclica \"Fides et Ratio\" ha invitato il mondo cattolico a riscoprire il valore della filosofia in generale, e in particolare quella di San Tommaso d'Aquino. Esempi di tale ripresa sono Jean-Louis Brugu\u00e8s, Olivier-Thomas Venard, Giuseppe Barzaghi e Antonio Olmi. Anche il teologo anglicano John Milbank pu\u00f2 essere fatto rientrare in questa rivitalizzazione del pensiero di Tommaso. Papa Benedetto XVI, inoltre, ha pi\u00f9 volte messo in guardia dai pericoli dello scientismo, cio\u00e8 di un abito culturale che rifiuta a priori tutto ci\u00f2 che non sia sperimentabile o razionalizzabile positivamente. E ha esortato quindi a non smettere di indagare il mistero, e a tenere verso di esso un atteggiamento che non sia di semplice indifferenza o di banale riduzionismo.\nLa ripresa della metafisica nella filosofia analitica.\nDa notare che, specialmente in ambito anglo-sassone, vi \u00e8 stata negli ultimi decenni una ripresa significativa della metafisica su basi analitiche, tanto da far configurare questa tradizione filosofica come la pi\u00f9 \"metafisica\" (sebbene in un'accezione assai differente da quella tradizionale, e questo \u00e8 un punto decisivo) oggi presente sulla scena filosofica."}
{"id": "325639", "revid": "2289749", "url": "https://it.wikipedia.org/wiki?curid=325639", "title": "Pishing", "text": ""}
{"id": "325640", "revid": "1833487", "url": "https://it.wikipedia.org/wiki?curid=325640", "title": "Bob Lazar", "text": "Dischi volanti.\nIn una intervista, Lazar descrive le strutture dei dischi volanti nei dettagli, dopo averli disegnati precedentemente, e dice che questi \"aeromobili\" si sostentavano grazie a tre specie di \"marmitte pieghevoli\", che permetterebbero di scegliere le direzioni di volo, ma paradossalmente dice anche che questi oggetti erano tanto veloci e potenti, quanto instabili. I cosiddetti UFO non sarebbero stati costruiti da umani, in quanto la cabina di pilotaggio era a dimensione di bambino; quindi con questa affermazione Lazar vorrebbe documentare la tesi secondo cui questi mezzi tecnologici sarebbero stati costruiti e pilotati da alieni; inoltre i velivoli non avrebbero presentato punti di saldatura, come se fossero stati interamente formati da un unico pezzo e per di pi\u00f9 di un materiale sconosciuto sulla Terra.\nCritiche.\nLe affermazioni di Lazar sono state pesantemente criticate e giudicate prive di fondamento, sia negli aspetti scientifici, sia in quelli che riguardano la sua biografia.\nPer il primo aspetto, diversi fisici, tra cui David L. Morgan, e Stanton T. Friedman (sostenitore dell'ufologia), affermano che Lazar non possiede una padronanza della fisica nemmeno a livello concettuale, dimostrando scarsa padronanza della terminologia e delle distinzioni basilari di significato dei concetti fisici, facendo confusione ad esempio tra gravit\u00e0, onde gravitazionali e onde elettromagnetiche, ma anche tra materia e massa. Dimostra inoltre di non comprendere il concetto di gravit\u00e0 e i suoi effetti, e tanto meno la descrizione che ne d\u00e0 la relativit\u00e0 generale. Lo stesso accade per le descrizioni dei meccanismi nucleari e subnucleari e quelli riguardanti l'evoluzione stellare.\nRispetto ai dati anagrafici, il nome di Lazar \u00e8 stato rinvenuto negli archivi del Los Angeles Pierce College e classificato tra gli alunni con i risultati peggiori. Inoltre \u00e8 registrato presso il college in un periodo in cui egli stesso sostiene stesse seguendo i corsi presso il Massachusetts Institute of Technology a 4000\u00a0km di distanza.\nPresso questa universit\u00e0 e il California Institute of Technology, che Lazar sostiene di aver frequentato con successo, non risulta alcuna registrazione, alcuna affiliazione ad organizzazioni studentesche, alcun articolo, o un'indispensabile tesi, n\u00e9 lo stesso \u00e8 stato in grado di indicare il nome di qualche professore di cui avrebbe seguito i corsi.\nIl nome di Lazar \u00e8 stato trovato nelle rubriche telefoniche dei Los Alamos National Laboratory (per conto dei quali afferm\u00f2 di lavorare nel Nevada Test Site), associato al nome di un dipendente, Kirk Meier, indicando che Lazar ha lavorato per quest'ultimo, non per il Los Alamos National Laboratory, inoltre, essendo stato tenutario di una casa di tolleranza, non avrebbe potuto ottenere un permesso di alta sicurezza.\nNegli anni ottanta Lazar ha dichiarato bancarotta per una somma di 300.000 $, registrandosi come montatore di film.\nUnited Nuclear.\nLazar ha fondato la \"ed Nuclear\", una societ\u00e0 che fornisce materiali da laboratorio, soprattutto campioni di elementi radioattivi, magneti, aerogel, e sostanze chimiche.\nLa rivista statunitense \"Wired\" afferma che nel 2003 Lazar, sua moglie e un suo socio sono stati arrestati per la vendita di materiali esplosivi pericolosi e successivamente condannati nel 2006."}
{"id": "325642", "revid": "123985331", "url": "https://it.wikipedia.org/wiki?curid=325642", "title": "Il mio nome \u00e8 Herbert Fanucci", "text": "Il mio nome \u00e8 Herbert Fanucci \u00e8 il quarto libro scritto da Davide Bernasconi ed \u00e8 stato pubblicato nel 2005. \u00c8 edito da Bompiani e fa parte della collana Assaggi.\nTrama.\nVittorio (Il \"Tojo\") Cadenazzi \u00e8 un uomo dal passato tormentato, tornato nella sua terra, tra la sua gente, nel suo lago. Ed \u00e8 proprio qui, che deve fare i conti con Herbert Fanucci, la sua altra met\u00e0, venuta dal passato a perseguitarlo nuovamente, da un passato che ha voluto dimenticare, o che avrebbe voluto. L'unica traccia rimasta \u00e8 una carta del due di picche tatuata sulla sua spalla, e una inspiegabile paura nel guardare attraverso una macchina fotografica. Ad aggiungere pugnali al suo tormento sar\u00e0 Luna Reyes, la figlia del \"Baron de la loena storta,\" che stregher\u00e0 la sua anima distaccandola sempre di pi\u00f9 da quella di Herbert Fanucci, rendendogli sempre pi\u00f9 difficile seguire il sentiero tracciato dal corvo."}
{"id": "325644", "revid": "697352", "url": "https://it.wikipedia.org/wiki?curid=325644", "title": "Bryce Dallas Howard", "text": "Figlia del regista Ron Howard, ha avuto il primo ruolo di spessore grazie al regista M. Night Shyamalan, che l'ha scelta per il thriller psicologico \"The Village\" (2004) e per il ruolo da protagonista del film thriller-fantasy \"Lady in the Water\" (2006). La sua interpretazione in \"As You Like It - Come vi piace\" (2006) di Kenneth Branagh le \u00e8 valsa una nomination ai Golden Globe 2007. In seguito \u00e8 apparsa in altri ruoli da protagonista in film di successo come \"Spider-Man 3\" (2007) di Sam Raimi, dove interpretava Gwen Stacy, nel film d'azione \"Terminator Salvation\" (2009) e nel film fantasy \"\" (2010). La trilogia di \"Jurassic World\", dove interpreta il ruolo di Claire Dearing, ad oggi rappresentano i suoi film di maggior successo finanziario e l'hanno portata alla ribalta. Nel 2019 ha avuto un ruolo di supporto nel biopic su Elton John, \"Rocketman\".\nBiografia.\nFiglia dell'attore e regista Ron Howard e dell'attrice Cheryl Alley, nonch\u00e9 nipote di Clint Howard, il suo secondo nome Dallas \u00e8 un omaggio dei genitori alla citt\u00e0 in cui \u00e8 stata concepita. Ha due sorelle, le gemelle Jocelyn e Paige, anch'ella attrice, e un fratello, Reed. Bryce ha frequentato la Tisch School of the Arts all'Universit\u00e0 di New York e il conservatorio Stella Adler. La sua carriera nel mondo del cinema inizia proprio in alcune pellicole del padre con alcune brevi apparizioni in \"Apollo 13\" e \"Il Grinch\", per poi dedicarsi al teatro e interpretare un ruolo di spicco nella commedia shakespeariana \"Come vi piace\".\nIl suo primo ruolo da protagonista lo ottiene nel film \"Adolescenza inquieta\" (2004). In seguito ottiene un grande successo internazionale come protagonista di \"The Village\" di M. Night Shyamalan, sempre nel 2004. Successivamente lavora in \"Manderlay\" (2005) di Lars von Trier, per tornare davanti alla macchina da presa di Shyamalan nel 2006 per \"Lady in the Water\". Nello stesso anno interpreta \"As You Like It - Come vi piace\", adattamento dell'omonima commedia shakespeariana, diretto da Kenneth Branagh.\nNel 2007 interpreta la parte di Gwen Stacy in \"Spider-Man 3\" di Sam Raimi. L'attrice sostituisce Rachelle Lef\u00e8vre, che non \u00e8 potuta tornare a recitare nel ruolo di Victoria, nel terzo capitolo della saga di Twilight intitolato \"The Twilight Saga: Eclipse\", film diretto da David Slade, per la sovrapposizione di impegni gi\u00e0 presi (La versione di Barney). Nel 2011 ottiene ruoli nei film \"50 e 50\" con Joseph Gordon-Levitt e in \"The Help\" con Emma Stone, Viola Davis, Sissy Spacek, Jessica Chastain e Octavia Spencer.\nNel 2015 \u00e8 protagonista di \"Jurassic World\", quarto capitolo della saga Jurassic Park, dove interpreta Claire Dearing, manager del Jurassic World. Nonostante i pareri discordanti della critica, oscillanti tra recensioni positive e altre negative, la pellicola fu un successo economico al botteghino, incassando di dollari a livello mondiale. L'anno successivo prende parte al film \"Gold - La grande truffa\" al fianco di Matthew McConaughey. Nel 2018 torna a vestire i panni di Claire Dearing in \"Jurassic World - Il regno distrutto\", quinto capitolo cinematografico del franchise di Jurassic Park e sequel di \"Jurassic World\". Nel 2019 dirige un episodio della popolare serie TV \"The Mandalorian\" trasmessa dalla piattaforma streaming Disney+.\nNel febbraio 2020 sono iniziate le riprese di \"Jurassic World - Il dominio\" (di Colin Trevorrow), sesto capitolo della saga, in cui l'attrice riprende nuovamente il ruolo di Claire Dearing. Oltre a Chris Pratt, Isabella Sermon e Omar Sy, recitano al fianco di alcuni degli attori protagonisti dei film precedenti della saga, quali Sam Neill, Jeff Goldblum, Laura Dern e BD Wong. Circa un mese dopo, le riprese sono per\u00f2 state interrotte fino a data da destinarsi a causa della pandemia di COVID-19.\nRiconoscimenti.\nGolden Globe\nHasty Pudding Theatricals\nDoppiatrici italiane.\nNelle versioni in italiano dei suoi lavori, Bryce Dallas Howard \u00e8 stata doppiata da:\nDa doppiatrice \u00e8 sostituita da:"}
{"id": "325645", "revid": "599013", "url": "https://it.wikipedia.org/wiki?curid=325645", "title": "Gianluca Lamacchi", "text": "Caratteristiche tecniche.\n, il suo ruolo definitivo fu come difensore centrale, dove comunque ha saputo adattarsi a tutti i ruoli del reparto arretrato: a Piacenza \u00e8 stato impiegato anche come libero e terzino (sia a destra che a sinistra). Inoltre \u00e8 stato impiegato anche a centrocampo, come mediano o come esterno.\nCarriera.\nHa mosso i primi passi, assieme al fratello Arnaldo, nelle file della Juventus Club di Bolzano e poi nell'Inter Club di Bolzano, da cui passa al quattordicenne e con il quale esordisce sedicenne nel campionato di Serie C2 1988-1989. Si trasferisce poi all'Hellas Verona, che lo manda in prestito al e al , entrambe in Serie C1, prima di riportarlo alla base e farlo esordire in Serie B nella stagione 1992-1993.\nNell'ottobre 1995 passa alla Fidelis Andria, con cui retrocede in Serie C1. Si trasferisce quindi al , con cui disputa altre due stagioni nella serie cadetta.\nNell'estate 1998 passa al , con il quale esordisce in Serie A sotto la guida di Giuseppe Materazzi. In Emilia rimane per cinque stagioni consecutive, conquistando due salvezze e una promozione dalla Serie B alla Serie A (2000-2001) e mettendo a segno il suo unico gol nella massima serie contro il , nella stagione di esordio.\nNella stagione 2003-2004 viene acquistato dal Genoa, in Serie B; tuttavia, a seguito del parere negativo dell'allenatore Roberto Donadoni, viene prestato al del patron Enrico Preziosi. Dopo una stagione (culminata con la retrocessione in Serie C1) Preziosi lo porta al , nel quale gioca da titolare sotto la guida di Serse Cosmi, conquistando la promozione in Serie A. Tuttavia il Genoa viene retrocesso in Serie C1 \"a tavolino\", e Lamacchi rimane in Liguria anche per la nuova stagione. A causa di una lite con l'allenatore Vavassori viene escluso dalla rosa della squadra, per poi rientrare con l'esonero del tecnico di Bergamo e con l'arrivo di Perotti. All'inizio della stagione 2006-2007 rescinde il contratto e termina la propria carriera agonistica.\nIn carriera ha collezionato complessivamente 92 presenze e 1 rete in Serie A, tutte col Piacenza, e 232 presenze e 2 reti in Serie B."}
{"id": "325646", "revid": "712828", "url": "https://it.wikipedia.org/wiki?curid=325646", "title": "Gotenks", "text": ""}
{"id": "325647", "revid": "767487", "url": "https://it.wikipedia.org/wiki?curid=325647", "title": "Tequila Connection", "text": "Tequila Connection (\"Tequila Sunrise\") \u00e8 un film del 1988 diretto da Robert Towne e interpretato da Mel Gibson, Michelle Pfeiffer e Kurt Russell\nTrama.\nDale e Nick sono amici d'infanzia ma ora si trovano su fronti opposti, il primo \u00e8 un narcotrafficante che vuole portare a termine lo smercio di un'ultima grossa partita di cocaina dal Messico a Los Angeles e con i proventi ritirarsi per crescere serenamente il figlioletto, il secondo \u00e8 un detective della narcotici che, nonostante la profonda amicizia, vuole impedirglielo. Nella vicenda si inserisce la bellissima proprietaria di un ristorante, implicata nel traffico come intermediaria, che instaurer\u00e0 un triangolo amoroso con i due."}
{"id": "325648", "revid": "767487", "url": "https://it.wikipedia.org/wiki?curid=325648", "title": "Doomsday for the Heretic", "text": "Doomsday for the Heretic \u00e8 il secondo album dei Metal Inquisitor, pubblicato nel 2005."}
{"id": "325654", "revid": "33751", "url": "https://it.wikipedia.org/wiki?curid=325654", "title": "Giocatore dell'anno FIFA", "text": ""}
{"id": "325660", "revid": "198277", "url": "https://it.wikipedia.org/wiki?curid=325660", "title": "Francesco Baldini", "text": "Carriera.\nGiocatore.\nClub.\nGli inizi e l'esperienza juventina.\nDifensore centrale cresciuto nelle giovanili della , fa il suo esordio in prima squadra nel campionato 1991-1992, con Marcello Lippi, in Serie B. Nella stagione successiva il nuovo allenatore Corrado Orrico lo esclude dal giro della prima squadra; vi rientra quando sulla panchina toscana arriva Franco Scoglio, e disputa 17 partite tra i cadetti.\nNel 1993 viene acquistato dalla Juventus per 3 miliardi di lire, nell'ambito di una politica di ringiovanimento della formazione bianconera. Giovanni Trapattoni lo fa esordire in serie A il 2 gennaio 1994 in Udinese-Juventus (0-3), e in quella stagione colleziona in tutto 2 presenze nella massima serie; con la formazione Primavera, inoltre, vince il Torneo di Viareggio, battendo in finale la . Negli anni successivi i bianconeri decidono di farlo tornare in prestito alla , con cui disputa un campionato cadetto da titolare, e nella stagione 1995-1996 ritorna in Serie A: \u00e8 il Napoli ad acquistarlo, sempre in prestito.\nLa lunga avventura napoletana.\nA Napoli si afferma stabilmente titolare nella massima serie, raggiungendo la finale di Coppa Italia persa contro il , fino a diventare, dopo la partenza di Ayala, il capitano della squadra a partire dalla stagione 1998-1999. Nello stesso periodo, tuttavia, inizia ad accusare problemi ai legamenti del ginocchio, che lo porteranno a un lungo stop nella stagione 1999-2000, conclusa con la promozione in Serie A.\nNel corso della stagione 2000-2001 ritrova il posto da titolare, tuttavia subisce pesanti contestazioni da parte dei tifosi a causa dei risultati negativi della squadra, che a fine campionato retrocede in Serie B. A causa di questi problemi e di dissapori all'interno dello spogliatoio viene sostituito nel ruolo di capitano da Oscar Magoni, e in agosto si trasferisce in prestito alla , anch'essa appena retrocessa in Serie B.\nNell'anno in maglia amaranto ottiene la promozione in Serie A, agli ordini di Franco Colomba, a spese proprio del Napoli; Baldini disputa solamente 9 partite, anche a causa di un'infezione. A fine stagione torna al Napoli, dove ritrova Colomba: a causa delle difficolt\u00e0 della squadra in campionato e del suo ruolo di capitano, subisce una nuova pesante aggressione. A fine stagione, conquistata la salvezza nel campionato cadetto, lascia definitivamente il Napoli per trasferirsi al , in uno scambio che porta Mario Cvitanovi\u0107 sotto il Vesuvio.\nGli ultimi anni.\nCon rossoblu rimane per tre stagioni, ottenendo nel 2005 un'altra promozione in serie A. Lo scandalo dell'illecito commesso da Enrico Preziosi fa per\u00f2 retrocedere il Genoa in Serie C1, e Baldini rimane con i \"Grifoni\", indossando anche la fascia di capitano dopo la cessione di Giovanni Tedesco. Anche a Genova viene duramente contestato dai tifosi tuttavia a fine stagione pu\u00f2 festeggiare la promozione in Serie B. Nell'estate 2006 si trasferisce in prestito al , sempre in Serie C1, prima di accettare un anno dopo l'offerta del Lugano in Svizzera, dove gioca un campionato.\nIl 24 ottobre 2008 firma con il San Marino, in Lega Pro Seconda Divisione. Rimane in forza ai \"Titani\" per due stagioni, ottenendo una salvezza ai play-out; nel 2010, dopo aver lasciato la squadra passa allo Juvenes/Dogana, formazione del campionato sammarinese con cui conquista una Coppa Titano prima di concludere la carriera a 37 anni.\nNazionale.\nHa fatto parte della rappresentativa olimpica che ha partecipato ai Giochi del Mediterraneo del 1993, senza mai scendere in campo nelle quattro gare giocate dagli \"Azzurrini\".\nAllenatore.\nNella stagione 2011-2012 inizia la carriera di allenatore con gli allievi nazionali del , e il 30 giugno 2012 passa alla guida della squadra Primavera.\nDal 1\u00ba luglio 2014 allena il Sestri Levante in Serie D. Con i liguri chiude il girone A al secondo posto con 78 punti e vince i play-off nazionali battendo per 1-0 il nella finale di Foligno.\nIl 6 giugno 2015 il presidente della Lucchese Andrea Bacci annuncia Baldini quale nuovo allenatore della squadra toscana; tuttavia il successivo 27 ottobre risolve consensualmente il contratto che lo legava al club toscano, dopo aver collezionato solo 5 punti nelle prime otto giornate di campionato. Il 23 febbraio 2016 viene richiamato alla guida della squadra, al posto dell'esonerato Giovanni Lopez; il successivo 6 marzo, dopo un diverbio con il preparatore dei portieri Enzo Biato, rassegna le dimissioni.\nNella stagione 2016-2017 guida l' nel campionato di Serie D, ottenendo il secondo posto in classifica, che tuttavia non gli vale la riconferma per l'annata successiva a causa di sopravvenuti dissidi con la societ\u00e0.\nTorna quindi nel calcio giovanile, prendendo in mano nella stagione 2017-2018 la formazione Under-17 della , che porta alle vittorie di campionato e supercoppa di categoria. Nell'estate seguente torna dopo 24 anni alla Juventus, chiamato alla guida della formazione Primavera per la stagione 2018-2019, non riuscendo tuttavia a raggiungere l'obiettivo dei play-off scudetto e lasciando i bianconeri al termine della stessa.\nL'11 luglio 2019 torna sulla panchina di una prima squadra, quella del neopromosso in Serie B; tuttavia l'esperienza siciliana si rivela molto breve, venendo esonerato il successivo 17 dicembre, a seguito della sconfitta casalinga contro il e con la squadra al penultimo posto in classifica.\nNel settembre 2020 ottiene l'abilitazione per Allenatore Professionista di Prima Categoria - Uefa Pro. Il 19 marzo 2021 viene nominato tecnico del , sostituendo l'esonerato Giuseppe Raffaele. Piazzatosi al sesto posto nel girone C, verr\u00e0 eliminato al primo turno dei play-off per mano del .\nStatistiche.\nStatistiche da allenatore.\n\"Statistiche aggiornate al 22 febbraio 2022.\""}
{"id": "325661", "revid": "533647", "url": "https://it.wikipedia.org/wiki?curid=325661", "title": "Berillo di Catania", "text": "Originario di Antiochia di Siria, secondo la tradizione san Berillo sarebbe stato ordinato vescovo da san Pietro nel I secolo e inviato in Sicilia ove divenne il primo vescovo di Catania.\nSu san Berillo, Gaetano Zito afferma:"}
{"id": "325662", "revid": "1632387", "url": "https://it.wikipedia.org/wiki?curid=325662", "title": "Puritanical Euphoric Misanthropia", "text": "Puritanical Euphoric Misanthropia \u00e8 il quinto full-length album della symphonic black metal band Dimmu Borgir."}
{"id": "325663", "revid": "1573940", "url": "https://it.wikipedia.org/wiki?curid=325663", "title": "Contea di Sacramento", "text": "La contea di Sacramento, in inglese Sacramento County, \u00e8 una contea dello Stato della California, negli Stati Uniti. La popolazione al censimento del 2000 era di 1.223.499 abitanti. Il capoluogo di contea \u00e8 Sacramento, che \u00e8 anche capitale della California.\nGeografia fisica.\nLa contea si trova nella parte centrale della California. L'U.S. Census Bureau certifica che l'estensione della contea \u00e8 di 2.578\u00a0km\u00b2, di cui 2.501\u00a0km\u00b2 composti da terra e i rimanenti 77\u00a0km\u00b2 composti di acqua.\nStoria.\nLa Contea di Sacramento venne costituita nel 1850."}
{"id": "325665", "revid": "7381", "url": "https://it.wikipedia.org/wiki?curid=325665", "title": "Rom\u00e1rio de Souza Faria", "text": ""}
{"id": "325668", "revid": "281901", "url": "https://it.wikipedia.org/wiki?curid=325668", "title": "Belontiidae", "text": ""}
{"id": "325677", "revid": "125357615", "url": "https://it.wikipedia.org/wiki?curid=325677", "title": "Marce della morte", "text": "Il termine marce della morte (in tedesco \"Todesm\u00e4rsche\") si riferisce ai movimenti forzati di decine di migliaia di prigionieri, principalmente ebrei ma anche prigionieri di guerra, civili, omosessuali e Testimoni di Geova, dai campi di concentramento situati nella odierna Polonia, che nell'inverno del 1944-45 stavano per essere raggiunti dalle forze sovietiche, verso altri lager all'interno della Germania.\nStoria.\nNel 1944, ormai verso la fine della seconda guerra mondiale, le forze di Stati Uniti e Gran Bretagna muovevano verso i campi di concentramento, provenendo da ovest, mentre le forze dell'Unione Sovietica avanzavano da est. I nazisti decisero perci\u00f2 di abbandonare i campi minacciati, trasferendo gli internati e distruggendo le prove delle atrocit\u00e0 commesse. Tra le diverse marce effettuate le principali furono quelle tra: Flossenb\u00fcrg e Ratisbona di 380 chilometri, Berga e Plauen di 275 chilometri e tra Neuengamme e Sandbostel di 345 chilometri.\nI prigionieri, gi\u00e0 estenuati da mesi o anni di violenze e privazioni, vennero obbligati a marciare per decine di chilometri, nella neve, verso le stazioni ferroviarie; successivamente vennero caricati senza cibo o riparo su tradotte formate da carri bestiame aperti, stipati fino al limite della capienza. Una volta giunti a destinazione, spesso dopo interi giorni di viaggio esposti alle intemperie, alla fame e alla sete, vennero obbligati a marciare nuovamente per raggiungere i nuovi campi di destinazione; coloro che non riuscivano a seguire le colonne in marcia vennero brutalmente uccisi dalle guardie di scorta che seguivano la colonna, e che si occupavano di finire con un colpo in testa tutti i prigionieri moribondi o stremati dalla stanchezza, che si accasciavano durante la marcia.\nLa pi\u00f9 vasta e meglio conosciuta marcia della morte avvenne nel gennaio 1945, quando le forze sovietiche avanzando in Polonia giunsero nei pressi del campo di sterminio di Auschwitz, ed i nazisti decisero di trasferire nell'interno della Germania i prigionieri del campo. Circa 80.000 prigionieri furono obbligati ad una terribile marcia in direzione di Wodzislaw (ad una cinquantina di chilometri di distanza), per poi essere caricati su treni trasporto merci ed inviati a destinazione. Circa 15.000 internati non sopravvissero e si abbandonarono lungo la strada, prontamente uccisi con un colpo alla nuca dai soldati della scorta.\nI nazisti uccisero un grande numero di prigionieri prima, durante e dopo le marce della morte. Almeno 700 prigionieri di una colonna composta da 7.000 ebrei (6.000 erano donne) vennero uccisi durante una marcia durata dieci giorni, partita da alcuni campi nella regione di Danzica: raggiunto il mar Baltico i prigionieri sopravvissuti vennero spinti verso il mare per essere uccisi. Il 14 aprile 1945, il capo delle SS Heinrich Himmler aveva decretato che non un solo deportato doveva cadere vivo nelle mani degli Alleati. Ci\u00f2 per cancellare testimoni scomodi delle atrocit\u00e0 dei campi nazisti. L'ultimo programma agghiacciante di sterminio prevedeva di caricare tutti i deportati su navi come il \"Cap Arcona\", il \"Thielbek\", l\"Athen\" e il \"Deutschland\", ancorate nella baia di Lubecca, e una volta al largo affondarle con tutto il loro carico umano chiuso dentro. Le navi erano gi\u00e0 requisite per il funesto disegno. Imbarcati i prigionieri, stipati all'inverosimile nell'attesa di salpare, il 3 maggio 1945 ci fu un forte bombardamento inglese; su 4.500 detenuti del \"Cap Arcona\" si contarono 316 superstiti; sui 2.800 del \"Thielbek\" solo 50. Pi\u00f9 fortunati quelli dell\"Athen\", che riuscirono a salvarsi tutti. Ma in totale, nel corso di questo raid aereo furono uccisi in meno di mezz'ora 7.500 prigionieri dei lager nazisti di 28 nazionalit\u00e0 diverse. Nell'euforia della vittoria, i giornali britannici e internazionali menzionarono solo il \u00abbrillante attacco\u00bb degli aerei inglesi.\nAltri significati.\nIl termine generico \"marcia della morte\" \u00e8 stato utilizzato in molti altri casi ed ha origine dalla pubblicistica statunitense sui crimini di guerra perpetrati dai giapponesi nella cosiddetta \"marcia della morte di Bataan\"."}
{"id": "325678", "revid": "1442080", "url": "https://it.wikipedia.org/wiki?curid=325678", "title": "Pierre Bouvier", "text": "Biografia.\nNato a L'\u00cele-Bizard (cittadina locata nell'omonima isola in Canada) e cresciuto a Montr\u00e9al, Pierre si avvicina molto presto alla musica, fondando a 13 anni la band pop punk dei Reset con Chuck Comeau, suo grande amico. In questo periodo Pierre ascolta molto la musica di gruppi come Lagwagon, Strung Out, Face to Face, Rancid e Green Day.\nNel 1997 pubblica con i Reset \"No Worries\", primo album in studio della band. Tuttavia, dopo un litigio con Comeau, quest'ultimo lascia la band nel 1998. Stessa cosa far\u00e0 Bouvier l'anno successivo, pochi mesi dopo aver pubblicato il secondo album della band \"No Limits\" (1999).\nSul finire del 1999, Comeau e Bouvier si rincontrano ad un concerto dei Sugar Ray. Riappacificatisi, decidono di fondare una nuova band con i vecchi compagni al college Jeff Stinco e S\u00e9bastien Lefebvre. A loro si aggiunger\u00e0 pochi mesi dopo David Desrosiers, che era appena entrato nei Reset in sostituzione di Pierre. Si formano cos\u00ec i Simple Plan.\nCon la band ha pubblicato, tra gli altri lavori, cinque album in studio, tutti per l'Atlantic Records: \"No Pads, No Helmets... Just Balls\", \"Still Not Getting Any...\", \"Simple Plan\", \"Get Your Heart On!\" e \"Taking One for the Team\".\nNel 2005 conduce su MTV la serie televisiva \"Damage Control\".\nNel 2012 collabora con i Faber Drive cantando nel brano \"Too Little Too Late\", estratto come singolo dal loro terzo album in studio \"Lost in Paradise\" nel 2013.\nNel luglio 2014 Pierre torna a suonare con i Reset insieme a Chuck Comeau per l'Amnesia Rock Fest.\nNel 2021 collabora con il noto rapper e cantautore italiano GionnyScandal nel brano \"NICOTINA\", presente nel suo nuovo album di inediti \"Anti\".\nVita privata.\n\u00c8 sposato con Lachelle Farrar dal 2013. Insieme hanno due figlie: Lennon Rose (novembre 2011) e Soren (maggio 2013)."}
{"id": "325681", "revid": "1865216", "url": "https://it.wikipedia.org/wiki?curid=325681", "title": "Contea di Riverside", "text": "La contea di Riverside (Riverside County in inglese) \u00e8 una contea dello Stato della California, negli Stati Uniti. La popolazione al censimento del 2010 era di abitanti. Il capoluogo di contea \u00e8 Riverside.\nGeografia fisica.\nLa contea si trova nella parte sud orientale dello Stato e si estende tra la Contea di Orange ed il fiume Colorado, che segna il confine con l'Arizona. L'U.S. Census Bureau certifica che l'estensione della contea \u00e8 di 18.915\u00a0km\u00b2, di cui 18.667\u00a0km\u00b2 composti da terra e i rimanenti 248\u00a0km\u00b2 composti di acqua. La contea \u00e8 inclusa nella Greater Los Angeles Area, e occupa un ambiente desertico. Gran parte del Joshua Tree National Park \u00e8 compreso nei confini della contea. La Contea di Riverside \u00e8 nell'entroterra di Los Angeles e in anni recenti molti abitanti della metropoli - soprattutto appartenenti alle classi lavoratrici e delle piccole professioni - si sono trasferiti in questa contea, attratti dai pi\u00f9 bassi costi delle abitazioni. Insieme alla vicina Contea di San Bernardino, la Contea di Riverside \u00e8 una delle zone a pi\u00f9 alta crescita demografica nella Greater Los Angeles.\nStoria.\nLa Contea di Riverside venne costituita nel 1893 da parte dei territori delle contee di San Bernardino e di San Diego."}
{"id": "325689", "revid": "3831", "url": "https://it.wikipedia.org/wiki?curid=325689", "title": "Alfred il Grande", "text": ""}
{"id": "325698", "revid": "2108263", "url": "https://it.wikipedia.org/wiki?curid=325698", "title": "Alfredo il Grande", "text": " \nUltimo figlio di re Etelvulfo del Wessex, che mor\u00ec quando Alfredo era giovane, tre dei suoi fratelli regnarono a turno prima di lui, ovvero Etelbaldo, Etelberto ed Etelredo.\nDopo essere salito al trono, Alfredo trascorse diversi anni a combattere le invasioni dei vichinghi. Dopo aver riportato una vittoria decisiva nella battaglia di Ethandun nell'878, strinse un accordo con i suoi avversari dando vita all'entit\u00e0 amministrativa nota come Danelaw nel nord dell'Inghilterra. Alfredo supervision\u00f2 altres\u00ec la conversione del comandante vichingo Guthrum al cristianesimo. Grazie alla sua difesa dal tentativo di conquista vichingo, riusc\u00ec ad imporre infine la sua autorit\u00e0 in Inghilterra. I dettagli della sua vita sono descritti in un'opera di uno studioso e vescovo gallese del IX secolo di nome Asser.\nUomo colto, Alfredo incoraggi\u00f2 l'istruzione e miglior\u00f2 il sistema legislativo statale tramite la realizzazione di un codice normativo (\"Doom Book\"): per questo motivo, fu detto \u00abil Giustiniano inglese\u00bb. Alfredo favor\u00ec lo sviluppo della cultura in lingua inglese traducendo o facendo tradurre dal latino testi di teologia e di storia. Lui stesso contribu\u00ec alla stesura della \"Cronaca anglosassone\", il primo documento di storia scritto in inglese antico. Inoltre, si preoccup\u00f2 di supervisionare la costruzione della prima flotta da guerra britannica. Il suo grande valore nella difesa della sua patria gli valse l'epiteto di \"Grande\".\nContesto storico.\nIl nonno di Alfredo, Egberto, divenne re del Wessex nell'802: secondo lo storico Richard Abels, i contemporanei ritenevano improbabile che questi stabilisse una dinastia duratura. Per due secoli, tre famiglie avevano combattuto per il trono sassone occidentale e nessun figlio aveva seguito suo padre in veste di re. Nessun antenato di Egberto era stato re del Wessex dai tempi di Ceawlin, alla fine del VI secolo, ma si credeva fosse un discendente paterno di Cerdic, progenitore della dinastia sassone occidentale. Questa circostanza rese Egberto un aetheling, ovvero un principe eleggibile al trono. Dopo il regno di Egberto, la dinastia di Cerdic non godeva pi\u00f9 del peso politico necessario a candidare un papabile aetheling. Quando Egberto mor\u00ec nell'839, gli successe il figlio Etelvulfo; tutti i successivi re della Sassonia occidentale erano discendenti di Egberto ed Etelvulfo, oltre ad essere anche figli di re.\nAll'inizio del IX secolo, l'Inghilterra era quasi interamente sotto il controllo degli anglosassoni. La Mercia dominava l'Inghilterra meridionale, ma la sua supremazia termin\u00f2 nell'825, quando venne definitivamente sconfitta da Egberto nella battaglia di Ellandun. I due regni divennero alleati, evento che permise di resistere meglio agli attacchi dei vichinghi. Nell'853, il re Burgred di Mercia richiese l'aiuto della Sassonia occidentale per sopprimere una ribellione gallese, mentre Etelvulfo guid\u00f2 un contingente di sassoni occidentali in una campagna congiunta terminata con un successo. Nello stesso anno Burgred spos\u00f2 la figlia di Etelvulfo, Etelswith.\nNell'825, Egberto invi\u00f2 Etelvulfo a invadere il sottoregno merciano del Kent e il suo vicer\u00e9, Baldred, fu scacciato poco dopo. Entro l'830, l'Essex, del Surrey e del Sussex si erano sottomessi a Egberto, che aveva nominato Etelvulfo per governare i territori sudorientali come re del Kent. I vichinghi devastarono l'isola di Sheppey nell'835 e l'anno successivo sconfissero Egberto a Carhampton, nel Somerset, ma nell'838 surclass\u00f2 un'alleanza di cornici e vichinghi nella battaglia di Hingston Down, riducendo la Cornovaglia allo status di un regno cliente. Il successo di Etelvulfo lo spinse a nominare il suo primogenito Atelstano come vicer\u00e9 del Kent. Egberto ed Etelvulfo potrebbero non aver inteso un'unione permanente tra Wessex e Kent perch\u00e9 entrambi figli nominati come vicer\u00e9 e funzionari di alto grado nel Wessex. Entrambi i re mantennero il controllo generale e ai loro sottoposti non fu consentito emettere la propria moneta.\nLe incursioni vichinghe aumentarono nei primi anni 840 su entrambi i lati della Manica e nell'843 Etelvulfo perse a Carhampton. Nell'850, Atelstano sconfisse una flotta danese al largo di Sandwich nella prima battaglia navale registrata nella storia inglese. Nell'851 Etelvulfo e il suo secondo figlio, Etelbaldo, prevalsero sui vichinghi nella battaglia di Aclea e, secondo la \"Cronaca anglosassone\", \u00abcomp\u00ec il pi\u00f9 grande massacro di un esercito di razziatori pagani di cui si sia parlato fino ad oggi, suggellando una grande vittoria\u00bb. Etelvulfo mor\u00ec nell'858 e gli successe il figlio pi\u00f9 anziano sopravvissuto, Etelbaldo, come sovrano del Wessex, mentre il secondo figlio maggiore, Etelberto, subentr\u00f2 in qualit\u00e0 di monarca del Kent. Etelbaldo sopravvisse a suo padre solo per due anni, con Etelberto che quindi per la prima volta un\u00ec Wessex e Kent in un unico regno.\nBiografia.\nNascita.\nAlfredo era figlio di Etelvulfo, re del Wessex, e di sua moglie Osburga. Secondo il suo biografo Asser, che scriveva nell'893, \u00abnell'anno del Signore 849, Alfredo, re degli anglosassoni\u00bb, nacque nel feudo della corona chiamato Wantage, nel distretto noto come Berkshire. Tale data \u00e8 accettata dai curatori della biografia di Asser, Simon Keynes e Michael Lapidge, oltre che da altri storici quali David Dumville e Richard Huscroft. Tuttavia, gli elenchi genealogici della Sassonia occidentale affermano che Alfredo aveva 23 anni quando divenne re nell'aprile 871, il che implica che fosse nato tra l'aprile 847 e l'aprile 848. Questa datazione \u00e8 adottata nella biografia fornita da Alfred Smyth, che considera non affidabile l'opera di Asser, un'accusa respinta da altri storici. Richard Abels nella sua biografia presenta perplessit\u00e0 su entrambe le fonti, senza selezionarne una pi\u00f9 affidabile: per questo motivo, indica la data tra l'847 e l'849, mentre Patrick Wormald nella sua voce sull\"'Oxford Dictionary of National Biography\" fornisce l'848 o l'849. Il Berkshire risultava storicamente conteso tra Wessex e Mercia: ancora nell'844, una mappa mostrava che faceva parte della Mercia, ma la nascita di Alfredo nella contea costituisce la prova che, verso la fine degli anni 840, il controllo era passato al Wessex.\nFiglio pi\u00f9 giovane di sei fratelli, suo fratello maggiore Atelstano era abbastanza grande da essere nominato vice-re del Kent nell'839, quasi 10 anni prima della nascita di Alfredo. Questi mor\u00ec nei primi anni 850. I successivi tre fratelli di Alfredo furono poi re del Wessex. Etelbaldo (858-860) ed Etelberto (860-865) avevano anche loro molti pi\u00f9 anni di Alfredo, mentre lo stesso discorso non valeva per Etelredo (865-871), il quale aveva solo un anno o due in pi\u00f9. L'unica sorella conosciuta di Alfredo, Etelswith, spos\u00f2 Burgred, re del regno di Mercia nell'853. La maggior parte degli storici ritiene che Osburga, discendente dei sovrani dell'isola di Wight, fosse la madre di tutti i figli di Etelvulfo, ma alcuni suggeriscono che i pi\u00f9 grandi siano nati da una prima moglie i cui dettagli rimangono sconosciuti. Asser la descrive come \u00abuna donna molto religiosa, nobile per temperamento e per nascita\u00bb. Quest'ultima si spense nell'856, quando Etelvulfo spos\u00f2 Giuditta, figlia di Carlo il Calvo, re dei Franchi Occidentali.\nGiovinezza.\nSecondo Asser, nella sua infanzia Alfredo vinse un libro di poesia inglese splendidamente decorato, offerto come premio da sua madre al primo dei suoi figli in grado di memorizzarlo. La donna deve averglielo verosimilmente letto, perch\u00e9 sua madre mor\u00ec quando aveva circa sei anni e non impar\u00f2 a leggere fino a quando non ne fece dodici. Nell'853, Alfredo compare nella \"Cronaca anglosassone\", dove si riferisce del suo viaggio a Roma durante cui fu confermato da papa Leone IV, che lo \u00abunse monarca\u00bb. In et\u00e0 vittoriana, gli scrittori interpretarono questo evento come un'incoronazione anticipata, in preparazione della sua eventuale successione al trono del Wessex. Si tratta di una ricostruzione improbabile: la sua successione non poteva essere prevista all'epoca perch\u00e9 Alfredo aveva tre fratelli pi\u00f9 di grandi di lui in vita. Una lettera di Leone IV dimostra che Alfredo fu nominato \"consul\" e un'interpretazione erronea di questa investitura, sia essa intenzionale o accidentale, potrebbe giustificare la successiva confusione. L'evento potrebbe basarsi sul fatto che Alfredo in seguito accompagn\u00f2 suo padre in un pellegrinaggio a Roma, dove trascorse un po' di tempo alla corte di Carlo il Calvo, re dei Franchi, intorno all'854-855. Al loro ritorno da Roma nell'856, Etelvulfo fu deposto da suo figlio Etelbaldo. Con la guerra civile incombente, i magnati del regno si riunirono in consiglio per formare un compromesso. Etelbaldo preserv\u00f2 le contee occidentali (cio\u00e8 il Wessex storico) ed Etelvulfo regn\u00f2 a est. Dopo la morte del re Etelvulfo nell'858, il Wessex fu governato da tre fratelli di Alfredo in successione: Etelbaldo, Etelberto e Etelredo.\nI fratelli di Alfredo al potere.\nAlfredo non \u00e8 menzionato durante i brevi regni dei suoi fratelli maggiori Etelbaldo e Etelberto. La \"Cronaca anglosassone\" descrive la grande armata danese che sbarc\u00f2 in Anglia orientale con l'intento di conquistare i quattro regni che costituivano l'Inghilterra anglosassone nell'865. L'avvicinamento definitivo alla corte da parte di Alfredo inizi\u00f2 nell'865 all'et\u00e0 di 16 anni, quando ascese al trono del suo terzo fratello, il diciottenne Etelredo. Durante questo periodo, il vescovo Asser assegn\u00f2 ad Alfredo il titolo esclusivo di \"secundarius\", che potrebbe indicare una posizione simile a quella del tanistry di epoca celtica, ossia un successore riconosciuto strettamente associato al monarca regnante. Questa disposizione potrebbe essere stata sancita dal padre di Alfredo o dal witan per proteggersi dal pericolo di una successione contesa qualora Etelredo fosse caduto in battaglia. Si trattava di una tradizione ben nota tra gli altri popoli germanici, per esempio svedesi e franchi a cui gli anglosassoni erano strettamente legati, incoronare un successore come principe reale e comandante militare.\nInvasione vichinga.\nNell'868, si riferisce di Alfredo mentre combatteva al fianco di Etelredo nel tentativo fallito di ostacolare la grande armata pagana guidata da \u00cdvarr Senz'ossa fuori dall'adiacente Regno di Mercia. I danesi arrivarono in patria alla fine dell'870 e l'anno successivo si combatterono nove scontri, con alterni risultati; i luoghi e le date di due di queste battaglie restano oggetto di mistero. Una schermaglia di successo alla battaglia di Englefield nel Berkshire il 31 dicembre 870 fu seguita da una grave sconfitta durante l'assedio e la battaglia di Reading dal fratello di \u00cdvarr Halfdan Ragnarsson il 5 gennaio 871. Quattro giorni dopo, gli anglosassoni prevalsero nella battaglia di Ashdown a Berkshire Downs, forse vicino a Compton o Aldworth. I sassoni furono sconfitti nella battaglia di Basing il 22 gennaio e poi in una seconda occasione il 22 marzo a Marton (forse Marden, nel Wiltshire, o Martin, nel Dorset). Etelredo mor\u00ec poco dopo ad aprile.\nAl potere.\nLe prime lotte.\nNell'aprile 871, alla dipartita di Etelredo segu\u00ec la salita al trono di Alfredo del Wessex e l'onere della sua difesa, nonostante il defunto monarca avesse due figli all'epoca minorenni, Etelelmo e Etelvaldo. Una simile scelta si comprende se si pensa all'accordo che Etelredo e Alfredo avevano fatto all'inizio di quell'anno nel corso di un'assemblea in un luogo non identificato chiamato Swinbeorg. I fratelli avevano concordato che chiunque di loro fosse sopravvissuto all'altro avrebbe ereditato i possedimenti che il re Etelvulfo aveva lasciato congiuntamente ai suoi figli nel suo testamento. I discendenti del defunto avrebbero ricevuto solo le propriet\u00e0 e le ricchezze che il padre aveva loro assegnato e i feudi aggiuntivi che lo zio aveva acquisito. La premessa non dichiarata era che il fratello sopravvissuto sarebbe divenuto monarca. Data l'invasione danese e la giovinezza dei suoi nipoti, l'ascesa di Alfredo probabilmente non ricevette contestazioni.\nMentre era impegnato con le cerimonie funebri per suo fratello, i danesi sconfissero l'esercito sassone in sua assenza in un luogo sconosciuto e poi di nuovo in sua presenza a Wilton a maggio. La battuta d'arresto dissolse ogni speranza residua che Alfredo potesse scacciare gli invasori dal suo regno: pertanto, dovette stipulare una pace con loro. Sebbene i termini dell'intesa non siano registrati, il vescovo Asser scrisse che i pagani accettarono di lasciare il regno e mantennero la loro promessa.\nL'esercito vichingo si ritir\u00f2 da Reading nell'autunno dell'871 per occupare i quartieri invernali nella Londra merciana. Sebbene non sia menzionato da Asser o dalla \"Cronaca anglosassone\", Alfredo probabilmente consegn\u00f2 ai vichinghi una lauta somma per spingerli ad andarsene, proprio come avrebbero fatto i merciani l'anno seguente. Delle ricchezze risalenti all'occupazione vichinga di Londra nell'871/872 sono state scoperte a Croydon, Gravesend e Waterloo Bridge. Questi reperti suggeriscono il costo necessario a stipulare la pace con la controparte. Durante il lustro successivo, i danesi occuparono altre regioni dell'Inghilterra.\nNell'876, sotto i loro tre capi Guthrum, Oscetel e Anwend, i danesi superarono l'esercito sassone attaccando e occupando Wareham, nel Dorset. Alfredo li blocc\u00f2 senza per\u00f2 risultare in grado di espugnare Wareham dopo averla presa d'assalto. Egli negozi\u00f2 una pace che comport\u00f2 uno scambio di ostaggi e giuramenti, con i danesi che diedero la loro parola su un \u00abanello sacro\u00bb associato al culto del dio Thor. I danesi si rimangiarono la loro parola e, dopo aver ucciso tutti gli ostaggi, fuggirono con il favore della notte a Exeter, nel Devon.\nAlfredo blocc\u00f2 le navi vichinghe nel Devon e, considerando che della flotta di rinforzi dei pagani si persero le tracce dopo una tempesta, i danesi furono costretti a sottomettersi e si ritirarono in Mercia. Nel gennaio 878, i danesi attaccarono senza preavviso Chippenham, una roccaforte reale in cui Alfredo era rimasto per trascorrere il Natale \u00abe uccisero la maggioranza delle persone che vi si trovavano, tranne il sovrano. Egli, con un piccolo seguito, si fece strada tra boschi e paludi e dopo Pasqua realizz\u00f2 un forte ad Athelney, nelle paludi di Somerset: da quella postazione continu\u00f2 a combattere contro il nemico\u00bb. Da Athelney, un'isola situata nelle paludi vicino a North Petherton, Alfredo riusc\u00ec a organizzare una campagna di resistenza, radunando le milizie locali dal Somerset, dal Wiltshire e dall'Hampshire. L'878 costitu\u00ec il nadir della storia dei regni anglosassoni: con tutti gli altri regni caduti in mano ai vichinghi, rimaneva il solo Wessex a resistere agli assalti stranieri.\nContrattacco e vittoria.\nNella settima settimana dopo Pasqua (4-10 maggio 878), nei dintorni di Whitsuntide, Alfredo cavalc\u00f2 verso la roccia di Egbert a est di Selwood, dove lo accolsero \u00abtutte le persone del Somerset e del Wiltshire e di quella parte dell'Hampshire che si trova su questo lato del mare (cio\u00e8, a ovest del canale di Solent), rallegrandosi nel vederlo\u00bb. L'allontanamento di Alfredo dalla sua roccaforte nelle paludi faceva parte di un'offensiva attentamente pianificata che prevedeva l'aumento in termini numerici dei fyrd di tre contee. Ci\u00f2 significava non solo che il monarca aveva il sostegno dell'aldermanno, di alti funzionari reali e del thegn, incaricati di riscuotere e guidare queste forze, ma che loro avevano mantenuto le loro posizioni autoritarie in queste localit\u00e0 abbastanza bene per rispondere alla sua chiamata alla guerra. Le azioni di Alfredo suggeriscono anche l'esistenza di un sistema di esploratori e messaggeri.\nAlfredo ottenne una vittoria decisiva nella successiva battaglia di Edington, che potrebbe essere stata combattuta vicino a Westbury. In seguito, insegu\u00ec i danesi fino alla loro roccaforte a Chippenham e li lasci\u00f2 morire di fame fino alla sottomissione. Uno dei termini della resa era che Guthrum si convertisse al cristianesimo. Tre settimane dopo, il re danese e 29 dei suoi uomini principali furono battezzati alla corte reale ad Aller, vicino ad Athelney, con Alfredo che ricevette Guthrum come suo figlio spirituale. Secondo Asser, \u00abla rimozione del crismale\u00bb [la striscia di lino o di seta che cinge la fronte del cresimato dopo l'unzione col crisma] nell'ottavo giorno ebbe luogo in un feudo della corona chiamato Wedmore. Nella stessa localit\u00e0, Alfredo e Guthrum negoziarono quello che alcuni storici chiamarono il trattato di Wedmore, ma solo qualche anno dopo la cessazione delle ostilit\u00e0 si sottoscrisse una formale intesa. Secondo i termini del cosiddetto documento, il convertito Guthrum doveva lasciare il Wessex e tornare nell'Anglia orientale. Di conseguenza, nell'879 l'esercito vichingo lasci\u00f2 Chippenham e si diresse verso Cirencester. Il formale trattato di Alfredo e Guthrum, conservato in inglese antico nel Corpus Christi College (manoscritto 383), e in una compilazione latina nota come \"Quadripartitus\", fu negoziato pi\u00f9 tardi, forse nell'879 o 880, quando re Ceolwulf II di Mercia and\u00f2 deposto. L'atto divise di fatto il regno di Mercia: stando ai termini, il confine tra i regni di Alfredo e Guthrum seguiva il fiume Tamigi fino al fiume Lea, dopodich\u00e9 si seguiva il corso fino alla sorgente di quest'ultimo (vicino a Luton). Da l\u00ec, procedeva in linea retta fino a Bedford e da quest'ultima posizione affiancava il fiume Ouse fino a Watling Street.\nIn sostanza, Alfredo succedette al regno di Ceolwulf costituito dalla Mercia occidentale, mentre Guthrum incorpor\u00f2 la parte orientale della Mercia in una versione estesa del regno dell'Anglia orientale (da allora in poi l'entit\u00e0 assunse il nome di Danelaw). Inoltre, Alfredo avrebbe preservato il controllo della citt\u00e0 merciana di Londra e delle sue zecche, almeno per quel frangente storico. Nell'825, la \"Cronaca anglosassone\" riferiva che il popolo di Essex, Sussex, Kent e Surrey si arrese a Egberto, nonno di Alfredo. Da allora fino all'arrivo della grande armata danese, l'Essex aveva fatto parte del Wessex. Dopo la fondazione del Danelaw, pare che una sezione dell'Essex pass\u00f2 in mano ai danesi, ma si tratta di un avvenimento non chiaro.\nAnni 880.\nCon la firma del trattato di Alfredo e Guthrum, che si ritiene avvenne intorno all'880, ovvero quando la gente di Guthrum inizi\u00f2 a stabilirsi nell'Anglia orientale, il comandante danese poteva dirsi una minaccia neutralizzata. L'esercito vichingo, che era rimasto a Fulham durante l'inverno dell'878-879, salp\u00f2 per Gand e si rese responsabile di episodi di guerra nel continente dall'879 all'892.\nBench\u00e9 dopo la firma della pace con Guthrum non si assistette per qualche tempo a conflitti su vasta scala, si verificarono comunque delle incursioni minori lungo la costa del Wessex negli anni 880. Nell'882, Alfredo ingaggi\u00f2 una piccola battaglia navale contro quattro navi danesi. Due delle imbarcazioni finirono distrutte e le altre si arresero. L'accaduto di una delle quattro battaglie navali ci \u00e8 riferito dalla \"Cronaca anglosassone\", tre delle quali coinvolsero Alfredo. Schermaglie simili con razziatori vichinghi che agivano in maniera autonoma si sarebbero verificate per diverso tempo a venire, riportando alla memoria quelle dei decenni passati.\nNell'883, papa Marino esent\u00f2 dalla tassazione il quartiere sassone di Roma, forse in cambio della promessa di Alfredo di inviare annualmente elemosine alla Santa Sede: un simile evento potrebbe costituire l'origine della tassa medievale conosciuta come obolo di San Pietro. Il papa invi\u00f2 pure dei doni ad Alfredo, incluso quello che si riteneva fosse un frammento della Vera Croce.\nNell'855, particolare clamore dest\u00f2 in Inghilterra un saccheggio nel Kent, regno alleato nel sud est, che vide come protagonista ancora una volta Guthrum. Il resoconto di Asser dell'incursione colloca i razziatori danesi nella citt\u00e0 sassone di Rochester, dove essi ultimarono una fortezza temporanea per assediare la citt\u00e0. In risposta a quanto accaduto, Alfredo convogli\u00f2 subito una forza anglosassone contro i danesi, i quali, invece di ingaggiare l'esercito del Wessex, fuggirono verso le loro navi ancorate sulle spiagge e navigarono in un'altra zona della Gran Bretagna. La forza danese in ritirata avrebbe lasciato la Gran Bretagna solo l'estate successiva. Frattanto, non molto tempo dopo il fallito progetto danese nel Kent, il sovrano inglese invi\u00f2 la sua flotta nell'Anglia orientale. Lo scopo di questa spedizione resta avvolto nel mistero, ma Asser afferma che si trattava di una risposta a dei saccheggi. Dopo aver risalito il fiume Stour, la flotta intravide 13 o 16 navi danesi (le fonti variano) e ne segu\u00ec una battaglia. La flotta anglosassone emerse vittoriosa e, come racconta Huntingdon, \u00abcarica di spoglie\u00bb. Le imbarcazioni vittoriose vennero scoperte nell'atto di lasciare il fiume Stour da un gruppo di danesi alla foce del corso d'acqua e persero lo scontro, forse perch\u00e9 gi\u00e0 estenuati dalla lizza precedente.\nUn anno dopo, nell'886, Alfredo rioccup\u00f2 la citt\u00e0 di Londra e decise di renderla nuovamente abitabile, in quanto versava in pessime condizioni. Egli affid\u00f2 l'insediamento alle cure di suo genero Etelredo, aldermanno di Mercia. Il restauro progred\u00ec nella seconda met\u00e0 degli anni 880 e si crede che ruotasse attorno a un nuovo piano stradale, all'aggiunta di fortificazioni oltre a quelle esistenti di epoca romana e, secondo alcuni, anche alla costruzione di strutture difensive localizzate sulla riva meridionale del fiume Tamigi.\nIn tale periodo, quasi tutti i cronisti concordano che il popolo sassone dell'Inghilterra pre-unitaria si sottomise all'autorit\u00e0 di Alfredo. Nell'889 Guthrum, o Atelstano con il suo nome di battesimo, storico nemico di Alfredo e re dell'Anglia orientale, mor\u00ec e fu sepolto a Hadleigh. La morte di Guthrum cambi\u00f2 il panorama politico: il vuoto di potere che ne deriv\u00f2 stimol\u00f2 altri signori della guerra assetati di potere e desiderosi di prendere il suo posto a combattere negli anni successivi. Gli anni di tranquillit\u00e0 della vita di Alfredo stavano volgendo al termine.\nAttacchi vichinghi (anni 890).\nDopo un'altra fase di tregua, nell'autunno dell'892 o dell'893, i danesi colpirono di nuovo. Trovando precaria la loro posizione nell'Europa continentale, attraversarono l'Inghilterra su 330 navi organizzate in due divisioni. Il troncone maggiore si trincer\u00f2 ad Appledore e il minore sotto Hastein, a Milton, sempre nel Kent. Gli invasori portarono con s\u00e9 mogli e figli, cosa che lascia dedurre il tentativo concreto di eseguire conquiste e colonizzare in maniera stabile. Alfredo, nell'893 o nell'894, si stanzi\u00f2 in una posizione dalla quale poteva osservare entrambe le forze.\nMentre era in trattative con Hastein, i danesi ad Appledore insorsero e attaccarono verso nord-ovest. Ingaggiati dal primogenito di Alfredo, Edoardo, questi furono sconfitti nella battaglia di Farnham nel Surrey e dovettero rifugiarsi su un'isola a Thorney, sul fiume Colne tra il Buckinghamshire e il Middlesex, dove furono bloccati e costretti a cedere ostaggi e a promettere di lasciare il Wessex. Si recarono in seguito nell'Essex e, dopo aver subito un'altra sconfitta a Benfleet, si unirono alle forze di Hastein a Shoebury. Alfredo stava andando a dare il cambio a suo figlio a Thorney quando seppe che i danesi della Northumbria e dell'Anglia orientale erano intenti ad assediare Exeter e una roccaforte senza nome sulla costa del North Devon. Il monarca si affrett\u00f2 immediatamente verso ovest e diede il via al cosiddetto assedio di Exeter. Il destino dell'altra localit\u00e0 non viene rivelato dalle fonti.\nIl gruppo sotto Hastein decise di marciare lungo la valle del Tamigi, forse con l'idea di assistere i loro alleati a ovest. Raggiunti da una grande armata sotto i tre grandi aldermanni di Mercia, Wiltshire e Somerset e costretti a dirigersi a nord-ovest, venendo infine oltrepassati e bloccati a Buttington (alcuni identificano il sito con Buttington Tump alla foce del Wye, altri con Buttington vicino a Welshpool). Un tentativo di sfondare le linee inglesi fall\u00ec e i fuggiaschi si ritirarono a Shoebury. Dopo aver radunato i rinforzi, si lanciarono all'improvviso attraverso l'Inghilterra e occuparono le mura romane in rovina di Chester. Gli inglesi non tentarono un blocco invernale, accontentandosi di distruggere tutte le provviste nel distretto.\nAll'inizio dell'894 o 895 la penuria di cibo costrinse i danesi a ritirarsi ancora una volta nell'Essex. Alla fine dell'anno, i danesi richiamarono le loro navi lungo il Tamigi e il Lea e si trincerarono 32\u00a0km a nord di Londra. Un attacco frontale alle linee danesi fall\u00ec, anche se pi\u00f9 tardi nel corso dell'anno Alfredo colse l'opportunit\u00e0 di ostruire il fiume per impedire l'uscita delle navi danesi. I danesi si resero conto di essere stati superati in manovra, allontanati verso nord-ovest e svernarono a Cwatbridge, vicino a Bridgnorth. L'anno seguente, nell'896 (o 897), essi rinunciarono alla lotta e alcuni si ritirarono in Northumbria, altri in Anglia orientale. Coloro che non avevano legami familiari in Inghilterra fecero ritorno in Scandinavia.\nMorte e sepoltura.\nAlfredo mor\u00ec il 26 ottobre 899 all'et\u00e0 di 50 o 51 anni. Non si conosce la causa della sua morte, ma pare soffr\u00ec per tutta la vita di una malattia dolorosa e spiacevole. Il suo biografo Asser forn\u00ec una descrizione dettagliata dei sintomi, circostanza che ha permesso ai medici moderni di fornire una possibile diagnosi. Si pensa che patisse del morbo di Crohn o di emorroidi. Suo nipote, re Edredo, sembra soffr\u00ec una malattia simile.\nAlfredo fu temporaneamente sepolto nella chiesa di Old Minster a Winchester con sua moglie Ealhswith e, in seguito, suo figlio Edoardo il Vecchio. Prima della sua dipartita, ordin\u00f2 la costruzione dell'abbazia benedettina di New Minster, sperando che sarebbe diventata un mausoleo per lui e la sua famiglia. Quattro anni dopo la sua morte, i corpi di Alfredo e della sua famiglia furono riesumati e trasferiti nel loro nuovo luogo di sepoltura nel New Minster, rimanendovi per 211 anni. Quando Guglielmo il Conquistatore sal\u00ec al trono inglese dopo la conquista normanna nel 1066, molte abbazie anglosassoni affrontarono la demolizione e la sostituzione con cattedrali normanne. Tra coloro che subirono tale destino rientrava anche quella di New Minster, dove Alfredo era stato sepolto. Prima della demolizione, i monaci avevano riesumato i corpi di Alfredo e della sua famiglia per trasferirli in sicurezza in una nuova posizione. I monaci si trasferirono ad Hyde nel 1110, un po' a nord della citt\u00e0, e si trasferirono all'abbazia cittadina insieme alla salma di Alfredo e a quella di sua moglie e dei suoi figli, che furono sepolte davanti all'altare maggiore.\nNel 1536, molte chiese cattoliche romane furono vandalizzate dal popolo inglese, spronato dalla disillusione nei confronti della chiesa durante il travagliato periodo della dissoluzione dei monasteri. Uno degli edifici religiosi era il luogo di sepoltura di Alfredo, l'abbazia di Hyde. Ancora una volta, il sito dove riposavano le spoglie venne violato in una terza occasione. L'abbazia di Hyde chiuse le porte nel 1538, durante il dominio di Enrico VIII: in quel momento, il sito della chiesa fu demolito e trattato alla stregua di una cava, con le pietre che componevano l'abbazia poi riutilizzate in opere architettoniche locali. Le tombe di pietra che ospitavano Alfredo e la sua famiglia rimasero sottoterra e la terra \u00e8 tornata a essere coltivata. Le sepolture rimasero intatte fino al 1788, quando il sito fin\u00ec acquisito dalla contea per la costruzione di un carcere cittadino.\nPrima dell'inizio dell'edificazione, i detenuti che sarebbero poi stati imprigionati nel sito vennero inviati a sondare il terreno, allo scopo di prepararlo per la costruzione. Mentre scavavano le trincee di fondazione, i detenuti hanno scoperto le bare di Alfredo e della sua famiglia. Il prete cattolico locale, tale Milner, raccontava a proposito di tale evento:\nI condannati fecero a pezzi le bare di pietra, il piombo che rivestiva le bare fu venduto al prezzo di due ghinee, con le ossa sparse all'interno sparsi dell'area. La prigione affront\u00f2 la demolizione tra il 1846 e il 1850. Gli ulteriori scavi eseguiti si rivelarono inconcludenti nel 1866 e nel 1897. Nel 1866, l'antiquario dilettante John Mellor afferm\u00f2 di aver recuperato un certo numero di ossa dal sito che secondo lui erano quelle di Alfredo. Queste giunsero in possesso del vicario della vicina chiesa di San Bartolomeo, che le seppell\u00ec nuovamente in una tomba anonima nel cimitero locale.\nGli scavi condotti dal Winchester Museums Service del sito dell'abbazia di Hyde nel 1999 hanno individuato una seconda fossa scavata di fronte a dove sarebbe stato situato l'altare maggiore, identificato come probabilmente risalente agli scavi di Mellor del 1866. Lo scavo archeologico del 1999 rivel\u00f2 le fondamenta degli edifici dell'abbazia e alcuni resti umani, indicati all'epoca appartenenti ad Alfredo; si \u00e8 poi scoperto che invece appartenevano a una donna anziana. Nel marzo 2013, la diocesi di Winchester ha riesumato le ossa dalla tomba anonima di San Bartolomeo e le ha riposte in un deposito sicuro. La diocesi non ha affermato che fossero le ossa di Alfredo, ma intendeva metterle al sicuro per analisi successive e dalle attenzioni di persone il cui interesse potrebbe essere stato suscitato dalla recente identificazione dei resti di re Riccardo III. Le ossa sono state datate al radiocarbonio ma i risultati hanno mostrato che erano del 1300, ragion per cui non del monarca inglese altomedievale. Nel gennaio del 2014, un frammento di bacino che era stato portato alla luce negli scavi del 1999 del sito di Hyde e in seguito teasportato in un magazzino del museo di Winchester, dove \u00e8 stato datato al radiocarbonio del periodo corretto. Si \u00e8 ipotizzato che l'osso potesse appartenere ad Alfredo o a suo figlio Edoardo, ma ci\u00f2 non \u00e8 stato dimostrato.\nPolitica.\nRiforme militari.\nLe trib\u00f9 germaniche che invasero la Gran Bretagna nel V e VI secolo si affidavano alla fanteria non armata fornita dalla loro associazione tribale, o fyrd: su questo sistema dipendeva la potenza militare dei vari regni della prima Inghilterra anglosassone. Con fyrd si indicava la milizia locale della contea anglosassone in cui tutti gli uomini liberi dovevano prestare servizio; coloro che rifiutavano di prestarlo, erano passibili di ammende e rischiavano persino di perdere le loro propriet\u00e0. Secondo il codice legale di re Ine del Wessex, emesso nel 694 circa:\nLa cronologia di fallimenti in Wessex che precedette il successo di Alfredo nell'878 fa intuire che l'impostazione tradizionale del sistema di reclutamento si fosse ingolfata a vantaggio dei danesi. Mentre gli anglosassoni e i danesi attaccavano gli insediamenti per il saccheggio, le tattiche impiegate risultavano diverse. Nelle loro incursioni, i primi preferivano attaccare frontalmente, coordinando le loro forze e formando un muro di scudi con cui si avanzava contro l'avversario allo scopo di rompere il muro difensivo. I danesi preferivano optare per bersagli facili, mappando incursioni prudenti per evitare di rischiare il loro bottino con attacchi complicati. Alfredo not\u00f2 come essi solevano scagliare attacchi da basi sicure da cui potevano ritirarsi in caso di forte resistenza nemica. Poich\u00e9 nella prassi i danesi ricorsero anche a trincee, all'occupazione di fortificazioni e alla realizzazione di palizzate, il sovrano inglese non esit\u00f2 a ricorrere in certe occasioni alla scelta di affamare i suoi avversari.\nIl procedimento con cui gli anglosassoni schieravano le forze per difendersi dai nemici li rese vulnerabili ai vichinghi. Era responsabilit\u00e0 del fyrd della contea di riferimento quella di gestire le incursioni locali. Il re poteva richiamare la milizia nazionale per difendere il regno, ma nel caso delle incursioni vichinghe, problemi logistici e di comunicazione impedirono di radunare i guerrieri con sufficiente rapidit\u00e0. Fu solo dopo l'inizio delle incursioni che si lanci\u00f2 un appello ai feudatari, invitandoli a coinvolgere i loro sudditi in battaglia. \u00c8 pertanto probabile che nella prassi grandi regioni potrebbero essere state devastate prima che le guarnigioni difensive potessero radunarsi e arrivare in tempo. Sebbene i proprietari terrieri fossero obbligati dal re a fornire questi uomini quando chiamati, durante gli attacchi dell'878 molti disertarono Alfredo e collaborarono con Guthrum.\nIn virt\u00f9 di siffatto scenario, Alfredo capitalizz\u00f2 gli anni relativamente pacifici successivi alla sua vittoria a Edington dedicandosi ad un'ambiziosa ristrutturazione delle difese sassoni. Durante il suo viaggio a Roma, Alfredo aveva soggiornato con Carlo il Calvo ed \u00e8 possibile che abbia appreso come i re carolingi avevano affrontato i razziatori vichinghi. Sulla base delle loro esperienze, fu in grado di imbastire un regime fiscale e difensivo maggiormente funzionante per il Wessex. Il sistema di fortificazioni nella Mercia di epoca pre-vichinga potrebbe aver esercitato una certa influenza, ma solo quando le incursioni vichinghe ripresero nell'892 Alfredo si trov\u00f2 meglio preparato ad affrontarle con gruppi di fanteria, con guarnigioni mobili che dovevano essere sempre a disposizione e con una piccola flotta di navi concentrate nei fiumi e negli estuari.\nMarina inglese.\nAlfredo si ciment\u00f2 anche nella progettazione navale. Nell'896 ordin\u00f2 la costruzione di una piccola flotta, forse una dozzina di navi lunghe che, essendo a 60 remi, risultavano pi\u00f9 grandi del doppio rispetto alla controparte vichinga. Ad ogni modo, non si pu\u00f2 sostenere che in quella fase avvenne la nascita della marina inglese, come sostenevano gli storici di epoca vittoriana. Il Wessex aveva gi\u00e0 posseduto una flotta reale prima del regno di Alfredo. Il fratello maggiore di quest'ultimo, il vicer\u00e9 Atelstano di Kent e l'aldermanno Ealhhere avevano infatti sconfitto una flotta vichinga nell'851 catturando nove navi; anche Alfredo stesso aveva gi\u00e0 condotto azioni navali nell'882. L'anno 897 segn\u00f2 un importante sviluppo del Wessex quale potenza navale. L'autore della \"Cronaca anglosassone\" riferiva che le navi di Alfredo erano pi\u00f9 grosse, pi\u00f9 veloci, pi\u00f9 stabili e solcavano meglio le onde rispetto ai danesi o ai frisoni. \u00c8 probabile che, sotto gli insegnamenti di scuola classica di Asser, Alfredo abbia sfruttato il progetto di navi da guerra greche e romane, con fianchi alti ideati per il combattimento piuttosto che per la navigazione.\nAlfredo intu\u00ec che dare vita a una potenza marittima poteva ovviare al problema delle incursioni: riuscire a intercettare le flotte di razziatori prima del loro sbarco avrebbe potuto scongiurare la devastazione del regno. Risulta plausibile che le imbarcazioni fossero state concepite per essere pi\u00f9 grandi, ma nella pratica si rivelarono troppo poco manovrabili per muoversi agevolmente nelle basse acque di estuari e fiumi, gli unici luoghi in cui si poteva combattere una battaglia navale. Le navi da guerra dell'epoca non erano progettate per affondarne altre, ma piuttosto per convogliare truppe. Si suppone pertanto che, come nel caso delle battaglie navali che avevano luogo in Scandinavia in tarda et\u00e0 vichinga, gli scontri potrebbero essersi svolti con il fiancheggiamento di una nave ad un'imbarcazione avversaria, l'agganciamento delle due e infine l'abbordaggio. Il risultato generava una battaglia con combattimenti corpo a corpo a bordo delle due navi fissate.\nIn uno scontro avvenuto nell'896, la nuova flotta di nove navi di Alfredo intercett\u00f2 sei imbarcazioni vichinghe alla foce di un fiume non identificato nel sud dell'Inghilterra. I danesi erano sbarcati dalla met\u00e0 delle loro navi e si erano sparpagliati nell'entroterra. Gli uomini di Alfredo si mossero immediatamente per bloccare la loro fuga e le tre navi scandinave a galla tentarono di sfondare le linee inglesi, con una sola che riusc\u00ec a scampare. Le navi inglesi intercettarono infatti le altre due. Legando le imbarcazioni vichinghe alle proprie, l'equipaggio inglese sal\u00ec a bordo e procedette ad uccidere gli ostili. Una di esse fu capace di sfuggire perch\u00e9 le navi pesanti di Alfredo si arenarono quando la marea si abbass\u00f2. Nella battaglia, i danesi apparivano in forte inferiorit\u00e0 numerica, ma con l'aumentare della marea tornarono alle loro barche che, grazie a venti meno forti, si liberarono per prime. Gli inglesi dovettero guardare gli attaccanti fuggire imponenti, avendo subito cos\u00ec tante perdite (120 morti contro 62 frisoni e inglesi) da avere difficolt\u00e0 a spingersi in mare aperto. Troppo danneggiate per remare oltre il Sussex, due navi scandinave furono sospinte contro la costa del Sussex (probabilmente a Selsey Bill). L'equipaggio naufragato fu condotto davanti ad Alfredo a Winchester e impiccato.\nAmministrazione e fiscalit\u00e0.\nGli abitanti dell'Inghilterra anglosassone avevano un triplice obbligo, basato sulla loro propriet\u00e0 terriera: i cosiddetti \"oneri comuni\" del servizio militare, la necessit\u00e0 di prestare lavoro come sentinelle nelle fortezze e il compito di prestare manodopera nella riparazione dei ponti. Questa triade di mansioni veniva tradizionalmente chiamata \"trinoda necessitas\" o \"trimoda necessitas\". Il termine con cui in antico inglese si indicava la contravvenzione riservata a chi poneva in essere atti di negligenza, imprudenza o imperizia durante il servizio militare prendeva il nome di \"fierdwite\". Per mantenere operativi i burh e riorganizzare il fyrd come esercito permanente, Alfredo estese il regime di tassazione e coscrizione basato sui ricavi ottenuti dai proprietari di un determinato appezzamento. L'hide costituiva l'unit\u00e0 base del sistema su cui venivano valutati gli oneri fiscali che ricadevano in capo ad un soggetto. Si cristallizzava cos\u00ec anche un'evoluzione del significato del termine, in quanto \"hide\" indicava invece in origine la quantit\u00e0 di terra sufficiente a sostentare una famiglia.\nIl sistema dei burh.\nLa base del nuovo sistema di difesa militare di Alfredo si componeva di una rete di burh, ovvero fortezze difensive distribuite in punti tattici in tutto il regno. Si contavano 33 burh, distanti l'uno dall'altro circa 30\u00a0km, che consentivano ai militari di affrontare attacchi ovunque nel regno in una sola giornata.\nI burh di Alfredo (di cui 22 elevati a borough, ovvero centri urbani circondati da mura) variavano da antiche citt\u00e0 romane, come nel caso di Winchester, dove furono riparate le mura in pietra e si aggiunsero dei fossati, a massicce mura realizzate con la tecnica del pis\u00e9 circondate da ampi fossati, probabilmente rinforzati con rivestimento di legno e palizzate come a Burpham, nel Sussex occidentale. La dimensione dei borghi variava da minuscoli avamposti come Pilton, nel Devon, a grandi fortificazioni in insediamenti consolidate, la pi\u00f9 grande delle quali era Winchester.\nUn documento oggi identificato come \"Burghal Hidage\" (Familiare dei borghi) fornisce una panoramica di come funzionava la ragnatela difensiva. Si tratta di una lista di burh che fornivano la stima della \"famiglia\" dei distretti confinanti che erano soggetti al contributo per la difesa del borgo, ciascuno contribuendo al mantenimento e all'equipaggiamento di uomini per le fortificazioni in proporzione al numero di \"famiglie\" per cui essi rispondevano. Per mantenere in piedi l'apparato era necessario un totale di 27.071 soldati, circa uno su quattro di tutti gli uomini liberi nel Wessex. Molti dei burh erano citt\u00e0 gemelle che si trovavano a cavallo di un fiume ed erano collegate da un ponte fortificato, come quelle costruite da Carlo il Calvo una generazione prima. Quando vi erano due strutture difensive localizzate lungo le due rive opposte del corso d'acqua, presidiare il passaggio delle barche risultava pi\u00f9 facile. Per tale motivo, le navi vichinghe dovettero talvolta navigare sotto un ponte presidiato fiancheggiato da uomini armati di pietre, lance o frecce. Altri burh erano situati vicino a ville reali fortificate, consentendo al sovrano un migliore controllo sulle sue roccaforti.\nI burh erano collegati da un sistema stradale mantenuto per scopi militari (\"herepath\"). Le vie consentivano di radunare in fretta un esercito, a volte da pi\u00f9 di un paese, per affrontare l'invasore vichingo. La rete stradale poneva ostacoli significativi agli invasori vichinghi, specialmente quelli carichi di bottino; il sistema minacciava le rotte e le comunicazioni degli scandinavi, rendendole assai pi\u00f9 pericolose. I vichinghi non disponevano n\u00e9 delle attrezzature funzionali n\u00e9 delle conoscenze necessarie ad imbastire un assedio contro un burh, dovendo perci\u00f2 adattare i loro metodi di combattimento ad attacchi rapidi e ritirate veloci di fronte a fortificazioni ben difese. L'unico mezzo rimasto loro era quello di affamare il burh fino alla sottomissione, ma questo dava alla corona il tempo di spedire rinforzi o guarnigioni giunte dai burh vicini lungo le tratte stradali. In tali casi, i vichinghi apparivano estremamente vulnerabili all'inseguimento da parte delle forze militari congiunte del re. Il sistema di burh di Alfredo ottenne un successo talmente ben congegnato che quando i vichinghi tornarono nell'892 e presero d'assalto una fortezza semi-costruita e mal presidiata nell'estuario del Lympne, nel Kent, gli anglosassoni furono in grado di limitare la loro avanzata alle frontiere esterne del Wessex e della Mercia. L'impianto di Alfredo si presentava come rivoluzionario nella sua concezione strategica, anche se costoso nella sua esecuzione. Il suo biografo coevo Asser segnalava che vari nobili esitavano nel fornire una risposta alle richieste di supporto che giungevano alla loro attenzione, bench\u00e9 queste fossero necessarie a soddisfare \u00abi bisogni comuni del regno\u00bb.\nRiforme legali.\nAlla fine degli anni 880 o all'inizio degli anni 890, Alfredo emise un articolato \"domboc\" o codice giuridico composto dalle sue stesse leggi, seguito da un codice emesso dal suo predecessore della fine del VII secolo, il re Ine del Wessex. L'insieme di queste disposizioni normative, organizzate in 120 capitoli, veniva preceduto da un'introduzione. In essa, Alfredo spiegava che la raccolta si basava anche su testi antichi e si era ordinato \u00abdi riportare per iscritto molte delle norme che i nostri antenati osservavano, quelle che mi piacevano. Ho rifiutato di riportare molte di quelle che non mi hanno convinto su suggerimento dei miei consiglieri, apportandovi delle modifiche\u00bb.\nAlfredo individu\u00f2 in particolare le leggi che \u00abvigevano ai giorni di Ine, mio parente, o Offa, re dei merciani, o re Etelberto del Kent che per primo tra il popolo inglese ricevette il battesimo\u00bb. Egli aggiunse, piuttosto che integrare, le leggi di Ine nel suo codice e ripropose l'insieme di ammende a titolo di risarcimento promulgate da Etelberto in caso lesioni cagionate a varie parti del corpo, eccezion fatta per un paio di disposizioni non ribadite. Non si sa se Offa avesse emesso un codice legislativo, circostanza che ha spinto lo storico Patrick Wormald a ipotizzare che Alfredo si rifacesse alla legazione capitolare del 786 presentata a Offa da due legati pontifici.\nCirca un quinto del codice giuridico \u00e8 occupato dall'introduzione di Alfredo, che include le traduzioni in inglese dei Dieci comandamenti, alcuni capitoli del Libro dell'Esodo e la Lettera apostolica degli Atti degli Apostoli (15:23-29). L'introduzione pu\u00f2 essere meglio intesa come una meditazione di Alfredo sul significato della legge cristiana. Ci\u00f2 si deduce in virt\u00f9 della continuit\u00e0 tra il dono della legge di Dio a Mos\u00e8 e la stessa emissione della legge di Alfredo indirizzata ai sassoni occidentali. In tal modo, collegava il santo passato al presente storico e Alfredo, in veste di legislatore, si proponeva come propugnatore della legislazione divina.\nAlfredo divise il suo codice in 120 capitoli perch\u00e9 120 erano gli anni che aveva Mos\u00e8 alla sua morte e, nel simbolismo numerico degli esegeti biblici altomedievali, 120 stava per legge. Il legame tra la legge mosaica e il codice di Alfredo riguarda la Lettera apostolica: essa spiegava che Cristo \u00abnon era venuto per infrangere o annullare i comandamenti, ma per adempierli; e insegn\u00f2 la misericordia e la mansuetudine\u00bb (Intro, 49.1). La misericordia che Cristo infuse nella legge mosaica doveva trasparire dalle sanzioni previste in caso di lesioni, riproposte chiaramente nei codici di diritto barbarico da quando i sinodi cristiani \u00abstabilirono, mediante quella misericordia che Cristo insegn\u00f2, che per quasi ogni misfatto si poteva fissare un indennizzo monetario da destinare al danneggiato senza che ci\u00f2 costituisse peccato\u00bb. L'unico delitto che sfuggiva alla compensazione tramite denaro era il tradimento del signore a cui rispondeva una determinata persona, \u00abpoich\u00e9 Dio Onnipotente non ha giudicato nessuno tra coloro che lo disprezzavano, n\u00e9 Cristo, il Figlio di Dio, ha giudicato qualcuno per chi lo ha tradito a morte; e ha comandato a tutti di amare il proprio signore come se stesso\u00bb. L'interpretazione di Alfredo del comandamento di Cristo, da \u00abama il prossimo tuo come te stesso\u00bb (Matteo 22:39-40) ad \u00abama il tuo signore come avresti amato il Cristo stesso\u00bb, sottolinea l'importanza che Alfredo attribuiva alla signoria, da lui intesa alla stregua di un sacro vincolo istituito da Dio per il governo dell'uomo.\nQuando si passa dall'introduzione del \"domboc\" alle norme stesse, resta difficile seguire una disposizione logica, in quanto la prima impressione \u00e8 quella di doversi far strada in una commistione di leggi varie. Il codice, cos\u00ec come conservato, appariva a un giudizio pi\u00f9 attento a fini giudiziari. A titolo di esempio, varie leggi di Alfredo contraddicevano le leggi di Ine, che formavano una parte integrante. La spiegazione di Patrick Wormald \u00e8 che il codice alfrediano dovrebbe essere inteso non come un manuale legale ma come un manifesto ideologico della regalit\u00e0 \u00abprogettato pi\u00f9 per un impatto simbolico che per una direzione pratica\u00bb. In termini pratici, la legge pi\u00f9 importante nel codice potrebbe essere stata la prima: \u00abNoi raccomandiamo, essendo un comportamento assolutamente necessario, che ogni uomo mantenga attentamente il suo giuramento e la sua promessa\u00bb, un principio fondamentale del diritto anglosassone.\nAlfredo dedic\u00f2 notevole attenzione e cura alle questioni giudiziarie. Anche Asser sottolineava la sua preoccupazione per come veniva amministrata la giustizia. Ecco perch\u00e9, secondo il gallese, il re insistette nel riesaminare una seconda volta i giudizi contestati eseguiti dai suoi aldermanni e funzionari di alto rango e \u00abavrebbe esaminato attentamente quasi tutti i verdetti emessi in sua assenza ovunque nel regno, allo scopo di vedere se fossero giusti o ingiusti\u00bb. Uno scritto realizzato durante il regno di suo figlio Edoardo il Vecchio descrive Alfredo mentre era intento a sindacare su uno di questi appelli nella sua camera.\nAsser dipingeva Alfredo come un giudice salomonico, scrupoloso nelle proprie indagini giudiziarie e critico nei confronti dei funzionari reali che avevano reso giudizi iniqui o affrettati. Sebbene il cronista non avesse mai menzionava il codice legislativo, questi affermava che Alfredo si batt\u00e9 affinch\u00e9 i suoi giudici fossero istruiti e sapessero leggere e scrivere, in modo che potessero applicarsi \u00aballa ricerca della sapienza\u00bb. Il mancato rispetto di quest'ordine regio doveva essere punito con la decadenza dall'ufficio.\nLa \"Cronaca anglosassone\", commissionata all'epoca di Alfredo, and\u00f2 forse scritta per glorificare l'unificazione dell'Inghilterra, mentre \"La Vita di Re Alfredo\" era volta a promuovere i successi e le qualit\u00e0 personali di Alfredo. Appare inoltre possibile che il documento fosse finalizzato ad essere diffuso in Galles, avendo Alfredo imposto la sua autorit\u00e0 su quella zona.\nRelazioni estere.\nAsser parla in toni entusiastici delle relazioni di Alfredo con le potenze straniere, malgrado siano disponibili poche informazioni certe. Il suo interesse per le realt\u00e0 straniere \u00e8 dimostrato dagli sforzi profusi nella sua traduzione di Orosio. Inoltre, scambiava missive con Elia III, il patriarca di Gerusalemme, e le ambasciate a Roma, trasmettendo le elemosine inglesi al papa con relativa frequenza. Intorno all'890, Wulfstan di Hedeby intraprese un viaggio dalla sua citt\u00e0 natale, nello Jutland, lungo il Mar Baltico fino alla citt\u00e0 commerciale prussiana di Truso (localizzata nell'odierna Polonia nord-orientale). Il sovrano inglese raccolse personalmente i dettagli di questo viaggio.\nI rapporti di Alfredo con i principi celtici nella met\u00e0 occidentale della Gran Bretagna sono pi\u00f9 chiari. Relativamente all'inizio del suo regno, secondo Asser, i principi del Galles meridionale, a causa della pressione scatenata dalla zona settentrionale della regione e dalla Mercia, si raccomandarono ad Alfredo e confidarono nel suo intervento contro i vichinghi. Pi\u00f9 tardi, durante il suo regno, i gallesi del nord seguirono il loro esempio e cooperarono con gli inglesi nella campagna dell'893 (o 894). Asser riferisce inoltre dell'invio da parte di Alfredo di elemosine ai monasteri irlandesi e continentali. Su tale scia, gli storici ritengono di certo avvenuta la visita di tre pellegrini \u00abscoti\u00bb (cio\u00e8 irlandesi) alla corte regia inglese nell'891. Il racconto secondo cui, nel corso della sua infanzia, giunse in Irlanda per chiedere a Santa Modwenna la guarigione dalla sua patologia potrebbe evidenziare l'interesse del futuro sovrano per quell'isola.\nReligione, istruzione e cultura.\nNegli anni 880, in contemporanea con quando \u00ablusingava e minacciava\u00bb i suoi nobili per costruire e governare i burh, Alfredo, forse ispirato dall'esempio di Carlo Magno di quasi un secolo prima, intraprese uno sforzo altrettanto ambizioso volto ad innescare un risveglio culturale. Durante questa fase storica, le incursioni vichinghe erano spesso interpretate come una punizione divina e Alfredo potrebbe aver voluto far leva sul timore religioso con l'intento di placare l'ira dell'Onnipotente.\nLa rifioritura della cultura passava attraverso vari fattori: l'aumento del numero di studiosi ecclesiastici dalla Mercia, dal Galles e dall'estero per migliorare il tenore della corte e dell'episcopato; l'istituzione di una scuola di corte per educare i propri figli, i discendenti dei suoi nobili e ragazzi intellettualmente promettenti di estrazione sociale non aristocratica; un tentativo di richiedere l'alfabetizzazione per coloro che ricoprivano cariche di autorit\u00e0; una serie di traduzioni in volgare di opere latine che il re riteneva \u00abpi\u00f9 necessario che tutti gli uomini conoscano\u00bb; la compilazione di una cronaca che descrivesse in dettaglio l'ascesa del re, con una genealogia che risaliva ad Adamo finalizzata a conferire cos\u00ec ai re sassoni occidentali un'ascendenza biblica.\nSi sa molto poco della Chiesa ai tempi di Alfredo. Gli attacchi danesi, bramosi di ricchezze si erano rilevati particolarmente dannosi per gli edifici religiosi. La fondazione dei monasteri di Athelney e Shaftesbury da parte di Alfredo rappresent\u00f2 una novit\u00e0 nel Wessex, in quanto le ultime case monastiche erano state inaugurate nell'inizio dell'VIII secolo. Secondo Asser, Alfredo attir\u00f2 monaci stranieri in Inghilterra per popolare Athelney, essendovi poco interesse per la gente del posto a intraprendere una carriera monastica.\nIl monarca non intraprese alcuna riforma sistematica delle istituzioni ecclesiastiche o delle pratiche religiose nel Wessex. A suo giudizio, la chiave per la rinascita spirituale del regno era nominare vescovi e abati pii, dotti e degni di fiducia. Come re, si considerava responsabile del benessere sia temporale che spirituale dei suoi sudditi. L'autorit\u00e0 secolare e quella spirituale non costituivano categorie distinte per Alfredo.\nAllo stesso tempo, procedette a distribuire la sua traduzione della \"Cura Pastoralis\" di Gregorio Magno ai suoi vescovi, in modo che potessero formare e supervisionare meglio i sacerdoti. Inoltre, si proponeva di chiedere agli stessi vescovi di adempiere ai ruoli di funzionari e giudici reali. Nonostante le mani tese al clero per i motivi sopra esposti, Alfredo non si fece scrupoli ad espropriare le terre della Chiesa concentrate in posizioni strategiche, in particolare le propriet\u00e0 lungo il confine con il Danelaw, e di trasferirle a thegn reali e funzionari che avrebbero potuto difenderle meglio dagli attacchi dei vichinghi.\nEffetto delle incursioni danesi sull'istruzione.\nLe incursioni danesi ebbero un effetto devastante sull'istruzione in Inghilterra. Alfredo si lamentava nella prefazione della sua traduzione della \"Cura Pastoralis\" di Gregorio che \u00abl'apprendimento era diminuito in modo talmente drastico in Inghilterra che c'erano pochissimi uomini da questa riva dell'Humber che potevano comprendere appieno le loro mansioni divine in inglese o che erano capaci di tradurre una singola missiva dal latino all'inglese. Suppongo pure che non ce ne siano molti oltre l'Humber\u00bb. Alfredo forn\u00ec indubbiamente un resoconto esagerato, con toni drammatici volti a ribadire lo stato abissale dell'apprendimento in Inghilterra durante la sua giovinezza. Che l'apprendimento del latino non fosse stato cancellato \u00e8 dimostrato dalla presenza nella sua corte di dotti chierici merciani e sassoni occidentali come Plegmund, W\u00e6ferth e Wulfsige.\nLa produzione di manoscritti in Inghilterra scese precipitosamente intorno all'860, quando iniziarono le invasioni vichinghe, riprendendo solo alla fine del secolo. Numerosi manoscritti anglosassoni bruciarono insieme alle chiese che li ospitavano. Un solenne diploma della cattedrale di Canterbury, datato 873, \u00e8 cos\u00ec mal redatto e rovinato che lo storico Nicholas Brooks postul\u00f2 che uno scriba o era cos\u00ec cieco da non poter leggere ci\u00f2 che scriveva o che sapeva poco o niente di latino. \u00ab\u00c8 chiaro\u00bb, conclude Brooks, \u00abche la chiesa metropolitana [di Canterbury] deve essere stata del tutto incapace di fornire una formazione efficace nelle scritture o nel culto cristiano\u00bb.\nIstituzione di una scuola di corte.\nAlfredo istitu\u00ec una scuola di corte per l'istruzione dei propri figli, di quelli nobili e di ragazzi promettenti non aristocratici. L\u00ec studiavano libri sia in inglese che in latino e \u00absi dedicarono alla scrittura, a tal punto [...] da essere giudicati quali studenti devoti e intelligenti delle arti liberali\u00bb. Egli reclut\u00f2 studiosi dal continente e dalla Gran Bretagna per aiutare nel rilancio della cultura cristiana nel Wessex e per fornire istruzioni personali al re. Grimbaldo e Giovanni il Sassone vennero dalla Francia; Plegmundo (che Alfredo nomin\u00f2 arcivescovo di Canterbury nell'890), il vescovo W\u00e6rferth di Worcester, Atelstano, il cappellano reale Werwulf, dalla Mercia, e Asser, dal Galles sudoccidentale.\nPromozione dell'istruzione in lingua inglese.\nLe ambizioni culturali di Alfredo sembrano essere andate oltre l'istituzione di una scuola di corte. Credendo che senza la saggezza cristiana \u00abnon ci pu\u00f2 essere n\u00e9 prosperit\u00e0 n\u00e9 successo in guerra\u00bb, Alfredo mirava \u00aba istruire (fintanto che non si rivelino utili per qualche altro impiego) tutti i giovani nati liberi ora in Inghilterra che hanno i mezzi per applicarsi nello studio\u00bb. Consapevole del decadimento dell'alfabetizzazione latina nel suo regno, Alfredo propose che l'istruzione primaria fosse in inglese antico, mentre coloro che desideravano passare agli ordini sacri dovevano continuare gli studi in latino.\nPochi \"libri di cultura\" apparivano scritti in inglese: Alfredo cerc\u00f2 di rimediare a questo attraverso un ambizioso programma incentrato sulla traduzione in inglese degli scritti che riteneva \u00abassolutamente necessari che tutti gli uomini conoscano\u00bb. Non \u00e8 noto quando Alfredo diede il via ai lavori, ma ci\u00f2 potrebbe essere accaduto durante gli anni 880, quando il Wessex stava beneficiando della tregua dagli attacchi dei vichinghi. Il monarca rimase, fino a poco tempo fa, spesso considerato altres\u00ec l'autore in persona di molte delle traduzioni, ma tale affermazione \u00e8 oggi stata messa in dubbio in quasi tutti i casi. Gli studiosi si riferiscono pi\u00f9 spesso alle versioni in inglese antico come \"alfrediane\", indicando che probabilmente avevano un qualche legame con il suo mecenatismo, ma \u00e8 improbabile che fossero frutto della sua penna.\nA parte il perduto \"Handboc\" o \"Encheiridio\", che sembra essere stato un libro comune posseduto dal re, la prima opera tradotta fu il \"Dialoghi\" di Gregorio il Grande, uno scritto decisamente popolare nel Medioevo. L'opera fu intrapresa su ordine di Alfredo da Werferth, vescovo di Worcester, con il re che si limitava a fornire una prefazione. In maniera sorprendente, Alfredo, senza dubbio con la consulenza e l'aiuto dei suoi studiosi di corte, tradusse egli stesso quattro opere: \"Cura Pastoralis\" di Gregorio Magno, \"De consolatione philosophiae\" di Severino Boezio, i \"Soliloqui\" di Agostino d'Ippona e i primi cinquanta salmi del Salterio.\nSi potrebbe aggiungere a questo elenco la traduzione, contenuta nel codice giuridico di Alfredo, di estratti dalla versione Vulgata dell'Esodo. Quelle in inglese antico delle \"Storie contro i pagani\" di Paolo Orosio e la \"Storia ecclesiastica del popolo inglese\" di Beda il Venerabile non sono pi\u00f9 accettate dagli studiosi come opere proprie di Alfredo a causa di differenze lessicali e stilistiche. Tuttavia rimane il consenso sul fatto che facessero parte del progetto di lavoro alfrediano. Simon Keynes e Michael Lapidge avanzano una simile ipotesi anche per il \"Leechbook\" di Bald e per l'anonimo \"Old English Martyrology\".\nLa prefazione della traduzione di Alfredo della \"Cura Pastoralis\" di papa Gregorio Magno spiegava perch\u00e9 riteneva necessario rendere disponibili opere come questa dal latino all'inglese. Bench\u00e9 descrivesse il suo metodo come finalizzato a rendere \u00aba volte parola per parola, a volte senso per senso\u00bb, la traduzione si mantiene molto vicina all'originale anche se, attraverso le sue scelte, si offuscava la distinzione tra autorit\u00e0 spirituale e secolare. Alfredo intendeva impiegare il lavoro rendendolo disponibile per tutti i suoi vescovi. L'interesse per la traduzione della \"Cura Pastoralis\" venne cos\u00ec ben trapiantato che delle copie si realizzavano ancora nell'XI secolo.\nIl \"De consolatione philosophiae\" di Boezio era il manuale filosofico pi\u00f9 popolare del Medioevo. A differenza della traduzione della \"Pastorale\", la versione alfrediana si basa in maniera assai libera sull'originale e, sebbene G. Schepss abbia rivelato che molte delle aggiunte al testo si devono non al traduttore stesso ma alle glosse e ai commenti adoperati, molti aspetti riflettevano filosofie della regalit\u00e0 nell'ambiente di Alfredo. \u00c8 in Boezio che ricorre la frase spesso citata: \u00abPer dirla in breve: ho voluto vivere in maniera degna finch\u00e9 ho vissuto e, dopo la mia vita, vorrei lasciare ai postumi la mia traccia in opere valide\u00bb. Il libro ci \u00e8 pervenuto solo tramite due manoscritti: uno di essi \u00e8 in prosa, l'altro una commistione di prosa e versi.\nL'ultima opera alfrediana \u00e8 quella che reca il nome \"Blostman\" (\"Fioritura\") o \"Antologia\". La prima met\u00e0 si basava principalmente sui \"Soliloqui\" di Sant'Agostino d'Ippona, il resto \u00e8 tratto da varie fonti. Il materiale fu pensato per contenere molto di ci\u00f2 che era proprio di Alfredo e per lui altamente caratteristico. Si pensi alle ultime parole, le quali formano un appropriato epitaffio \u00abper il pi\u00f9 nobile dei re inglesi [...] mi sembra un uomo molto sciocco e veramente miserabile colui che non aumenter\u00e0 la sua comprensione del mondo mentre \u00e8 in vita. Si deve vedere alla stessa maniera chi desidera e anela sempre a raggiungere quella vita senza fine dove tutto sar\u00e0 reso chiaro\u00bb. Alfredo appare come personaggio nel poema del XII o XIII secolo \"Il gufo e l'usignolo\" (\"The Owl and the Nightingale\"), dove viene lodata la sua saggezza e abilit\u00e0 con i proverbi. \"I Proverbi di Alfredo\", un'opera del XIII secolo, contiene detti che probabilmente non si dovevano ad Alfredo, ma attestavano la sua reputazione medievale postuma di saggezza.\nIl cosiddetto gioiello Alfredo (\"Alfred Jewel\"), scoperto nel Somerset nel 1693, \u00e8 stato a lungo associato al monarca, a causa della sua iscrizione in inglese antico AELFRED MEC HEHT GEWYRCAN (\"Alfredo mi ha ordinato di essere creato\"). Il gioiello \u00e8 lungo circa 6,4 cm, realizzato in filigrana d'oro, e racchiude un pezzo di cristallo di quarzo lucidato al di sotto del quale \u00e8 incastonato un cloisonn\u00e9 smaltato con l'immagine di un uomo che regge scettri floriati, forse un impersonificazione della Vista o della Sapienza di Dio.\nUn tempo attaccato a un'asta sottile o un bastone incastonato sulla presa cava alla sua base, il gioiello risale sicuramente al regno di Alfredo. Sebbene la sua funzione sia sconosciuta, si \u00e8 suggerito spesso che il gioiello fosse uno degli \"\u00e6stels\" (segnalibri) che Alfredo ordin\u00f2 di inviare ad ogni vescovado accompagnando una copia della sua traduzione della \"Pastorale\". Ogni \"\u00e6stel\" valeva la somma principesca di 50 mancusi, una cifra la quale giustificherebbe la lavorazione di qualit\u00e0 e i materiali costosi del gioiello Alfredo.\nLo storico Richard Abels giudica le riforme dell'istruzione e militari di Alfredo complementari. Ripristinare la religione e l'apprendimento nel Wessex, sostiene Abels, era nella mente del re essenziale per la difesa del suo regno quanto la costruzione dei burh. Come osservava Alfredo nella prefazione nella sua traduzione inglese della \"Cura Pastoralis\" di Gregorio Magno, i re che non obbediscono al loro dovere divino di promuovere l'apprendimento possono aspettarsi che le punizioni terrene colpiscano il loro popolo. \u00abLa ricerca della saggezza\u00bb, assicurava ai suoi lettori del Boezio, \u00abera la via pi\u00f9 sicura per il potere: anelate dunque alla saggezza, e, quando avrete imparato abbastanza, non condannate quanto fatto, poich\u00e9 vi dico che tramite la saggezza potrete immancabilmente raggiungere il potere, s\u00ec, anche se non lo si desidera\u00bb.\nLa rappresentazione della resistenza sassone occidentale ai vichinghi da parte di Asser e del cronista come una guerra santa cristiana va interpretata come pi\u00f9 che semplice retorica o propaganda. Essa rifletteva la fede di Alfredo in una dottrina di ricompense e punizioni divine, radicata in una visione di un ordine mondiale cristiano gerarchico in cui Dio \u00e8 il Signore al quale i re devono obbedienza e, attraverso il quale, questi derivano la loro autorit\u00e0 sui propri sudditi. La necessit\u00e0 di persuadere i suoi nobili a intraprendere sforzi per il \"bene comune\" spinse Alfredo e i suoi studiosi di corte a rafforzare e approfondire la concezione della regalit\u00e0 cristiana, ereditata basandosi sull'opera di sovrani precedenti tra cui Offa, scrittori ecclesiastici tra cui Beda e Alcuin e vari partecipanti alla rinascita carolingia. Non si trattava di una via di pensiero cinica della religione per giustificare ai suoi sudditi la necessit\u00e0 di prestare obbedienza, ma di un elemento intrinseco nella visione del mondo di Alfredo. Egli credeva, come altri sovrani dell'Inghilterra e della Francia del IX secolo, che Dio gli avesse affidato il benessere spirituale e fisico del suo popolo. Se la fede cristiana fosse caduta in rovina nel suo regno, se il clero fosse stato troppo ignorante per comprendere le parole latine che traboccavano negli uffici e nelle liturgie, se gli antichi monasteri e collegiate sarebbero rimasti abbandonati per indifferenza, egli era responsabile agli occhi di Dio, allo stesso modo di Giosia. Il fine ultimo di Alfredo riguardava dunque una cura attenta del suo popolo.\nAspetto e personalit\u00e0.\nAsser scriveva del monarca nella sua \"Vita del Re Alfredo\":\nAsser riporta pure che Alfredo non impar\u00f2 a leggere fino all'et\u00e0 di 12 anni o pi\u00f9, un evento descritto come \u00abvergognosa negligenza\u00bb dei suoi genitori e tutori. Alfredo era un eccellente ascoltatore e aveva una memoria incredibile, ricordando molto bene la poesia e i salmi. A tal proposito, Asser narra di un curioso episodio risalente alla giovent\u00f9 del futuro sovrano. Dopo avergli mostrato un testo, la madre mise alla prova lui e i suoi fratelli dicendo: \u00abRegaler\u00f2 questo libro a chi tra di voi lo impararer\u00e0 pi\u00f9 in fretta\u00bb. Avendo poi chiesto con entusiasmo alla mamma se davvero lei avesse mantenuto fede alla sua parola, Alfredo si mise d'impegno, lo apprese e lo recit\u00f2 a sua madre.\nPare che Alfredo portasse con s\u00e9 un libricino, probabilmente una versione medievale di un taccuino tascabile, che conteneva salmi e molte preghiere che spesso soleva riportare. Asser scrive: questi \u00abraccoglieva tutto in un solo libro, come ho potuto constatare di persona; in ogni dove e in ogni frangente della vita quotidiana, lo portava con s\u00e9 per amore della preghiera, non separandosene mai\u00bb. Eccellente cacciatore, Alfredo non vedeva secondo le fonti coeve rivali in tale pratica.\nSebbene fosse il pi\u00f9 giovane dei suoi fratelli, era probabilmente il pi\u00f9 aperto di mente. Il suo desiderio di aumentare il tasso d'istruzione potrebbe derivare dal suo amore in giovane et\u00e0 per la poesia inglese e dalla volont\u00e0 di leggere su testi scritti quanto sarebbe andato col tempo o con la memoria dimenticato. Asser riporta che Alfredo \u00abnon riusciva a soddisfare la sua brama per ci\u00f2 che desiderava di pi\u00f9, vale a dire le arti liberali; questo perch\u00e9, come di solito diceva, a quel tempo non c'erano buoni studiosi nell'intero regno dei sassoni occidentali\u00bb.\nDiscendenza.\nNell'868, Alfredo spos\u00f2 Ealhswith, figlia di un nobile merciano, Etelredo Mucel, aldermanno dei Gaini, uno dei gruppi tribali locali. La madre di Ealhswith, Eadburh, era legata alla famiglia reale di Mercia.\nI due ebbero cinque o sei figli, tra cui Edoardo il Vecchio, che successe a suo padre come re, Ethelfleda, divenuta signora dei merciani, ed Elfrida, che spos\u00f2 Baldovino II di Fiandra. Sua madre era Osburga, figlia di Oslac dell'isola di Wight, gran maggiordomo d'Inghilterra. Asser, nella sua \"Vita \u00c6lfredi\" afferma che questo elemento evidenzierebbe il suo legame con gli juti dell'isola di Wight. Si tratta di un'affermazione improbabile, poich\u00e9 Beda il Venerabile riporta che furono tutti massacrati dai Sassoni sotto Caedwalla.\nOsferth viene descritto come un parente nel testamento di re Alfredo e i documenti attestano che preserv\u00f2 una posizione elevata fino al 934. Un atto risalente al regno di re Edoardo lo descriveva come il fratello del re, un'informazione errata secondo Keynes e Lapidge; a giudizio di Janet Nelson, si tratterebbe di un figlio illegittimo di re Alfredo.\nLascito.\nAlfredo \u00e8 venerato come santo da alcune tradizioni cristiane. Sebbene Enrico VI d'Inghilterra abbia tentato senza successo di farlo canonizzare da papa Eugenio IV nel 1441, fu venerato in alcuni anni dalla Chiesa cattolica; tuttavia, l'attuale \"Martirologio Romano\" non lo menziona. La Comunione anglicana lo venera come eroe cristiano con una festivit\u00e0 minore il 26 ottobre: \u00e8 spesso raffigurato su vetrate delle parrocchie britanniche.\nAlfredo incaric\u00f2 il vescovo Asser di scrivere la sua biografia, fornendo inevitabilmente un punto di vista non neutrale e incentrato sugli aspetti positivi dell'uomo. Anche storici medievali successivi come Goffredo di Monmouth rafforzarono l'immagine favorevole di Alfredo. Al tempo della Riforma, il monarca era visto come un pio sovrano cristiano che promuoveva l'uso dell'inglese piuttosto che del latino, ragion per cui le traduzioni che commission\u00f2 furono considerate non contaminate dalle successive influenze cattoliche dei Normanni. Di conseguenza, furono gli scrittori del XVI secolo a conferire ad Alfredo il suo epiteto \"il Grande\", mentre ci\u00f2 non si rintraccia in nessuno dei contemporanei di Alfredo. Il titolo fu mantenuto dalle generazioni successive che ammirarono il patriottismo di Alfredo, il suo successo contro la barbarie, la promozione dell'istruzione e l'istituzione dello Stato di diritto.\nUn certo numero di istituti scolastici e strutture universitarie vanta nella propria indicazione il nome di Alfredo, tra cui l'Universit\u00e0 di Winchester, un'universit\u00e0 e un college della cittadina di Alfred, nello stato di New York, una prestigiosa scuola secondaria a Wantage, nell'Oxfordshire, la scuola di Barnet, a nord di Londra e altri istituti situati nel Regno Unito o negli USA.\nLa Royal Navy ha battezzato una nave e due avamposti costieri HMS \"King Alfred\", mentre una delle prime navi della Marina statunitense fu chiamata USS \"Alfred\" in suo onore. Nel 2002, Alfredo \u00e8 stato classificato al numero 14 nella lista della BBC dei 100 britannici pi\u00f9 influenti a seguito di una votazione eseguita in tutto il Regno Unito.\nVarie statue dedicate ad Alfredo il Grande sono state realizzate a Winchester (eretta nel 1899 per celebrare i mille anni dalla morte di Alfred), a Pewsey (inaugurata nel 1913 in occasione dell'incoronazione di re Giorgio V), a Wantage, all'Universit\u00e0 di Albany, nello stato di New York, e a Cleveland, in Ohio.\nNella cultura di massa.\nAlfredo il Grande \u00e8 il protagonista dell'omonima opera seria di Gaetano Donizetti del 1823. Dopo che una pellicola gli fu dedicata nel 1969 sotto la regia di Clive Donner, Alfredo fa parte della serie di romanzi \"Le storie dei Re Sassoni\" scritta da Bernard Cornwell; e della serie TV derivata The Last Kingdom interpretato da David Dawson. Alfredo \u00e8 presente anche nella serie televisiva Vikings, dove verr\u00e0 chiamato con il nome di Alfred, interpretato da Ferdia Walsh-Peelo. \u00c8 rappresentato anche nel videogioco del 2020 , dove interpreta un ruolo ambiguo, essendo antagonista ma aiutando segretamente il protagonista a eliminare l'ordine di cui lui \u00e8 a capo.\nLa leggenda della torta.\nUna leggenda narra che quando Alfredo fugg\u00ec per la prima volta a Somerset Levels gli fu dato rifugio da una contadina che, ignara della sua identit\u00e0, lo lasci\u00f2 a sorvegliare alcuni dolci che aveva lasciato cuocere sul fuoco. Assorto nei pensieri relativi alle problematiche del suo regno, Alfredo lasci\u00f2 bruciare senza volerlo le torte e venne sgridato dalla donna al suo ritorno. Non ci sono prove contemporanee che avvalorino la veridicit\u00e0 della leggenda, ma \u00e8 possibile che si diffuse come racconto per via orale. La prima volta che fin\u00ec riportata su testi scritti avvenne circa un secolo dopo la morte di Alfredo."}
{"id": "325699", "revid": "37401", "url": "https://it.wikipedia.org/wiki?curid=325699", "title": "Jahve", "text": ""}
{"id": "325700", "revid": "37401", "url": "https://it.wikipedia.org/wiki?curid=325700", "title": "Jahv\u00e9", "text": ""}
{"id": "325701", "revid": "37401", "url": "https://it.wikipedia.org/wiki?curid=325701", "title": "Jahv\u00e8", "text": ""}
{"id": "325704", "revid": "547034", "url": "https://it.wikipedia.org/wiki?curid=325704", "title": "Contea di San Bernardino", "text": "La contea di San Bernardino (in inglese \"San Bernardino County\"), \u00e8 una contea dello Stato della California, negli Stati Uniti. La popolazione al censimento del 2014 era di abitanti. Il capoluogo di contea \u00e8 San Bernardino.\nGeografia fisica.\nLa contea si trova nel sud est della California. L'U.S. Census Bureau certifica che l'estensione della contea \u00e8 di 52.073\u00a0km\u00b2, di cui 51.936\u00a0km\u00b2 composti da terra e i rimanenti 137\u00a0km\u00b2 composti di acqua. Con la sua area complessiva di 52.073 km\u00b2 (superiore a quella di nove stati, potrebbe contenere tredici volte il Rhode Island) \u00e8 la contea pi\u00f9 estesa degli Stati Uniti \"contigui\" o \"continentali\", ossia i 48 stati che confinano con almeno un altro Stato dell'Unione (sono \"contigui\" tutti gli stati, meno Alaska ed Hawaii).\nCon un territorio in gran parte desertico (Mojave) e montuoso, occupa la zona compresa tra i sobborghi della densamente popolata Greater Los Angeles Area al confine con il Nevada ed il fiume Colorado. Nel 2005, la popolazione era stimata in 1.932.000 abitanti, concentrati soprattutto nella zona sud occidentale della contea, in cui si trovano aree densamente abitate, stante la vicinanza con Los Angeles.\nLa citata parte della contea, assieme alla vicina Contea di Riverside, viene indicata come Inland Empire.\nStoria.\nLa Contea di San Bernardino venne costituita il 10 maggio 1810."}
{"id": "325705", "revid": "3831", "url": "https://it.wikipedia.org/wiki?curid=325705", "title": "Vegeta Junior", "text": ""}
{"id": "325706", "revid": "767487", "url": "https://it.wikipedia.org/wiki?curid=325706", "title": "...e tu vivrai nel terrore! - L'aldil\u00e0", "text": "...e tu vivrai nel terrore! - L'aldil\u00e0 \u00e8 un film del 1981, diretto da Lucio Fulci. \u00c8 la seconda parte della cosiddetta \"trilogia della morte\", tre film horror-splatter diretti da Fulci tra il 1980 e il 1981, interpretati da Catriona MacColl. Gli altri film della trilogia sono \"Paura nella citt\u00e0 dei morti viventi\" e \"Quella villa accanto al cimitero\".\n\u00c8 considerato il film pi\u00f9 visionario ed estremo di Fulci, ed \u00e8 divenuto un film di culto tra gli amanti del genere splatter. Fu riedito nel 1987 e nel 1988, entrambe le volte con il titolo \"L'aldil\u00e0\".\n\u00c8 stato proiettato in una versione restaurata nel 2004 alla 61\u00aa Mostra internazionale d'arte cinematografica di Venezia, nell'ambito della rassegna \"Storia segreta del cinema italiano - Italian Kings of the B's\".\nNel 1998 Quentin Tarantino restaur\u00f2 la pellicola e la distribu\u00ec per la prima volta negli Stati Uniti d'America, nella versione integrale.\nTrama.\nLouisiana, 1927: il pittore Zweick alloggia nella camera 36 dell'hotel Sette porte, quando irrompe un gruppo di uomini del posto che, sospettandolo di stregoneria, lo massacrano a colpi di catene e poi lo conducono nella cantina dove lo crocifiggono ad una parete su cui \u00e8 inciso uno strano simbolo, ed infine lo ricoprono di calce viva.\nNello stesso momento Emily, una ragazza del luogo, entra in possesso di un misterioso libro intitolato \"Eibon\", e scopre che l'hotel Sette porte \u00e8 stato costruito su uno dei sette varchi dell'Inferno. Il libro prende fuoco tra le sue mani.\nLouisiana, 1981: Liza Merril, una giovane ragazza newyorkese, eredita l'hotel Sette porte, che adesso versa in pessime condizioni. Decisa a guadagnarci qualcosa, la ragazza inizia la ristrutturazione dello stabile, ma ben presto iniziano degli strani incidenti: il campanello della stanza 36 si aziona da solo, e un imbianchino cade dall'impalcatura quando intravede la figura di una donna cieca ad una finestra. L'uomo, ferito, perde sangue dalla bocca, e viene soccorso dal medico John McCabe, che conosce cos\u00ec Liza.\nNel frattempo Liza \u00e8 in viaggio in macchina e mentre percorre un ponte, si ritrova davanti una ragazza con un cane. Liza frena all'ultimo istante per evitarla e scopre che la ragazza si chiama Emily ed \u00e8 cieca. Accompagnatala alla villa dove abita da sola, Emily le consiglia di lasciare l'hotel e di tornare a New York, ma non d\u00e0 altre spiegazioni.\nPoco dopo arriva l'idraulico Joe per riparare una perdita nello scantinato. Cercando l'origine della perdita apre un varco in una parete e si ritrova nel luogo dove era stato crocefisso Zweick 54 anni prima. Improvvisamente da un muro spunta la mano di un cadavere che gli cava entrambi gli occhi uccidendolo. Il corpo viene ritrovato da Martha, l'addetta alle pulizie, che fa un'altra sconvolgente scoperta: il cadavere putrefatto di Zweick.\nI due cadaveri vengono portati all'ospedale e sottoposti all'autopsia da McCabe e dal suo collega, il dottor Harris, che tenta di rilevare onde cerebrali sul cadavere di Zweick, con l'ausilio di un rivelatore, senza ottenere alcun risultato. Tuttavia, quando i due medici si allontanano, il monitor del rivelatore inizia improvvisamente a pulsare.\nAll'obitorio giungono Jill, la figlia di Joe, e sua madre Mary Ann. Questa si reca nella stanza dove riposa il marito, per vestire il cadavere, ma viene colpita da qualcosa e crolla a terra svenuta. Il suo volto viene sfregiato da un getto di acido corrosivo. Jill sente le urla della madre e piomba nella stanza, ritrovandosi assediata dalla schiuma rossastra proveniente dal corpo della madre. Impaurita, la bambina tenta di fuggire ma, aprendo una porta dell'obitorio, si ritrova faccia a faccia con dei cadaveri privi di occhi.\nLiza incontra Jill al funerale dei genitori, la ragazza \u00e8 sotto shock e tiene le palpebre sempre chiuse; rimasta sola nel cimitero apre gli occhi mostrandosi anch'ella cieca come Emily.\nTornata all'hotel, Liza trova Emily che le racconta la storia del Sette porte. Cinquant'anni prima, tutti gli abitanti dell'hotel furono ritrovati morti. Tra questi vi era anche Zweick, che aveva scoperto che l'hotel era stato costruito su una delle sette porte dell'Inferno. All'improvviso, dopo aver toccato lo stesso quadro che Zweick stava dipingendo prima di essere ucciso, le mani di Emily iniziano a sanguinare per cui fugge via con il suo cane e Liza, ripensando pi\u00f9 volte alla scena, si accorge che i passi di Emily non emettono alcun suono, iniziando a sospettare che si tratti di un fantasma.\nDecisa a scoprire cosa sta accadendo, Liza entra nella stanza 36, dove trova una copia dell\"'Eibon;\" sentendo dei rumori apre una porta e appare il cadavere crocifisso di Zweick. Liza si mette a urlare e scappa, finendo tra le braccia di McCabe, che la soccorre. Liza gli racconta del cadavere e lo porta nella stanza, ma non c'\u00e8 pi\u00f9 traccia n\u00e9 del cadavere n\u00e9 del libro. Ci sono solo due chiodi arrugginiti infissi alla parete.\nIl giorno dopo, passeggiando con Martin, l'architetto che si occupa del restauro dell'albergo, Liza crede di scorgere l\"'Eibon\" dalla vetrina di un negozio, ma si tratta di un'allucinazione. Martin si reca in biblioteca, per consultare la planimetria dell'hotel. Mentre si trova su una scala, Martin viene spaventato da un tuono improvviso e precipita a terra rimanendo paralizzato. Un gruppo di tarantole appare dal nulla e lo assale, strappandogli via le labbra, il naso, la lingua e cavandogli un occhio, mentre la pianta originale dell'hotel si dissolve lentamente dal registro.\nIl dottor McCabe, intanto, va alla casa di Emily che trova abbandonata, ma qui riesce anche a scovare una copia dell'Eibon che porta via.\nNel vecchio hotel, invece, Martha entra nella stanza 36 per effettuare le pulizie. Dalla vasca da bagno emerge il cadavere dell'idraulico Joe, che spinge la donna verso un grosso chiodo, che le cava un occhio.\nAll'obitorio, McCabe inizia a leggere l\"'Eibon\" e, esaminando attentamente il cadavere di Zweick, scopre inciso sul polso lo stesso simbolo che si trova nel libro. Nella sua villa, Emily \u00e8 minacciata da Zweick, Joe, Martha e Arthur (il figlio di quest'ultima, ucciso anch'egli da uno spettro) che si materializzano davanti a lei sotto forma di zombi. La ragazza urla loro di andare via e gli aizza contro il suo cane, che li assale e sembra riesca a cacciarli. Tornato accanto alla sua padrona, dopo un attimo di calma l'azzanna alla gola, sgozzandola.\nLiza, nello scantinato, viene intanto aggredita da Arthur e salvata ancora una volta da McCabe. I due vengono investiti da una scarica di lampi e da una pioggia di sangue. Fuggiti via, i due si recano all'ospedale, dove McCabe chiede l'aiuto del collega Harris, esperto di occultismo. L'ospedale viene assediato all'improvviso da un gruppo di zombi, e Harris muore trafitto dalle schegge di una vetrata. Durante la fuga, Liza trova Jill impaurita nell'obitorio e la porta con s\u00e9, ma all'improvviso la ragazza aggredisce Liza e viene abbattuta con un colpo di pistola da McCabe.\nLiza e McCabe fuggono dall'ospedale ma si ritrovano inspiegabilmente nei sotterranei del Sette porte. I due si inoltrano nella cantina e si accorgono di essere entrati nel paesaggio raffigurato nel dipinto di Zweick. Davanti a loro c'\u00e8 uno scenario surreale, pieno di cadaveri nudi, senza inizio n\u00e9 fine: l'aldil\u00e0. Alcune voci sussurrano continuamente i loro nomi.\nIncapaci di trovare una via di fuga, i due si fermano e sbarrano gli occhi in preda al terrore e allo sgomento. Sono diventati ciechi,e dopo pochi secondi scompaiono nel paesaggio che si trasforma nel dipinto.\nProduzione.\nSceneggiatura.\nIl film nacque da un'idea del produttore Fabrizio De Angelis, che ottenne un pre-finanziamento da alcuni produttori stranieri quando ancora non c'era n\u00e9 un soggetto, n\u00e9 una sceneggiatura, ma soltanto il titolo del film.\nPer scrivere il copione fu chiamato Dardano Sacchetti, autore delle sceneggiature dei precedenti horror di Fulci, \"Zombi 2\" e \"Paura nella citt\u00e0 dei morti viventi\". Sacchetti scrisse la storia del film in dieci giorni. Il modello era il romanzo \"Il giro di vite\" di Henry James. Successivamente, la sceneggiatura fu rivista da Giorgio Mariuzzo e dallo stesso Lucio Fulci.\nCast.\nCatriona MacColl aveva gi\u00e0 interpretato il ruolo della protagonista femminile in \"Paura nella citt\u00e0 dei morti viventi\". Per il protagonista il regista romano scelse David Warbeck, che aveva gi\u00e0 avuto un ruolo nel suo \"Black Cat (Gatto nero)\", e aveva avuto un ottimo rapporto sul set con Fulci.\nIl ruolo dell'idraulico Joe doveva essere interpretato in un primo momento da Venantino Venantini. I titoli di coda del film e molte fonti riportano come colui che interpret\u00f2 il ruolo l'attore Gianni De Nava. In realt\u00e0 chi alla fine interpret\u00f2 il ruolo fu il regista teatrale Tonino Pulci, grande amico del regista.\nPer il ruolo del dottor Harris si pens\u00f2 inizialmente a Ivan Rassimov. Alla fine fu scelto Al Cliver, attore feticcio di Lucio Fulci.\nEmily doveva essere interpretata da Stefania Casini, che rifiut\u00f2 la parte poich\u00e9 non voleva indossare le lenti ottiche necessarie per il ruolo. Alla fine, Emily fu interpretata da Cinzia Monreale, reduce da \"Buio Omega\" di Joe D'Amato, che utilizz\u00f2 lo pseudonimo Sarah Keller.\nVeronica Lazar era stata la Mater Tenebrarum in \"Inferno\" di Dario Argento. L'attrice fu voluta da Fulci. Il ruolo dell'architetto Martin fu interpretato da Michele Mirabella, in seguito noto presentatore televisivo. Fulci non voleva un attore noto per quella parte. Mirabella si present\u00f2 al provino, nascondendo al regista il suo passato da attore pubblicitario. Quando Fulci lo scopr\u00ec, a materiale gi\u00e0 girato, si arrabbi\u00f2 molto.\nLucio Fulci appare in un cameo, nei panni del bibliotecario che porge la scala a Martin prima che questi cada a terra. Le comparse del film furono reclutate tra i barboni di Roma, che furono pagati con abbondanti dosi di whisky e vodka.\nDurante la lavorazione, Fulci (notoriamente molto duro con i suoi attori, soprattutto con le attrici) ebbe dei problemi soprattutto con Cinzia Monreale e con Antoine Saint-John. Quest'ultimo addirittura fugg\u00ec dal set, perch\u00e9 stressato dalle continue sedute di trucco.\nTrucco ed effetti speciali.\nIl trucco e gli effetti speciali del film furono realizzati da Giannetto De Rossi, da Maurizio Trani e da Germano Natali. Come abitudine di De Rossi, gli effetti furono creati direttamente sugli attori, con l'ausilio di alcune protesi.\nAgli attori che nel corso del film interpretano personaggi che divengono ciechi o lo sono gi\u00e0, come Emily, vennero applicate delle lenti finte con delle pupille dipinte. Soprattutto Cinzia Monreale gir\u00f2 tutto il film con queste lenti sugli occhi.\nPer la scena dell'occhio estirpato all'idraulico Joe fu realizzato un occhio finto che presentava la parte anteriore pi\u00f9 dura, mentre il resto era fatto di plastilina. La mano che esce dal muro e agguanta Joe \u00e8 di De Rossi, anche se Maurizio Trani dichiar\u00f2 che era la sua.\nPer l'attacco delle tarantole a Michele Mirabella furono costruiti dei ragni finti, pilotati a distanza da De Rossi, ma furono anche utilizzate sei tarantole vere. L'idea della tarantola che entra nella bocca di Mirabella e l'inquadratura dall'interno della sua bocca fu suggerita da De Rossi. Furono realizzate due bocche: una a grandezza naturale, utilizzata per le riprese esterne, e una grande il triplo di una bocca normale, utilizzata per le riprese interne. La lingua che viene estirpata dalla bocca era di lattice e aveva un serbatoio pieno di sangue finto.\nFotografia.\nLa direzione della fotografia del film fu affidata a Sergio Salvati, storico collaboratore di Fulci. Per ispirarsi, Salvati lesse un libro del pittore Fabrizio Clerici, portato sul set dallo scenografo Massimo Lentini.\nIl prologo del film fu girato in bianco e nero, virato seppia. Questo d\u00e0 all'incipit una parvenza da vecchia fotografia. Salvati us\u00f2 un colore tendente al seppia, con l'ausilio di gelatine, quindi lo vir\u00f2 in fase di stampa. Tuttavia, per l'edizione uscita nelle sale cinematografiche tedesche, il prologo \u00e8 a colori per volont\u00e0 dei distribuitori. Salvati sostiene che i produttori tedeschi abbiano stampato il prologo a colori, per evidenziare le scene splatter dell'esecuzione di Zweick.\nLa sequenza in cui Emily viene assediata dagli zombi fu realizzata tramite un alternarsi di campi lunghi e primi piani, per aumentare la drammaticit\u00e0 della sequenza.\nLa scena finale del film fu realizzata agli studi De Paolis. Nella sceneggiatura, la sequenza era descritta con poche parole. Una volta entrato sul set, Salvati si accorse che le scenografie erano molto scarne, allora utilizz\u00f2 dei fumogeni per creare un'atmosfera pi\u00f9 consona. Ma con le macchine per spargere il fumo sul set non veniva l'effetto voluto da Fulci, quindi Salvati fece chiudere le porte del set, cos\u00ec il fumo si ferm\u00f2 a terra creando un effetto suggestivo che \u00e8 quello che si vede nella sequenza girata.\nRiprese.\nLe riprese del film iniziarono il 20 ottobre 1980 e durarono otto settimane. Il titolo di lavorazione era semplicemente \"L'aldil\u00e0\".\nLe location furono New Orleans e la Louisiana per gli esterni, mentre gli interni furono girati a Roma, agli studi De Paolis. Le scene ambientate all'hotel Sette porte furono girate a New Orleans, in una villa situata all'interno di un parco. La villa di Emily \u00e8 la stessa villa in cui Louis Malle ambient\u00f2 nel 1978 \"Pretty Baby\".\nLa scenografia dell'aldil\u00e0 in cui si ritrovano Liza e McCabe alla fine del film fu realizzata dallo scenografo Massimo Lentini, che si ispir\u00f2 in parte ad alcuni dipinti del pittore Fabrizio Clerici. Per effettuare il simbolo inciso sulla parete della cantina e sul braccio di Zweick, Fulci chiese a Lentini di riprodurre un disegno molto simile presente in un tatuaggio che aveva la figlia Antonella. Per realizzare la scenografia del finale, Lentini fece prima un quadro, quindi la scenografia finale fu realizzata in studio, in un secondo momento.\nLa sequenza in cui Michele Mirabella viene aggredito da un gruppo di ragni fu difficile da realizzare: Mirabella era sdraiato a terra, mentre delle lastre di cristallo invisibili impedivano ai ragni di avvicinarsi all'attore. Fulci non era contento di questo espediente, e alla fine opt\u00f2 per ricoprire il corpo di Mirabella di ragni. L'attore ebbe quindi un malore.\nIl film \u00e8 costellato da una serie di sussurri. L'idea venne a Fulci dopo aver sentito l'effetto che inseriva sempre nei propri film l'attore Pino Colizzi. Tale effetto, chiamato da Fulci \"la cupola\", consisteva nel far pronunciare ad alcuni attori una serie di parole piene di s, e fu usato per la prima volta in \"Paura nella citt\u00e0 dei morti viventi\".\nGli zombi che appaiono improvvisamente nell'ospedale furono voluti dai distributori tedeschi, per sfruttare il successo dei film sugli zombi, allora molto in voga. Tuttavia, proprio i distribuitori tedeschi si lamentarono dell'eccessiva violenza mostrata nella sparatoria finale contro gli zombi. Dardano Sacchetti ha per\u00f2 dichiarato che gli zombi erano gi\u00e0 presenti nella sua sceneggiatura.\nDurante la sequenza ambientata nell'ospedale assediato dagli zombi, David Warbeck carica la sua pistola dalla canna. Se si osserva bene la scena, si pu\u00f2 notare la McColl che inizia a ridere, poco prima che si chiudano le porte dell'ascensore. Fu una voluta distrazione di Warbeck, dovuta a un suo precedente litigio con Fulci. Nessuno si accorse dell'errore e la sequenza rimase nel film ultimato.\nColonna sonora.\nLa colonna sonora del film fu realizzata da Fabio Frizzi, uno dei collaboratori abituali del regista romano.\nPromozione.\nSlogan promozionali:\nDistribuzione.\nIl film usc\u00ec in Italia il 29 aprile 1981. Fu distribuito per i mercati esteri dalla VIP International.\nIl film usc\u00ec negli Stati Uniti, nel Regno Unito e nei Paesi Bassi come \"The Beyond\" e \"Seven Doors of Death\", in Francia come \"L'au-del\u00e0\", in Spagna come \"Au-Dela\" e in Germania Ovest come \"\u00dcber dem Jenseits\" e \"Die Geisterstadt der Zombies\".\nCensura.\nIl film fu approvato dalla censura il 23 marzo 1981, con il visto n. 76406, e fu vietato ai minori di 18 anni. Nel 1987, la riedizione del film ebbe il visto n. 82634 del 1\u00ba luglio 1987. Il divieto fu confermato ai minori di 18 anni. Il 5 dicembre 1988 il divieto fu derubricato ai minori di 14 anni.\nDoppiaggio.\nIl personaggio di Emily (Cinzia Monreale, che qui compare con lo pseudonimo Sarah Keller) all'inizio del film \u00e8 doppiata da Emanuela Rossi, ma poi, quando viene attaccata dagli zombi e uccisa dal suo stesso cane, ha invece, curiosamente, la voce di Isabella Pasanisi.\nEdizioni home video.\nNel 2005 il film usc\u00ec in Italia per la prima volta in DVD, edito dalla NoShame, in un'edizione restaurata e integrale contenente vari extra: due commenti audio (uno del direttore della fotografia Sergio Salvati e del critico cinematografico Paolo Albiero, l'altro degli attori David Warbeck e Catriona MacColl), un'intervista a Lucio Fulci, l'incipit a colori presente nelle versioni estere del film, i trailer e una galleria fotografica.\nPrecedentemente il film era disponibile in DVD solo nelle edizioni estere: quella francese (edita dalla Neo Publishing), e quella statunitense (edita dalla Anchor Bay).\nLa britannica Arrow Films ha pubblicato il film in alta definizione su supporto Blu-Ray.\nAccoglienza.\nIncassi.\nIl film in Italia incass\u00f2 in totale 747.615.662 lire. All'estero ottenne un ottimo successo riuscendo a entrare nella classifica dei film pi\u00f9 visti negli Stati Uniti.\nCritica.\nAlla sua uscita il film non fu molto apprezzato dalla critica cinematografica, come d'altronde quasi tutti i film di Fulci.\nIl \"Corriere della Sera\" attacc\u00f2 duramente il film, sostenendo: \u00abIl primato il film lo tocca solo nello stomachevole. E siamo sinceri: a tale livello \u00e8 pi\u00f9 tollerabile la pornografia\u00bb. \"La Repubblica\" scrisse: \u00abIl risultato \u00e8 quello del solito teatrino del macabro interpretato da personaggi scontati\u00bb.\nTullio Kezich sottoline\u00f2 la \u00abbanalit\u00e0 dei contenuti e il cattivo gusto sanguinolento\u00bb, ma salv\u00f2 \u00abuna scrittura filmica efficace e persino elegante\u00bb.\nSoltanto negli ultimi anni, in Italia le riviste dedicate al cinema di genere, come \"Nocturno\", hanno rivalutato il film. Nocturno scrive: \u00abL'aldil\u00e0 non va visto, va \"vissuto\". Schegge di grande cinema (si pensi alla prima apparizione di Cinzia Monreale in quella highway deserta e annebbiata) si fondono con furibonde cavalcate nel purulento, marcescente, universo dello splatter tanatologico, di cui Fulci resta maestro incontrastato\u00bb.\nAntonio Tentori ha scritto: \u00abCon \"L'aldil\u00e0\" Fulci riesce a realizzare quell'horror estremo, libero, totale e coinvolgente che pi\u00f9 rappresenta lo spirito vero dell'autore\u00bb.\nPer Paolo Albiero e Giacomo Cacciatore il film \u00e8 \u00abun vero e proprio incubo filmico basato sui canoni della casa infernale. Fulci realizza quello che \u00e8 da molti ritenuto il suo capolavoro, di certo la sua opera pi\u00f9 visionaria, sovversiva ed estrema\u00bb.\nFulci defin\u00ec il suo film \"artaudiano\", da Antonin Artaud, il celebre commediografo francese che teorizzava il teatro della crudelt\u00e0. Fulci dichiar\u00f2: \u00abIl messaggio che cercavo di comunicare \u00e8 che la nostra vita \u00e8 un terribile incubo e che l'unica via di fuga \u00e8 nascondersi in questo mondo fuori dal tempo. Alla fine del film i protagonisti hanno questi occhi privi di vista e c'\u00e8 questo deserto senza luce, senza ombre, senza vento... il nulla assoluto. Credo di essermi avvicinato a ci\u00f2 che gran parte della gente pensa dell'aldil\u00e0\u00bb.\nRiferimenti letterari.\nIl libro di Eibon deriva dalla fantasia dello scrittore statunitense Clark Ashton Smith e dal Ciclo di Cthulhu di Howard Phillips Lovecraft, in cui il libro \u00e8 immaginato come realmente esistito in due edizioni.\nL'hotel infestato da malefiche presenze rimanda invece al romanzo \"Shining\", scritto da Stephen King nel 1977.\nSequel.\nNel corso degli anni si \u00e8 parlato di un possibile sequel della pellicola, intitolato \"Beyond the Beyond\", in cui John e Liza tornavano dal regno delle tenebre e prendevano il posto di Emily come guardie sulla soglia tra i due mondi. Alcune voci sostennero che vi erano diversi minuti di girato della pellicola, mentre una fanzine francese pubblic\u00f2 una sorta di brochure del film. David Warbeck conferm\u00f2 nel commento audio al film, presente nel DVD, l'esistenza del progetto.\nLa figlia di Fulci, Antonella, ha in seguito smentito tutte le voci sul sequel, rivelando che una sceneggiatura intitolata \"Beyond the Beyond\" effettivamente esisteva, ma era stata creata con intenti speculativi."}
{"id": "325708", "revid": "41372", "url": "https://it.wikipedia.org/wiki?curid=325708", "title": "Aborigeno", "text": ""}
{"id": "325723", "revid": "1543377", "url": "https://it.wikipedia.org/wiki?curid=325723", "title": "Scott Baird", "text": "A quasi 55 anni \u00e8 stato il pi\u00f9 anziano partecipante ad un'edizione dei Giochi olimpici invernali () e di conseguenza anche il pi\u00f9 anziano medagliato, dato che la nazionale USA ha concluso al terzo posto (in realt\u00e0 Baird era la riserva dello \"skip\" (caposquadra) Pete Fenson e non fu mai schierato). \nDa titolare, Baird aveva guidato la nazionale statunitense in tre mondiali (1979, 1993 e 1994), ed aveva conquistato un bronzo nel 1993. A queste tre presenze se ne aggiungono altre due (2003 e 2005) da \"alternate\" di Fenson.\nNel 2003 \u00e8 stato lo \"skip\" del team statunitense che si \u00e8 aggiudicato l'argento nel campionato mondiale senior di curling."}
{"id": "325729", "revid": "1711941", "url": "https://it.wikipedia.org/wiki?curid=325729", "title": "Cancelli del Morannon", "text": ""}
{"id": "325731", "revid": "41372", "url": "https://it.wikipedia.org/wiki?curid=325731", "title": "Musica soul", "text": ""}
{"id": "325732", "revid": "125737363", "url": "https://it.wikipedia.org/wiki?curid=325732", "title": "Alitalia Express", "text": "Alitalia Express era la compagnia regionale di Alitalia \u2013 Linee Aeree Italiane.\nStoria.\nLe origini della societ\u00e0 sono complesse.\nNel 1986 Alisarda crea Avianova, vettore aereo per i collegamenti nazionali ed internazionali a breve raggio, dotata di una flotta di ATR-42.\nPochi anni dopo il 50% viene acquisito da Aero Trasporti Italiani, gruppo Alitalia.\nNel 1995 prende in leasing 15 Fokker 70 e svolge voli notturni per il servizio postale. L'ordine per i Fokker venne poi diminuito a sole 5 unit\u00e0 a causa delle proteste dei sindacati che rivendicavano l'equiparazione del trattamento salariale dei piloti di tali aeromobili con quello dei colleghi alla cloche dei Douglas DC-9.\nNel 1996, la struttura, il personale e la flotta Avianova confluiscono in \"Alitalia Team S.p.A.\", il cui scopo fu quello di introdurre economie nella gestione del personale navigante grazie all'utilizzo, per esempio, del Responsabile Unico di Cabina e di contratti meno onerosi per la compagnia.\nTuttavia, verso la fine del 1997, il ramo d'azienda comprendente gli aeromobili ATR-42 e 72 di Avianova venne ceduto ad Alitalia Express S.p.A., nata il 1\u00ba ottobre con l'obiettivo di gestire le operazioni regionali del Gruppo. Si ritiene che il motivo di questa scelta risiede in problemi di integrazione tra il personale Avianova e quello Alitalia, con riferimento al riconoscimento dell'anzianit\u00e0 di servizio e alle condizioni contrattuali.\nA guidare lo \"start-up\" fu Massimo Chieli, prima direttore generale, poi amministratore delegato. Successivamente vennero acquisiti i regional jet dell'azienda brasiliana Embraer, con 14 esemplari di Embraer ERJ-145 (E-145) e 6 Embraer 170 (E-170). Nel 2003 fu nominato il nuovo Amministratore Delegato Agostino Cassaro gi\u00e0 responsabile dello Sviluppo Flotta del Gruppo, che ha curato tra l'altro l'inserimento in flotta degli Embraer 170.\nGli E-170 sono stati gli ultimi aeromobili ad operare con i colori Alitalia Express con l'esemplare immatricolato EI-DFJ che aveva lasciato la flotta nel marzo 2012.\nAlitalia Express entr\u00f2 in Amministrazione Straordinaria nel 2008, insieme ad Alitalia-Linee Aeree Italiane.\nLa nuova Alitalia-CAI acquist\u00f2 il 13 gennaio 2009 gli assets e il Certificato di Operatore Aereo di Alitalia Express in a.s. per 20 milioni di euro tramite CAI-First S.p.A.\nCAI-First gestiva un unico Airbus A320 sulla rete di Alitalia, al solo fine di preservare gli slot sull'aeroporto di Milano-Linate a suo tempo riservati ad Alitalia Express. Le restanti operazioni di volo vengono trasferite ad Alitalia CityLiner. Gli ERJ-145 invece sono rimasti in capo all'Amministrazione Straordinaria di Alitalia-LAI in quanto non rilevati dalla CAI perch\u00e9 l'esercizio \u00e8 stato giudicato economicamente non conveniente. Sono stati, pertanto, messi in vendita.\nLa licenza del vettore \u00e8 stata revocata, e la ditta CAI-First chiusa, il 6 febbraio 2015, dopo la sua fusione all'interno di Alitalia - Societ\u00e0 Aerea Italiana.\nLa societ\u00e0 pubblica invece, Alitalia Express S.p.A. in Amministrazione Straordinaria, esiste tutt'oggi e continua a contenere solo i debiti, mai acquisiti da CAI.\nAttivit\u00e0.\nAlitalia Express effettuava voli di linea punto a punto sulle rotte di corto e medio raggio dove i coefficienti di riempimento richiedevano aerei di dimensioni ridotte. Operava inoltre voli di \"feederaggio\", ossia di apporto di traffico allo \"hub\" (aeroporto di interscambio) della compagnia capogruppo, Roma-Fiumicino, che era anche la base d'armamento. Operava infine anche alcuni voli in code-sharing con la casa madre, utilizzando velivoli e personale Alitalia, per motivi operativi.\nFlotta.\nLa flotta Alitalia Express era composta, fino al 12 gennaio 2009, ultimo giorno di operativit\u00e0 della compagnia pubblica, da 10 velivoli turboelica ATR-72, 14 Embraer ERJ-145 e 6 Embraer 170.\nDal 13 gennaio 2009 fino a marzo 2012, era stato operato un numero via via sempre pi\u00f9 ridotto degli originali sei Embraer 170, da parte di CAI-First S.p.A. ma ancora con livrea Alitalia Express. Con la dismissione dell'ultimo esemplare di tale aeromobile, CAI-First disponeva alla fine di un unico Airbus A320 nei colori della capofila proveniente dalla flotta Alitalia ed originariamente in forza ad Air One.\nCon la chiusura di CAI-First il 6 febbraio 2015, l'unico A320 in flotta \u00e8 passato sotto il C.O.A. di Alitalia-SAI.\nNetwork.\nAlitalia Express, con i suoi aeromobili operava sui seguenti aeroporti:\nmentre in code sharing, con aeromobili di altre societ\u00e0 Alitalia, operava da Linate su:\nFrequent Flyer.\nAlitalia Express partecipava al programma di fidelizzazione di Alitalia MilleMiglia."}
{"id": "325734", "revid": "767487", "url": "https://it.wikipedia.org/wiki?curid=325734", "title": "Contea di San Luis Obispo", "text": "La contea di San Luis Obispo (in inglese San Luis Obispo County) \u00e8 una contea della California, negli Stati Uniti d'America. Si trova sulla costa dell'Oceano Pacifico, tra Los Angeles e la Bay Area. Nel 2010 aveva 269.637 abitanti. Capoluogo di contea \u00e8 San Luis Obispo.\nLocalit\u00e0.\nCitt\u00e0 incorporate:\nCensus-designated place:\nLocalit\u00e0 non incorporate:"}
{"id": "325737", "revid": "547034", "url": "https://it.wikipedia.org/wiki?curid=325737", "title": "Contea di Fresno", "text": "La contea di Fresno, in inglese Fresno County, \u00e8 una contea dello Stato della California, negli Stati Uniti. La popolazione al censimento del 2000 era di 799.407 abitanti. Il capoluogo di contea \u00e8 Fresno.\nGeografia fisica.\nLa contea si trova nella parte centrale della California, nella regione della Central Valley, a sud di Stockton ed a nord di Bakersfield. L'U.S. Census Bureau certifica che l'estensione della contea \u00e8 di 15.585\u00a0km\u00b2, di cui 15.443\u00a0km\u00b2 composti da terra e i rimanenti 142\u00a0km\u00b2 composti di acqua.\nStoria.\nLa contea di Fresno venne costituita nel 1856 da parte dei territori delle contee di Mariposa, Merced e Tulare."}
{"id": "325738", "revid": "123679068", "url": "https://it.wikipedia.org/wiki?curid=325738", "title": "Eleftheros Typos", "text": "Eleftheros Typos \u00e8 un quotidiano greco di orientamento conservatore.\nStoria.\n\"Eleftheros Typos\" fu fondato nel 1983 dall'imprenditore Ar\u012bs Voudour\u012bs. Il giornale si accattiv\u00f2 presto il favore del pubblico non solo per la sua ricca veste editoriale, ricalcata sul modello introdotto nel paese qualche anno prima dal giornale avversario \"Ethnos\" ma anche per il suo stile popolare, il linguaggio tagliente e per le espressioni ineleganti ricalcate sullo stile dell'altro quotidiano \"Avriani\" che per\u00f2 era di sinistra.\nI pi\u00f9 noti dei giornalisti che lavorarono per il quotidiano furono Dimitris Rizos e Giorgio Kyrtsos.\n\"Eleftheros Typos\" rastrell\u00f2 lettori e valenti redattori da pubblicazioni del suo stesso orientamento mettendo in serie difficolt\u00e0 quotidiani di pi\u00f9 vecchia data, primo fra tutti il quotidiano \"Apogevmatini\".\nNel 1989 il suo fondatore Ar\u012bs Voudour\u012bs per\u00ec in un incidente d'auto insieme alla moglie Lilian. \nConformemente alle sue disposizioni testamentarie il giornale pass\u00f2 ad una fondazione per la stampa facente capo alla Fondazione Lilian Voudouris. Presidente ne fu nominato Makis Sarris, un architetto-imprenditore, amico della coppia che aveva realizzato il grandioso edificio in cui hanno sede gli uffici del quotidiano. Nell'elenco dei membri della fondazione appaiono alcune personalit\u00e0 politiche di destra come Miltiad\u012bs Evert e Giannis Barbitsiotis\nNel 2007 il quotidiano veniva acquistato dal marito di Gianna Angelopoulos\nIl 29 giugno 2009 il quotidiano chiudeva i battenti in seguito alla decisione della Angelopoulos di rinunciare a tutti i suoi investimenti nel campo dei Media greci. 4 mesi dopo fu rilanciato da un altro gruppo editoriale."}
{"id": "325741", "revid": "1776051", "url": "https://it.wikipedia.org/wiki?curid=325741", "title": "Esmonts", "text": "Esmonts (toponimo francese) \u00e8 una frazione di 183 abitanti del comune svizzero di Ursy, nel Canton Friburgo (distretto della Gl\u00e2ne).\nStoria.\nGi\u00e0 comune autonomo che si estendeva per 2,28\u00a0km\u00b2, 2006 \u00e8 stato accorpato a Vuarmarens, il quale a sua volta il 1\u00ba gennaio 2012 \u00e8 stato accorpato a Ursy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "325743", "revid": "46291", "url": "https://it.wikipedia.org/wiki?curid=325743", "title": "Ammophila arenaria", "text": "L'Ammofila arenaria \u00e8 una pianta erbacea della famiglia delle Poaceae, diffusa nel bacino del Mediterraneo e sulle coste atlantiche di Francia, Spagna e Portogallo. Pur essendo originaria delle coste europee \u00e8 stata introdotta negli altri continenti per stabilizzare le dune di sabbia, pertanto ora si trova sulle dune costiere di tutto il mondo.\nCaratteristiche.\n\u00c8 una pianta perenne con lunghi rizomi orizzontali e verticali, forma cespugli fitti, la sua altezza varia da 50 a 120\u00a0cm, ha foglie di colore grigio-verde, rigide, lineari e sottili, con una struttura cilindrica ed un apice pungente, raggiungono anche i 90\u00a0cm.\nNel punto d'attacco al fusto si nota una linguetta divisa in due segmenti sottili di 10\u201330\u00a0mm, l'infiorescenza \u00e8 formata da una spiga di 7\u201330\u00a0cm e larga 1\u20132\u00a0cm, a sua volta costituita da altrettante spighette lunghe 9\u201314\u00a0mm ciascuna con un fiore.\nFiorisce da maggio ad agosto ed i frutti vengono dispersi in settembre e germogliano nella primavera seguente.\nHabitat.\nCresce su suoli ben drenati, che hanno anche diversa composizione minerale, tollera un pH del suolo che va da 4.5 a 9 ed una temperatura da 10\u00b0 a 40\u00b0.\nL'ammofila si insedia quando la duna embrionale raggiunge una certa consistenza e d\u00e0 origine alla duna vera e propria, giocando un ruolo importante nel processo di formazione. L'ammofila, crescendo in altezza ed emergendo con i suoi germogli dai depositi di sabbia, permette alla duna di elevarsi in altezza e contemporaneamente la consolida al suo interno con un fitto apparato radicale. La duna cresce finch\u00e9 l'azione di deposito del vento non viene compensata da quella di erosione, stabilendo un equilibrio tra la crescita della pianta e la deposizione della sabbia.\nLa presenza della pianta, essendo fittamente cespugliosa, porta ad una diminuzione della velocit\u00e0 del vento e conseguentemente ad una deposizione dei granelli di sabbia che, a sua volta, favorisce la crescita dell'ammofila ed il successivo accumulo di sabbia. Tutto questo innesca un processo virtuoso che, in condizioni non disturbate ormai rare, le dune nei nostri litorali possono raggiungere altezze intorno ai 6\u20137 m e, disponendosi parallelamente alla costa, diminuiscono l'azione dei venti, degli agenti marini e permettono di ospitare altre specie vegetali pi\u00f9 complesse.\nLa lunghezza dello spazio tra un nodo ed il successivo sui rizomi verticali varia in base alla quantit\u00e0 di sabbia accumulata ed indica l'accrescimento stagionale della sabbia."}
{"id": "325745", "revid": "116215315", "url": "https://it.wikipedia.org/wiki?curid=325745", "title": "Psittacosauridae", "text": "Gli psittacosauridi (Psittacosauridae) sono una famiglia di dinosauri erbivori caratteristici del Cretacico inferiore dell'Estremo Oriente.\nCaratteristiche.\nIl gruppo comprende un genere principale, \"Psittacosaurus\", e un'altra forma meno nota, \"Hongshanosaurus\". Questi animali erano entrambi di piccole dimensioni (lunghezza un metro e mezzo circa) ed erano caratterizzati principalmente da un grande becco, simile a quello di un pappagallo. Probabilmente semibipedi, gli psittacosauridi non erano dei buoni corridori, al contrario dei loro antenati che vanno ricercati probabilmente tra animali affini agli eterodontosauridi. Gli psittacosauridi (\"lucertole pappagallo\") sono gli antenati di tutti i ceratopsi, ovvero i dinosauri cornuti caratteristici del Cretaceo superiore, la cui forma pi\u00f9 nota \u00e8 senza dubbio il triceratopo. Diversamente dai loro discendenti, gli psittacosauri erano di struttura piuttosto leggera. Gli arti anteriori, muniti di cinque dita, erano lunghi e robusti, cos\u00ec come quelli posteriori. Il cranio, oltre a essere dotato del famoso becco che contraddistingue tutti i membri dei ceratopsi, era di forma squadrata e non possedeva ancora il caratteristico \"collare\" osseo.\nDistribuzione.\nAll'inizio classificati come ornitopodi, gli psittacosauri sono stati in seguito riconosciuti essere membri primitivi dei ceratopsi. Questi dinosauri apparvero nel corso del Cretaceo inferiore in Cina, forse originatisi da forme primitive come \"Chaoyangsaurus\", per poi diffondersi in tutta l'Asia orientale, comprese Siberia, Giappone, Mongolia e Indocina."}
{"id": "325746", "revid": "41372", "url": "https://it.wikipedia.org/wiki?curid=325746", "title": "Psilocybina", "text": ""}
{"id": "325747", "revid": "1776051", "url": "https://it.wikipedia.org/wiki?curid=325747", "title": "Vuarmarens", "text": "Vuarmarens (toponimo francese) \u00e8 una frazione di 600 abitanti del comune svizzero di Ursy, nel Canton Friburgo (distretto della Gl\u00e2ne).\nStoria.\nGi\u00e0 comune autonomo, il 1991 aveva inglobato il comune soppresso di Morlens e 2006 quello di Esmonts; si estendeva per 6,03\u00a0km\u00b2. Il 1\u00ba gennaio 2012 \u00e8 stato a sua volta accorpato a Ursy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 2000 con Morlens):\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "325786", "revid": "697352", "url": "https://it.wikipedia.org/wiki?curid=325786", "title": "Casper e Wendy - Una magica amicizia", "text": "Casper e Wendy - Una magica amicizia (\"Casper Meets Wendy\") \u00e8 un film per la televisione del 1998 sequel del film \"Casper\", sul celebre fantasmino, dopo \"Casper - Un fantasmagorico inizio\". \n\u00c8 il film che segna l'esordio come attrice di Hilary Duff.\nIn Italia il film, dopo essere uscito direttamente in DVD molti anni dopo dal rilascio, ha fatto il suo primo passaggio televisivo sui vari canali per bambini di Sky, in particolare su Toon Disney.\nTrama.\nWendy e le sue zie, Geri, Gabby, Fanny, devono scappare dal malefico stregone Desmond Spellman e cos\u00ec si rifugiano in una localit\u00e0 di montagna dove Wendy incontra Casper e il Fantasmatico Trio, Molla, Ciccia, Puzza. Si realizzer\u00e0, cos\u00ec, una grande alleanza tra fantasmi e streghe per sconfiggere il potente stregone."}
{"id": "325812", "revid": "2175", "url": "https://it.wikipedia.org/wiki?curid=325812", "title": "JDBC - protocollo di rete", "text": ""}
{"id": "325815", "revid": "291370", "url": "https://it.wikipedia.org/wiki?curid=325815", "title": "Anita Pallenberg", "text": "Biografia.\nFiglia di un agente del turismo italiano, Arnoldo Pallenberg, e della segretaria tedesca Paula Wiederhold, fu nota principalmente per le storie sentimentali che la legarono a Mario Schifano ed a due membri de Rolling Stones: dapprima Brian Jones (che la incontr\u00f2 nel 1965) e in seguito dal 1967 di Keith Richards. Con Richards ha avuto tre figli: Marlon Richards (nato nel 1969) sposato con la modella franco-gallese Lucie de La Falaise; Dandelion Richards (nata nel 1972), meglio nota col nome di Angela Richards; ed infine Tara Richards, nato nel 1976, ma morto per problemi di salute poco dopo la nascita. Come Richards, la Pallenberg si disintossic\u00f2 dall'eroina. Ci sono state voci secondo cui ebbe una breve relazione con Mick Jagger durante le riprese del film \"Sadismo\", che lei per\u00f2 ha sempre smentito.\nSempre per il cinema ricopr\u00ec il ruolo della \"Black Queen\" in \"Barbarella\" (1968) di Roger Vadim e della moglie di Michel Piccoli in \"Dillinger \u00e8 morto\" (1969) di Marco Ferreri.\nDopo la fine del rapporto con Richards, la Pallenberg divenne una stilista di moda, dividendosi per lavoro tra New York e l'Europa.\n\u00c8 deceduta il 13 giugno 2017, all'et\u00e0 di 75 anni, a causa di complicazioni dovute alla epatite C."}
{"id": "325816", "revid": "320578", "url": "https://it.wikipedia.org/wiki?curid=325816", "title": "Crosby, Stills and Nash", "text": ""}
{"id": "325821", "revid": "290948", "url": "https://it.wikipedia.org/wiki?curid=325821", "title": "Testing", "text": ""}
{"id": "325832", "revid": "767487", "url": "https://it.wikipedia.org/wiki?curid=325832", "title": "Brenles", "text": "Brenles (toponimo francese) \u00e8 una frazione di 144 abitanti del comune svizzero di Lucens, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 3,85\u00a0km\u00b2, nel 2017 \u00e8 stato accorpato al comune di Lucens assieme agli altri comuni soppressi di Chesalles-sur-Moudon, Cremin, Forel-sur-Lucens e Sarzens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "325834", "revid": "93685", "url": "https://it.wikipedia.org/wiki?curid=325834", "title": "Les Demoiselles d'Avignon", "text": ""}
{"id": "325836", "revid": "125438279", "url": "https://it.wikipedia.org/wiki?curid=325836", "title": "Pallacanestro Viola", "text": "La Pallacanestro Viola \u00e8 la principale societ\u00e0 di pallacanestro maschile di Reggio Calabria. I colori sociali sono storicamente il nero e l'arancione.\nLe vicende societarie.\nIl nome \"Viola\" deriva dall'associazione sportiva \"Cestistica Piero Viola\" fondata nel 1966 dal giudice Giuseppe Viola in onore del fratello, Piero. \nDa essa, nel gennaio 1998 \u00e8 nata dapprima la \"Basket Viola Reggio Calabria SPA\" e successivamente la \"Nuovo Basket Viola Reggio '98\" (fallita poi nel 2007). \nNel 2009-10 la Viola, con la denominazione ufficiale \"Team Basket Viola Reggio Calabria\", ha disputato la Serie B Dilettanti, dopo aver acquisito il titolo sportivo del Basket Gragnano. Nel 2012 ha mutato denominazione sociale in \"Viola Reggio Calabria\".\nLa \"Nuovo Basket Viola Reggio '98\" (la creazione della \"Basket Viola Reggio Calabria SPA\" \u00e8 servita da ponte per pochi mesi prima della nascita della \"NBV '98\") nacque dalle ceneri della \"Cestistica Piero Viola\", dichiarata fallita il 23 dicembre 1997. Il fallimento \u00e8 stato prima revocato nel 2008, ma successivamente la sentenza di revoca del fallimento \u00e8 stata annullata dalla Corte di Cassazione.\nNel corso dell'estate 2007, la \"NBV '98\" non \u00e8 riuscita a completare le procedure per l'iscrizione al campionato di Legadue 2007/2008, perdendo perci\u00f2 il diritto a partecipare ai campionati nazionali di pallacanestro. La \"NBV '98\" fallisce nel 2007.\nNel luglio del 2009, un nuovo gruppo di imprenditori ha acquisito il titolo sportivo del Basket Gragnano, permettendo alla nuova societ\u00e0 di ripartire dalla Serie B Dilettanti con la denominazione \"Team Basket Viola\". Dopo una stagione, il 6 luglio 2010 la societ\u00e0 viene rilevata dall'imprenditore Giancesare Muscolino. Nell'estate 2019 la societ\u00e0 \u00e8 costretta a rinunciare all'iscrizione alla stagione successiva per inadempienze finanziarie ripartendo dalla Serie C come \"Pallacanestro Viola\".\nStoria.\nLe origini: la Cestistica Piero Viola.\nLa \"Cestistica Piero Viola\" venne fondata nel 1966 dal giudice Peppino Viola in onore del fratello Piero. Agli inizi degli anni sessanta Piero Viola, ancora studente di medicina, era infatti molto legato all'AICS, la societ\u00e0 di pallacanestro allora pi\u00f9 rappresentativa della citt\u00e0 di Reggio Calabria. Dopo la morte del fratello, Viola rilev\u00f2 la squadra, ribattezzandola appunto \"Cestistica Piero Viola\".\nLa AICS aveva concluso il campionato di Serie C 1965-66 in seconda posizione: la \"Cestistica\" l'anno successivo ripart\u00ec dalla stessa serie, piazzandosi al nono posto.\nSebbene il basket reggino fosse nato gi\u00e0 in epoca fascista, e nel dopoguerra era gi\u00e0 sviluppata l'attivit\u00e0 cestistica, quelli della Viola erano ancora anni pionieristici: gli impianti di gioco erano all'aperto, come ad esempio il campo di pallacanestro presso la \"Scuola Media S. Caterina\". Una delle prime formazioni dell'epoca era: Tuccio, Melara, Arena S., Arena D., Mandalari, Sacc\u00e0, Calafiore, Morabito, Placanica, Melito.\nNelle stagioni successive, la Viola si conferm\u00f2 in Serie C (denominata Serie B dal 1974/75, dopo la riforma dei campionati\n). All'inizio degli anni settanta la Viola si trasfer\u00ec nell'impianto chiamato \"Scatolone\", un piccolo palazzetto dalla capienza di circa 500 spettatori. Sono gli anni che metteranno le basi per la promozione in Serie A2 del 1983. Tra i giocatori pi\u00f9 rappresentativi di questo decennio, oltre a Melara e Melito gi\u00e0 ricordati, si ricordano: Luigi Rossi, Antonino Nicosia, Sergio e Franco Sant'Ambrogio, Nicola Sacc\u00e0, Ivan Mazzagatti, Pietro Modafferi, Giuseppe Miceli, Enzo Porchi, Umberto Gira.\nGli anni ottanta.\nGli anni ottanta iniziano con la promozione in Serie A2, datata 1983. La Viola affronta la nuova serie con un roster composto da alcuni giocatori considerati di prim'ordine: C.J. Kupec, Massimo Bianchi, Mark Campanaro, Mario Porto, Giovanni Spataro, Kim Hughes, Lucio Lagan\u00e0; sono gli anni in cui l'allenatore \u00e8 Gianfranco Benvenuti.\nCon la promozione in A2, sorge il problema dell'impianto sportivo: lo \"Scatolone\" non rispetta infatti i parametri imposti dalla FIP. Dopo le prime ipotesi di trasferimento a Catanzaro per disputare i match casalinghi, il giudice Viola riesce ad organizzare la costruzione rapida di un nuovo impianto, il \"Botteghelle\": in soli cinquantasette giorni il palazzetto \u00e8 costruito e reso agibile, pronto ad ospitare l'esordio in A della Viola\nLa Viola conclude a met\u00e0 classifica, ma l'anno successivo - il 1984 - \u00e8 quello della svolta: alla rosa si aggiunge Donato Avenia. La Viola vince il campionato ed \u00e8 promossa in Serie A1. La permanenza in A1 \u00e8 breve, ed a ci\u00f2 si aggiunge la vicenda tragica di Massimo Mazzetto: una giovane promessa del basket italiano, morto dopo un tragico volo da un muro alto 9 metri.\nPassano altri tre anni consecutivi in A2: sono gli anni di Joe Bryant, Stefano Attruia, che si aggiungono ai confermati Hughes, Campanaro, Spataro, Avenia e Tolotti.\nLa Viola risale in A1 nel 1989 guidata dall'allenatore Tonino Zorzi e da Dan Caldwell. La stagione 1989-1990 segna un record: settimo posto in classifica, play-off raggiunti, ed eliminata solamente ai quarti di finale dalla Pallacanestro Varese. In quella stagione il miglior marcatore del campionato \u00e8 proprio Caldwell.\nGli anni novanta.\nNel 1991 viene inaugurato il PalaCalafiore: un impianto dotato di circa 8.500 posti a sedere, il pi\u00f9 grande in Calabria ed il sesto in Italia.\nDopo l'era Zorzi inizia quella di Carlo Recalcati, che si lega alla Viola per cinque stagioni. Nella prima non riesce ad evitare i play-out che portano alla retrocessione. La vittoria del Campionato di A2 del 1991-92 permette l'immediata promozione. Il roster \u00e8 composto, tra gli altri, da: Roberto Bullara, Gustavo Tolotti, Hugo Sconochini, Alessandro Santoro, Dean Garrett, Michael Young.\nIl ritorno di Donato Avenia e l'innesto di \"Sasha\" Volkov contribuiscono a far raggiungere alla Viola il proprio miglior piazzamento: sesto posto finale in classifica e play-off raggiunti. Il 18 aprile 1993 si disputa la gara decisiva dei quarti di finale scudetto contro la Benetton Treviso; viene annullata dagli arbitri la schiacciata decisiva all'ultimo istante di Garrett: gli arbitri stabiliscono che il tempo sia gi\u00e0 scaduto, le immagini televisive chiariranno che il canestro era valido. \nLa stagione successiva vede la Viola confermarsi ad alti livelli, venendo eliminata ancora ai quarti da Pesaro. La stagione 1994-95 \u00e8 l'ultima di Recalcati a Reggio; l'anno successivo vede il ritorno di Tonino Zorzi, che porta la squadra fino agli ottavi di finale (Viola eliminata dall'Olimpia Pistoia).\nTra il 1996 ed il 2001 la guida tecnica passa nelle mani di Gaetano Gebbia. Con lui la Viola viene eliminata per due stagioni agli ottavi di finale play-off, per poi retrocedere in Serie A2 nel 1998. In quegli anni il giocatore di spicco \u00e8 Brian Oliver, che al termine della stagione 1995-96 conquista il titolo di miglior realizzatore del campionato.\nLa stagione 1998-99 \u00e8 affrontata ancora una volta con l'obiettivo della promozione, che avviene in seguito ai play-off. \u00c8 una squadra esperta (tra gli altri: Brian Oliver, Brent Scott, Gustavo Tolotti, Alessandro Santoro) in cui spicca il talento del ventunenne Emanuel Gin\u00f3bili. Gin\u00f3bili resta anche nella stagione successiva in A1. A lui si affiancano giocatori esperti come Franco Binotto, Alejandro Montecchia, Andrea Blasi. Ancora una volta la Viola si ferma ai quarti di finale, eliminata stavolta dalla Virtus Bologna.\nGli anni duemila.\nLa stagione 2000-01 \u00e8 travagliata: dopo tredici sconfitte in sedici gare, Gebbia viene sostituito a gennaio ancora da Tonino Zorzi, sempre pi\u00f9 amato dal pubblico reggino. Nonostante l'addio di Gin\u00f3bili, il roster \u00e8 composto da giocatori nuovi come Carlos Delfino e Leandro Palladino, oltre ai soliti Montecchia e Scott. La Viola conclude al quattordicesimo posto, mentre in Europa viene eliminata agli ottavi di finale della Coppa Kora\u0107 dal Maccabi Ironi Ramat Gan. Agosto 2001 \u00e8 stato il mese pi\u00f9 bizzarro della storia della societ\u00e0, e forse dell'intera storia del basket italiano. Un imprenditore reggino di nome Domenico \"Mimmetto\" Barbaro diventa presidente e, ancor prima dell'ufficialit\u00e0 della sua nomina, comunica di voler portare la Viola ad altissimi livelli, ma dopo l'ingaggio di Recalcati in panchina e Carlton Myers come stella, Barbaro scompare e si conclude tutto con un nulla di fatto e con la Viola che rischiava il fallimento. Fortunatamente si riusc\u00ec a uscire da quella paradossale situazione, e la nuova societ\u00e0 insieme al confermato Zorzi garantisce la salvezza nella stagione 2001-02: in squadra vi sono Nicol\u00e1s Mazzarino, Benjamin Eze, Alan Tomidy, Tony Williams, J.J. Eubanks, oltre a Montecchia e Delfino.\nNel biennio successivo la Viola \u00e8 nelle mani dell'allenatore Lino Lardo. Nel 2002-03, confermati Eze, Eubanks, Mazzarino e Williams, al roster si aggiungono Joey Beard, Davide Lamma, Alessandro Cittadini, Titus Ivory e Rodolfo Rombaldoni. La Viola \u00e8 eliminata ancora una volta dalla Benetton Treviso in gara-5 dei quarti di finale scudetto. L'anno dopo la squadra arriva nona, sfiorando i play-off.\nNel 2004-05 la guida tecnica \u00e8 affidata ad Alessandro Giuliani, in precedenza vice allenatore di Lino Lardo. La stagione non \u00e8 positiva, e Giuliani \u00e8 sostituito ancora una volta da Tonino Zorzi, che non pu\u00f2 fare a meno di evitare la retrocessione in Legadue. La Viola \u00e8 per\u00f2 ripescata a causa del fallimento della Victoria Libertas Scavolini Pesaro, ma al termine della stagione successiva, dopo un alternarsi di allenatori (Walter De Raffaele fino al 21/12/2005, Pasquale Irac\u00e0 fino al 03/01/2006 e dal 13/03/2006, Tonino Zorzi fino al 13/03/2006), la squadra retrocede nuovamente.\nNel 2006 \u00e8 Paolo Moretti a guidare la Viola alla salvezza in Legadue. Tuttavia la societ\u00e0 non riesce a sanare i debiti e nell'estate del 2007 anche il \"Nuovo Basket Viola Reggio '98\" fallisce. Resta in vita solamente la scuola basket, che \u00e8 iscritta in Serie D.\nDopo due anni di assenza, il 7 luglio 2009 la \"Viola Reggio Calabria\" \"rinasce\" acquistando il titolo sportivo del Basket Gragnano e ripartendo dalla Serie B Dilettanti, allenata dall'ex giocatore \"nero-arancio\" Massimo Bianchi e con l'ex addetto stampa (dal 1999 al 2002) Domenico Comand\u00e8 in veste di Presidente. La squadra disputa i play-off promozione, venendo per\u00f2 eliminata al primo turno dalla Pallacanestro Catania.\nGli anni 2010.\nNel luglio 2010, dopo la dichiarata volont\u00e0 di disimpegno della cordata coordinata da Giuse Barrile, subentra nella propriet\u00e0 del club l'imprenditore Giancesare Muscolino, proprietario della Cestistica Gioiese. Muscolino affida la panchina all'allenatore Alessandro Fantozzi, ex giocatore della Viola. Dopo aver concluso al secondo posto la stagione regolare, la squadra reggina perde la finale per la promozione in Serie A Dilettanti contro l'Orlandina Basket. Nel corso del campionato di DNB 2011-12 Fantozzi viene esonerato, e la guida tecnica \u00e8 affidata al vice allenatore Domenico Bolignano. La squadra si qualifica matematicamente ai play-off come terza in classifica. Ai playoff la Viola perde contro Corno di Rosazzo e vince con Mirandola: in virt\u00f9 della differenza canestri la squadra non riesce a centrare la promozione. Nonostante ci\u00f2, a fine luglio 2012 la compagine calabrese viene ripescata nella categoria superiore.\nLa Viola conclude la stagione regolare di DNA 2012-13 a met\u00e0 classifica, conquistando la salvezza senza necessit\u00e0 di disputare i play-out. Nel corso della stagione la squadra viene affidata al coach Francesco Ponticiello, subentrato all'esonerato Domenico Bolignano. La stagione 2013-2014, con la riforma dei campionati, vede la Viola impegnata di DNA Silver; la squadra si salva al termine della stagione regolare, piazzandosi al 12\u00ba posto. La stagione 2014-2015 inizia con l'ingaggio dell'allenatore reggino Giovanni Benedetto. Dopo un girone d'andata di ottimo livello, la Viola subisce un calo che ha compromesso la sua partecipazione ai play-off promozione; chiuder\u00e0 la stagione sesta in classifica, risultato che per\u00f2 le ha garantito la partecipazione alla nuova Serie A2 unificata. Il 15 giugno 2015 la societ\u00e0 comunica la nomina di un consiglio di amministrazione con presidente Giusva Branca e con un nuovo vicepresidente Raffaele Monastero. Il 21 luglio 2015 questi ultimi annunciano l'accordo di partnership sotto forma di main sponsor con la societ\u00e0 Berm\u00e8; si tratta del secondo main sponsor dell'era Muscolino dopo la triennale esperienza (2009-2012) con la societ\u00e0 Liomatic. Dopo una stagione al di sotto delle aspettative, la Viola riesce a salvarsi e a conquistare la permanenza in serie A2. Il 25 aprile l'intero CDA si dimette e viene nominato dalla propriet\u00e0 Raffaele Monastero come nuovo presidente.\nLa stagione 2017-2018 vede la Viola retrocedere in serie B a causa dei 34 punti di penalizzazione per colpa di irregolarit\u00e0 nella fideiussione bancaria presentata ad inizio stagione per l'iscrizione al campionato. Successivamente la societ\u00e0 rinuncia alla serie B cedendo il proprio titolo sportivo alla Nuova Cestistica Barcellona di Aurelio Coppolino. L'iter di trasferimento nella citt\u00e0 siciliana non va per\u00f2 a buon fine, in quanto bloccato dal Consiglio Federale della FIP in virt\u00f9 di una pendente morosit\u00e0 del Basket Barcellona di 780,00 euro. Per tale ragione lo stesso Coppolino decide di mantenere la sede della societ\u00e0 a Reggio Calabria. Tuttavia nell'estate 2019, nonostante il raggiungimento della semifinale play-off, la societ\u00e0 \u00e8 costretta a rinunciare all'iscrizione alla stagione successiva per inadempienze finanziarie.\nNell'estate del 2019, grazie all'associazione dei tifosi \"Supporters Trust Violarc\", viene rifondata come \"Pallacanestro Viola\" iscrivendosi al campionato di Serie C Silver, vincendo 15 partite ufficiali su 15 disputate e non concludendo il campionato a causa della pandemia di COVID-19.\nNell'estate del 2020 annuncia l'iscrizione in Serie B acquistando il titolo sportivo della Gilbertina di Soresina. La Pallacanestro Viola conclude la stagione 2020-2021 di Serie B girone D al 12\u00ba posto, tale posizione la obbliga a disputare i playout. Dopo aver sconfitto al 1\u00ba turno playout la S.S. Scandone Avellino (3-2 la serie) conquista la salvezza. \nCronistoria.\nDi seguito la cronistoria della societ\u00e0. Per approfondire la distinzione delle categorie, in particolare in riferimento alle stagioni degli anni settanta, consultare la voce Classifiche del campionato italiano di pallacanestro.\nStatistiche e record in Serie A.\n\"Dati validi per le sole stagioni in Serie A e reperiti dal sito ufficiale della Lega Basket.\""}
{"id": "325838", "revid": "198277", "url": "https://it.wikipedia.org/wiki?curid=325838", "title": "Strage di Hillsborough", "text": "La strage di Hillsborough fu una tragedia calcistica avvenuta il 15 aprile 1989 all'Hillsborough Stadium di Sheffield, in Inghilterra, che provoc\u00f2 la morte di 96 persone. \u00c8 nota come la pi\u00f9 grande tragedia dello sport inglese.\nI fatti.\nAlle ore 15:00 del 15 aprile 1989 era in programma la semifinale di FA Cup tra e , che come da regolamento era stata assegnata a un campo neutro, nella fattispecie l'Hillsborough Stadium di Sheffield (generalmente sede delle partite interne dello Sheffield Wednesday).\nLa ripartizione degli spalti non aveva tenuto conto della consistenza delle rispettive tifoserie: ai supporters del Liverpool era stata infatti assegnata la tribuna occidentale (\"West Stand\", anche denominata \"Leppings Lane\" dall'odonimo della via retrostante), ubicata alla sinistra della tribuna centrale e capace di 14.600 posti (e peraltro priva delle certificazioni sulla sicurezza, l'ultima delle quali era stata eseguita nel 1979), mentre ai sostenitori del Nottingham Forest (normalmente meno numerosi di quelli degli \"Scousers\") era riservata la curva orientale \"Spion Kop End\", capace di 21.000 posti.\nComplice il fatto che dal 1985 i club inglesi erano esclusi dalle competizioni UEFA a seguito della strage dell'Heysel, e che pertanto il campionato inglese risultava poco avvincente, tale partita era molto sentita: fin dal mattino migliaia di tifosi dei Liverpool (peraltro storicamente rivali dei \"Garibaldi Reds\" di Nottingham) si riversarono festanti a Sheffield.\nAl momento di far accedere il pubblico alle gradinate, la suddetta ripartizione poco oculata delle tifoserie inizi\u00f2 a causare problemi: oltre a essere meno capiente, la Leppings Lane aveva anche meno ingressi rispetto alla Spion Kop (6 contro oltre 60) e fin da subito ci\u00f2 rallent\u00f2 l'afflusso dei tifosi del Liverpool; ad appena mezz'ora dal calcio d'inizio il settore era ancora semivuoto, mentre la folla accalcata ai cancelli andava crescendo sempre pi\u00f9.\nA quindici minuti dall'inizio, preoccupata per l'esorbitante massa di persone raccoltasi al di fuori della Leppings Lane, la polizia decise di aprire il \"Gate C\", un grosso cancello d'acciaio (normalmente usato solo in uscita) posto dinnanzi all'ingresso di un tunnel che conduceva al settore centrale-basso della curva.\nL'idea si rivel\u00f2 catastrofica: mancando ormai pochi minuti al fischio di inizio, i tifosi ancora fuori dallo stadio lasciarono gli accessi laterali A e B, si riversarono in massa nel tunnel, senza alcun prefiltraggio n\u00e9 controllo dei biglietti. Lo spicchio mediano-inferiore della Leppings Lane (capace di soli 2000 posti e separato dal resto della gradinata da barriere antiscavalcamento) si riemp\u00ec cos\u00ec oltre la capienza consentita: in breve gli spettatori furono schiacciati verso le recinzioni (particolarmente resistenti perch\u00e9 concepite per resistere a eventuali cariche degli \"hooligans\", in ossequio alle normative introdotte dal governo inglese dopo i fatti dell'Heysel) e sorte analoga tocc\u00f2 a chi era penetrato nel tunnel, che si trov\u00f2 la via ostruita in entrambe le direzioni, mentre la pressione della calca cresceva sempre di pi\u00f9. Alcuni spettatori, nel tentativo di sfuggire allo schiacciamento, tentarono di arrampicarsi al livello superiore della gradinata, aiutati da coloro che la occupavano: ci\u00f2 provoc\u00f2 anche il cedimento di parte della ringhiera, con conseguente caduta di alcuni occupanti nel marasma sottostante.\nMentre nella curva occidentale si scatenava il panico, nessuno, n\u00e9 in campo n\u00e9 negli altri settori dello stadio, si rese conto di cosa stesse avvenendo e la gara inizi\u00f2 regolarmente. Solo dopo 6 minuti di gioco la partita fu sospesa su segnalazione di un ufficiale di polizia, che indic\u00f2 all'arbitro un'invasione di campo da parte di alcuni spettatori che volevano cos\u00ec evitare lo schiacciamento: non intuendo il motivo di tale gesto e scambiandolo per un'intemperanza degli \"hooligans\", i poliziotti caricarono i fuggiaschi per ricacciarli verso la tribuna, finendo per aggravare ulteriormente il caos sulla Leppings Lane. Solo dopo alcuni minuti, resasi conto del vero motivo dell'invasione, la polizia apr\u00ec la recinzione e lasci\u00f2 che i tifosi del Liverpool potessero raggiungere il terreno di gioco. A quel punto, mentre la curva andava svuotandosi, ci si pot\u00e9 rendere conto dell'entit\u00e0 del disastro: nel caos generato dall'afflusso eccessivo di persone, 96 di loro (79 delle quali con meno di 30 anni d'et\u00e0) avevano perso la vita, finendo schiacciate e soffocate dalla calca in un modo analogo a quanto accaduto quattro anni prima all'Heysel di Bruxelles; alle vittime si aggiunse una 97\u00aa persona, Andrew Devine, rimasto in stato semivegetativo per i successivi trentadue anni. Altre 200 persone avevano invece riportato ferite pi\u00f9 o meno gravi.\nPer la cronaca sportiva, la partita fu annullata e ripetuta il successivo 7 maggio all'Old Trafford di Manchester: vinse per 3-1 il Liverpool, che quindici giorni dopo si aggiudic\u00f2 quell'edizione della FA Cup battendo i concittadini dell' nella finale al Wembley Stadium di Londra.\nGli eventi successivi.\nSubito dopo la strage, la Camera dei lord affid\u00f2 a lord Peter Taylor il compito di indagare sulle cause dell'accaduto. Nell'omonimo rapporto che ne segu\u00ec furono evidenziate gravi incongruenze nell'organizzazione dell'evento e nel comportamento delle forze dell'ordine. Tuttavia il processo che segu\u00ec non contribu\u00ec a far piena luce sui fatti e soprattutto sulle responsabilit\u00e0 dell'accaduto, anche se fu chiaro che le cause del disastro andavano ricercate soprattutto nella disorganizzazione e nella leggerezza con cui la polizia aveva aperto il Gate C.\nIn questo contesto di poca chiarezza, per pi\u00f9 di vent'anni i sostenitori del Liverpool presenti quel giorno a Hillsborough (sia i morti che i sopravvissuti) furono ingiustamente considerati come i responsabili della strage; versione dei fatti immediatamente cavalcata dalla stampa \"tabloid\" britannica \u2013 il \"Sun\" su tutti \u2013 che dopo la tragedia titol\u00f2 in prima pagina perfino di presunti atti di depredazione dei tifosi degli \"Scousers\" nei confronti dei cadaveri all'interno dell'impianto.\nSolo nel settembre del 2012 \u2013 a seguito di una nuova inchiesta dell'Hillsborough Independent Panel, commissione presieduta dal vescovo di Liverpool \u2013 il governo inglese, per voce del \"premier\" David Cameron, ha ufficialmente riconosciuto le colpe della polizia del South Yorkshire e scagionato definitivamente la tifoseria dei \"Reds\" (\u00abnon sono stati la causa del disastro\u00bb), chiedendo pubblicamente scusa ai parenti delle vittime per la \u00abdoppia ingiustizia: l'incapacit\u00e0 di proteggere le vite dei loro cari e l'imperdonabile attesa per arrivare alla verit\u00e0\u00bb. L'inchiesta del Panel ha svelato che \u2013 a differenza delle versioni ufficiali precedentemente date alla stampa \u2013 alle 15:15 di quel pomeriggio, 59 delle 96 vittime erano ancora in vita, e 41 di esse avrebbero potuto essere salvate se fossero stati prestati loro soccorsi tempestivi.\nDal nuovo lavoro d'indagine \u00e8 inoltre emerso che la polizia del South Yorkshire avrebbe \"indirizzato\" i \"media\" britannici verso una versione dei fatti diversa da quanto realmente accaduto, modificando sostanzialmente a loro favore anche 164 testimonianze di chi era presente allo stadio, con l'intento di assolvere poliziotti e soccorritori dalle loro colpe e manchevolezze. In definitiva, la polizia del South Yorkshire ment\u00ec, e la tragedia venne strumentalizzata per orientare favorevolmente l'opinione pubblica britannica verso una stretta repressiva nei confronti degli \"hooligan\", portata avanti dal governo dell'allora primo ministro Margaret Thatcher e avallata dalle conclusioni del rapporto Taylor. A seguito di questi nuovi fatti, nel dicembre dello stesso anno il presidente dell'Alta Corte di Giustizia d'Inghilterra e Galles ha annullato il verdetto della precedente inchiesta del 1989, disponendo una nuova indagine sulla strage.\nDa parte delle due societ\u00e0 calcistiche, un fatto riprovevole si verific\u00f2 nell'anno del decimo anniversario della tragedia, il 1999, quando in occasione del match di campionato tra Liverpool e Nottingham Forest fu chiesto ai due club di osservare 1 minuto di silenzio per commemorare le vittime, ma entrambi rifiutarono, in quanto era in corso un contenzioso con il comitato dei parenti. I tifosi dei \"Reds\" invece ricordano annualmente i 96 morti, con una commemorazione che ha luogo ogni 15 aprile nella curva \"Kop\" dello stadio di Anfield. Qui l'orologio \u00e8 sempre fermo alle 15:06, ora del fischio di sospensione di quella tragica partita. Appena fuori da Anfield \u00e8 presente un'associazione dal nome \"Justice For 96\", con lo scopo di aiutare i parenti delle vittime.\nA seguito del disastro, la sezione inferiore della \"Leppings Lane end\" venne inibita al pubblico per i successivi due anni; nell'estate del 1990 si provvide ad asportare i parapetti intermedi e quindi a rendere tutti i posti a sedere, nonch\u00e9 ad abbassare le recinzioni per permettere eventuali fughe d'emergenza verso il campo. La gradinata cos\u00ec riallestita riapr\u00ec nella stagione 1991\u20131992."}
{"id": "325839", "revid": "22828", "url": "https://it.wikipedia.org/wiki?curid=325839", "title": "Emanuele Conegliano", "text": ""}
{"id": "325841", "revid": "767487", "url": "https://it.wikipedia.org/wiki?curid=325841", "title": "Agente Cody Banks", "text": "Agente Cody Banks (\"Agent Cody Banks\") \u00e8 un film del 2003 diretto da Harald Zwart.\nIl film \u00e8 uscito in Italia il 16 luglio 2004. \u00c8 una storia di spionaggio modernizzata in stile Agente 007 in versione giovanile, con tanto di \"bond girl\" e gadget d'avanguardia.\nTrama.\nCody Banks \u00e8 uno studente di liceo di 17 anni. Il ragazzo si applica per ottenere un posto nella CIA, dopo aver completato il suo campo estivo per agenti. Rispondendo alla sua agente Ronica Miles, Cody \u00e8 chiamato in missione per trovare informazioni su uno scienziato di nome Albert Connors. Connors lavora per una organizzazione chiamata ERIS, guidata dal dottor Brinkman, e dal suo scagnozzo Fran\u00e7ois Molay. Cody \u00e8 posto nella scuola di preparazione della figlia di Connors, Natalie, il William Donovan Institute.\nCody scopre ben presto di non avere grandi abilit\u00e0 nel socializzare con le ragazze, e non ha nemmeno il tempo per farlo, visti i suoi impegni di lavoro e i compiti a casa. La CIA decide quindi di aiutarlo mettendo insieme una squadra di esperti per addestrare Cody su come parlare alle ragazze, e gli procura anche una serie di gadget con funzioni diverse.\nDopo che Cody fa amicizia con Natalie, viene invitato alla sua festa. Nel frattempo Cody scopre che il dottor Brinkman sta progettando di utilizzare i cosiddetti nanorobot - che possono distruggere qualsiasi variante di carbonio o sostanze a base di silicio - per distruggere i sistemi di difesa del mondo, cos\u00ec da poter minacciare chiunque gli si opponga. Poich\u00e9 i nanobot sono inattivi nel freddo, si prevede di utilizzare i cubetti di ghiaccio per distribuirli.\nCody si innamora di Natalie e rischia di fallire la missione, facendosi quindi sospendere dalla CIA. Il Dottor Brinkman invia Fran\u00e7ois e alcuni uomini per catturare Natalie e trasferirla in una base in montagna. Cody e Natalie intanto mangiano il gelato in un ristorante, mentre gli uomini del dottor Brinkman arrivano al loro tavolo e lottano con Cody, lasciandolo privo di sensi. Cody viene rimosso dalla missione, ed i suoi genitori lo puniscono per non aver rispettato il coprifuoco.\nCody fa in modo che suo fratello Alex lo copra con i loro genitori per non far sapere a questi ultimi che egli \u00e8 scappato. Cody si infiltra tra le forze armate della CIA e ruba uno snowboard-razzo e altri dispositivi, disposto a tutti pur di salvare Natalie.\nSequel.\n\u00c8 stato girato un solo sequel, che \u00e8 stato distribuito l'anno successivo, nel 2004, con il titolo di Agente Cody Banks 2 - Destinazione Londra."}
{"id": "325846", "revid": "1958640", "url": "https://it.wikipedia.org/wiki?curid=325846", "title": "Ernst Haeckel", "text": "Carriera scientifica.\nLaureato in medicina alla Humboldt Universit\u00e4t di Berlino, tra i suoi maestri ebbe il fisiologo e ittiologo Johannes Peter M\u00fcller, che lo port\u00f2 con s\u00e9 durante una spedizione estiva per studiare gli organismi marini lungo la costa di Helgoland. Scontento della pratica medica, studi\u00f2 per tre anni zoologia all'universit\u00e0 di Jena, specializzandosi in biologia marina. Rest\u00f2 poi a Jena come docente per 47 anni dal 1862 al 1909, diventando anche professore di anatomia comparata. Il 13 febbraio 1898 fu nominato Socio straniero dell'Accademia delle Scienze di Torino.\nHa scoperto, descritto e denominato migliaia di nuove specie e coniato molti termini in biologia, come ecologia, phylum, filogenesi, cellule staminali, antropogenia e regno dei protisti.\nHaeckel ha promosso e reso popolare l'opera di Charles Darwin in Germania, anche se ritenne che l'evoluzione fosse determinata dall'ambiente (come credeva Lamarck) e non solo dalla \"selezione naturale\". Prendendo spunto dagli studi sull'evoluzione dei linguaggi del linguista August Schleicher, suo amico a Jena, svilupp\u00f2 il primo albero filogenetico per rappresentare le relazioni \"genealogiche\" fra tutte le forme di vita.\nHaeckel svilupp\u00f2 la teoria, oggi superata, della ricapitolazione, detta anche \"parallelismo embriologico\" o \"legge biogenetica fondamentale\", che sfrutta l'embriologia a sostegno del darwinismo. Haeckel la sintetizz\u00f2 con una formula fortunata: \"l'ontogenesi ricapitola la filogenesi\".\nL'opera artistica di Haeckel, pubblicata inizialmente in fascicoli separati di 10 litografie, comprende oltre 100 illustrazioni dettagliate e policromatiche di molte creature marine (raccolte nel 1904 nel libro \"Kunstformen der Natur\", \"Forme d'arte della natura\"). L'opera, che \u00e8 stilisticamente facilmente ascrivibile all'autore per i tratti grafici caratteristici, ebbe grande diffusione e influenz\u00f2 gli sviluppi artistici dell\"Art Nouveau\" all'inizio del XX secolo.\nL'adesione al darwinismo.\nNon appena Haeckel lesse l'opera di Darwin, divent\u00f2 un fervente sostenitore dell'evoluzionismo: talvolta \u00e8 riferito come il pi\u00f9 famoso \"darwinista\" dell'Europa continentale proprio per la sua fortunatissima attivit\u00e0 di pubblicista e divulgatore. Le sue teorie, per\u00f2, non sono esclusivamente darwiniste, ma frutto della fusione della \"discendenza con modificazioni\" di Charles Darwin con la \"teoria delle metamorfosi delle piante\" di Goethe e col trasformismo di Jean-Baptiste Lamarck.\nLa prima importante opera scientifica di Haeckel \u00e8 la \"Generelle Morphologie der Organismen\" (\"Morfologia generale degli organismi\") del 1866. Due anni dopo ne scrisse una versione divulgativa, la \"Nat\u00fcrliche Sch\u00f6pfungsgeschichte\" (\"Storia della creazione naturale\"), che ebbe uno straordinario successo in tutta Europa. Haeckel identific\u00f2 l'importanza del carbonio per spiegare la struttura chimica dei composti organici (allora quasi totalmente ignota), affermando cio\u00e8 che la chimica organica \u00e8 totalmente analoga a quella inorganica ed eliminando la necessit\u00e0 di un creatore che infondesse nella materia bruta una \"vis vitalis\". Affront\u00f2, inoltre, il problema della biogenesi, il processo con cui le prime forme di vita potrebbero essersi formate a partire dal mondo inorganico, ipotizzando due fasi. Nella prima si sarebbero formati i composti inorganici pi\u00f9 importanti, con cui nella fase successiva si sarebbe sviluppato il primo organismo vivente.\nNella \"Generelle Morphologie\" Haeckel sviluppa anche la teoria della ricapitolazione, da cui poi prese spunto per ipotizzare che tutti gli organismi superiori, i metazoi, siano evoluti da un ipotetico animale diblastico simile a una gastrula (\"teoria della gastrea\" pubblicata come \"Studien zur Gastraea-Theorie\", Jena 1877).\nL'antropogenesi e il monismo.\nNel 1874 Haeckel scrisse la \"Anthropogenie, oder, Entwickelungsgeschichte des Menschen\" (Antropogenia o storia dell'evoluzione umana), opera in cui applica all'uomo tutti i metodi e le idee sviluppate nella \"Generelle Motphologie\". Dopo una introduzione storica sulle teorie dell'evoluzione, Haeckel esamina la storia dell'embrione umano (ontogenesi). Nella terza sezione studia la filogenesi dell'uomo: dalla monera alla gastrea, dai pesci primitivi agli amnioti dai mammiferi primitivi alla scimmia. Nella quarta sezione tratta l'evoluzione dei sistemi di organi (gruppi di organi collaboranti): la pelle, il sistema nervoso, il sistema sensoriale, il sistema motore, il sistema intestinale, il sistema cardiovascolare e il sistema urogenitale. Nel capitolo conclusivo, infine, Haeckel critica ogni concezione dualista di origine religiosa (creazione, esistenza dell'anima, ecc.) e propone brevemente le sue tesi moniste, secondo cui la vita biologica e spirituale \u00e8 un propriet\u00e0 intrinseca della materia (ilozoismo).\nNel 1894, poi, le tesi di Haeckel saranno approfondite e sistematizzate nell'opera: \"Die systematische Phylogenie\" (\"Filogenesi sistematica\"). \nIl poligenismo.\nA differenza di Darwin, Haeckel afferm\u00f2 che le razze umane si erano evolute separatamente da progenitori scimmieschi (poligenismo). La culla dell'evoluzione era ipotizzata nel mitico continente di Lemuria, posto nell'oceano indiano e successivamente inabissatosi. L'esistenza della Lemuria era stata ipotizzata da Philip Sclater nel 1864 per spiegare il ritrovamento di specie fossili analoghe ai lemuri (una specie che vive solo nel Madagascar) solo in localit\u00e0 fra il Pakistan e la Malesia e non nel Medio Oriente. La scoperta della deriva dei continenti ha reso inutile l'ipotesi della Lemuria, oggi abbandonata.\nL'ipotesi che l'uomo si fosse sviluppato in un continente scomparso aveva il vantaggio aggiuntivo di spiegare come mai non si trovassero in alcun luogo resti fossili dell'anello mancante fra l'uomo e i suoi progenitori, eliminando cos\u00ec un facile argomento contro l'evoluzionismo.\nIl poligenismo costituisce una solida base per ogni teoria razzista.\nIl monismo.\nL'impostazione filosofica monista da lui prescelta indusse Haeckel anche a enunciare la \"legge della sostanza\", che prevedeva la conservazione della \"sostanza\", unione di materia ed energia, anticipando un principio che trov\u00f2 poco dopo un significato completo solo con Einstein.\nNella sua ultima opera \"Die Weltr\u00e4tsel\" (\"L'enigma del mondo\") egli fonda su di essa un suo sistema filosofico, il monismo. Nel monismo sostanza e spirito sono un tutt'uno, compongono un'unit\u00e0 che rende manifesto il mondo, attraverso una ciclica ed eterna evoluzione. Il suo sistema filosofico non \u00e8 pertanto n\u00e9 materialistico n\u00e9 spiritualistico, \u00e8 stato definito come un \"ilozoismo scientifico\" o un \"panteismo ateistico\".\nIl monismo di Haeckel risult\u00f2 in una fusione di scienza, filosofia e religione, per la quale egli immagin\u00f2 l'adozione di riti e templi di adorazione della natura, ottenuti riconvertendo musei o chiese cristiane. Nell'occasione di un congresso di liberi pensatori, tenuto a Roma nel 1904 Haeckel fu nominato \"antipapa\".\nNel 1906 fond\u00f2 a Jena la \"Lega monista tedesca\" (Deutscher Monistenbund), di cui divenne presidente onorario. La lega, scomparsa all'avvento del nazismo, era un'associazione, a cui aderirono personaggi autorevoli nelle discipline pi\u00f9 diverse come, per esempio, il chimico Wilhelm Ostwald, l'elettrotecnico (e fondatore della Telefunken) Georg von Arco, la giornalista pacifista Helene St\u00f6cker, il letterato Walter Arthur Berendsohn, il fisico Ernst Mach, il sociologo Ferdinand T\u00f6nnies, il teosofo Rudolph Steiner e lo psichiatra August Forel.\nL'impegno politico, culturale, e filosofico.\nErnst Haeckel fu un libero pensatore le cui idee risultarono particolarmente attraenti negli ambienti della destra nazionalista legata a Otto von Bismarck e avversaria della chiesa cattolica. Il suo impegno culturale e filosofico si rivela particolarmente nelle due seguenti opere:\nLa teoria della ricapitolazione e l'evoluzionismo razziale.\nLa teoria della ricapitolazione, che Haeckel sintetizz\u00f2 nella frase \"l'ontogenesi ricapitola la filogenesi\", afferma che lo sviluppo di un singolo organismo biologico, o ontogenesi, possiede parallelismi e riassume lo sviluppo evolutivo della propria specie, o filogenesi. Essa ebbe enorme importanza come strumento propagandistico del darwinismo: secondo questa teoria la semplice osservazione delle fasi di sviluppo dell'embrione umano consentiva di osservare in qualche modo anche l'evoluzione della specie. Questo approccio avrebbe potuto essere sfruttato per creare una gerarchia delle specie viventi, in cui quelle pi\u00f9 recenti (l'uomo) sarebbero state considerate le pi\u00f9 perfette e perci\u00f2 dotate di maggiori diritti di sopravvivenza e di dominio.\nHaeckel \u00e8 considerato perci\u00f2 dai suoi detrattori uno dei padri del razzismo scientifico. Alcuni suoi giudizi, infatti, come il naso poco pronunciato e la mancanza di peli che presentano i bambini, che sarebbero state la dimostrazione che in base alle stesse caratteristiche fisiche, i ceppi orientali sarebbero stati di uno stadio evolutivo precedente, sarebbero state strumentalizzate anche dal nazionalsocialismo per dimostrare la propria teoria sulla superiorit\u00e0 della razza ariana. Tuttavia, i testi di Haeckel furono messi all'indice durante il nazismo a causa della sua libert\u00e0 di pensiero ed Haeckel, inoltre, riconosceva apertamente il significativo contributo culturale apportato dagli studiosi ebrei.\nLe prove documentali poste a supporto delle teorie della ricapitolazione sono state fulcro di un dibattito di fine Novecento sulla attendibilit\u00e0 scientifica di Haeckel. Nell'edizione del 5 settembre 1997, della rivista scientifica Science, fu pubblicato un articolo di critica ai disegni degli embrioni di Haeckel, che si supponeva fossero il prodotto di un inganno, articolo intitolato \"Haeckel's Embryos: Fraud Rediscovered\". Robert J. Richards, e altri in seguito confutarono la cosa ma il dibattito prosegu\u00ec, per diverso tempo.\nInfluenza di Haeckel sulla cultura del XX secolo.\nSecondo Frank Sulloway e Stephen Jay Gould la legge biogenetica di Haeckel \u00e8 uno dei fattori meno noti, ma pi\u00f9 importanti, che hanno influenzato innumerevoli aspetti della cultura moderna. Non solo forn\u00ec la base biologica per lo sviluppo della teoria della sessualit\u00e0 infantile di Freud, ma \u00e8 sottesa alle teorie sullo sviluppo infantile e l'educazione di pensatori molto diversi, come Rudolf Steiner, Jean Piaget e Benjamin Spock. Haeckel riteneva che nell'embrione e nel feto le capacit\u00e0 intellettuali fossero addormentate, ma che dopo la nascita l'individuo ripercorresse le tappe spirituali della specie.\nLa teoria della ricapitolazione, cos\u00ec, era estesa oltre la sua applicazione all'embrione diventando una legge fondamentale generale dello sviluppo umano. George Romanes, amico e collega di Darwin, illustr\u00f2 il concetto nei suoi libri con uno schema dettagliato, secondo cui lo sviluppo mentale alla nascita era analogo a quello del riccio di mare e nei mesi successivi attraversava gli stadi degli insetti, dei pesci, dei rettili e degli uccelli per raggiungere verso i dodici mesi il livello degli elefanti e delle scimmie. Solo a quindici mesi il bambino era paragonabile a un cane o a una scimmia antropomorfa e successivamente il suo sviluppo seguiva quello degli ominidi.\nLe idee di Haeckel influenzarono Freud sia direttamente sia tramite le teorie di Romanes e di Wilhelm Fliess. Gli stadi di sviluppo sessuale (orale, anale, genitale) descritti da Freud ripercorrono la filogenesi dell'apparato riproduttivo.\nHaeckel, inoltre, non fu soltanto uno scienziato evoluzionista, ma volle essere e fu ritenuto il fondatore di una nuova religione della scienza che intendeva sostituirsi aggressivamente al cristianesimo come religione nazionale della Germania. Secondo Daniel Gasman la filosofia della storia hitleriana, espressa nel Mein Kampf e in altri scritti, era profondamente influenzata dalle teorie di Haeckel sull'evoluzione e analogamente a essa si rifecero i fascismi in Italia e in Francia.\nIntroduzione di concetti e termini innovativi.\nHaeckel coni\u00f2 numerosi termini scientifici, spesso molto diffusi anche oggi. Fra questi il termine \"ecologia\" (1866); definita studio dell'economia della natura e delle relazioni degli animali con l'ambiente organico e inorganico, soprattutto dei rapporti favorevoli e sfavorevoli, diretti o indiretti con le piante e con gli altri animali.\nHaeckel \u00e8 anche l'inventore del termine \"disteleolog\u00eca\", per indicare quella parte della biologia che studia le mostruosit\u00e0, ossia quei fenomeni che contraddicono l'ipotesi di una finalit\u00e0 intrinseca della natura e dei processi di formazione degli organismi viventi."}
