{"id": "299126", "revid": "92723", "url": "https://it.wikipedia.org/wiki?curid=299126", "title": "Olografia", "text": "L'olografia \u00e8 una tecnologia ottica di memorizzazione di un'informazione visiva sotto forma di un finissimo intreccio di frange di interferenza con impiego di luce laser coerente, opportunamente proiettata; l'immagine creata dalle frange di interferenza \u00e8 caratterizzata da una illusione di tridimensionalit\u00e0. Si tratta pi\u00f9 propriamente di effetto di parallasse nella percezione dell'immagine, ossia l'immagine \u00e8 percepita diversa a seconda del punto di visione; nel caso dei due occhi, ognuno di essi percepisce l'immagine da una posizione leggermente diversa rispetto all'altro. Tale differenza, detta appunto di parallasse, nella normale visione determina la percezione tridimensionale. \nL'etimo del termine \"Olografia\" deriva dal greco antico \u1f45\u03bb\u03bf\u03c2, \"holos\", \"tutto\", e \u03b3\u03c1\u03b1\u03c6\u03ae, \"graf\u00e8\", \"scrittura\" e significa letteralmente \"descrivo tutto\".\nStoria.\nTeorizzata dallo scienziato ungherese Dennis Gabor, che realizz\u00f2 semplici ologrammi utilizzando la luce verde dello spettro di una lampada a vapori di mercurio, non ebbe applicazioni significative fino all'introduzione di sorgenti di luce laser altamente coerente negli anni sessanta. Con l'introduzione delle sorgenti laser incominci\u00f2 lo sviluppo di varie tecniche di registrazione olografica in seguito ai contributi di Emmett Leith, Juris Upatnieks, Yuri Denisyuk, George Stroke e altri.\nTerminata la fase della cosiddetta \"esplosione olografica\" (tra il 1963 alla met\u00e0 degli anni '80), le lastre olografiche ad alogenuri d'argento divennero pressoch\u00e9 introvabili a causa della decisione da parte di Kodak, Agfa e Ilford di porre fine alla loro produzione.\nPrincipio di funzionamento.\nL'informazione registrata \u00e8 l'interferenza tra una parte di luce (proveniente dalla stessa sorgente coerente) riflessa da uno specchio e il fronte d'onda riflesso da un oggetto su una lastra fotografica a grana finissima, chiamato ologramma. La finezza della grana di una lastra per olografia consente la risoluzione di 3000 - 5000 linee/mm.\nLa tecnica olografica si basa sul fenomeno dell'interferenza ottica. Nella registrazione di un ologramma la luce proveniente da un laser viene divisa da uno specchio semitrasparente (\"beam-splitter\"). I due raggi risultanti vengono quindi espansi e convogliati mediante appositi specchi: uno di essi va a illuminare il soggetto (fronte d'onda dell'oggetto), mentre il secondo incide direttamente su una lastra fotografica (fronte d'onda di riferimento). Su di essa i due fronti d'onda interferiscono e la registrazione delle frange d'interferenza \u00e8 l'ologramma. La lastra \u00e8 ovviamente sviluppata e fissata come in un ordinario procedimento fotografico in bianco e nero. Quando sulla lastra si rinvia l'onda di riferimento, il fronte d'onda dell'oggetto viene ricostruito punto per punto della lastra. Da qui deriva l'effetto di parallasse tipico dell'immagine virtuale che si vede traguardando attraverso la lastra olografica, esattamente \"come se\" l'oggetto fosse visto, punto per punto, attraverso una finestra.\nCon diverse tecniche si registrano ologrammi dalle diverse propriet\u00e0:\nGli ologrammi presenti sulle carte di credito sono degli ologrammi per riflessione a luce bianca (WLTO) specchiati in modo da permetterne la visibilit\u00e0 per riflessione.\nLa tecniche olografiche volte alla creazione di supporti per memorizzazione di massa olografici sono in fase avanzata di studio (con la produzione di prototipi) e vari annunci di imminente commercializzazione, da parte di aziende dell'industria elettronica quali Maxell (tramite la societ\u00e0 \"InPhase Technologies\"), Optware, Fujifilm, CMC Magnetics.\nLa realizzazione di un ologramma non richiede lenti, salvo particolari tecniche. Per ragioni pratiche \u00e8 comunque prassi utilizzare delle lenti come beam expander per espandere il raggio laser in modo che esso possa illuminare per intero l'oggetto e la lastra. Le lenti devono avere qualit\u00e0 superficiale elevata per non compromettere le caratteristiche del raggio coerente.\nUtilizzi tecnici.\nL'olografia ha utilizzi anche in ambito metrologico, e consente misure di spostamento a tutto campo con una precisione dell'ordine di grandezza della lunghezza d'onda del raggio utilizzato (tipicamente frazioni di micron per la luce visibile). La tecnica utilizzata si chiama interferometria olografica, e si basa sulla sovrapposizione (anche in tempo reale) dell'ologramma di un oggetto in stato di riposo e in stato deformato: ne nascono frange di interferenza macroscopiche (visibili ad occhio nudo) la cui conta consente di risalire allo spostamento da misurare."}
{"id": "299127", "revid": "21371", "url": "https://it.wikipedia.org/wiki?curid=299127", "title": "Itchy &amp; Scratchy", "text": ""}
{"id": "299130", "revid": "21371", "url": "https://it.wikipedia.org/wiki?curid=299130", "title": "Itchy", "text": ""}
{"id": "299131", "revid": "767487", "url": "https://it.wikipedia.org/wiki?curid=299131", "title": "Lo schiavo della violenza", "text": "Lo schiavo della violenza (\"The Woman on Pier 13\") \u00e8 un film del 1949 diretto da Robert Stevenson.\nTrama.\nBrad Collins, un valente dirigente nel settore dei trasporti marittimi nella baia di San Francisco, il cui vero nome \u00e8 per\u00f2 Frank Johnson, conduce una vita tranquilla e agiata, e ha recentemente sposato Nan Lowry Collins, una giovane donna, dopo un breve corteggiamento.\nL'uomo, vari anni addietro, mentre lavorava come scaricatore nel porto di New York durante la depressione, aveva commesso un omicidio; infatti era iscritto a una cellula comunista segreta e da questa aveva ricevuto l'ordine di commettere quel crimine, ai danni di un personaggio scomodo che intendeva ostacolare e denunciare l'operato dell'associazione stessa. Nan era all'oscuro del suo passato.\nPoco dopo il ritorno dalla loro luna di miele, la coppia incontra l'affascinante Christine Norman, una vecchia fiamma di Collins, che Nan prende subito in antipatia per il suo modo ambiguo e misterioso; Christine, in effetti, oltre a essere stata l'amante di Brad, apparteneva anche lei alla cellula comunista, da cui l'uomo si era dissociato, non trovandosi pi\u00f9 in accordo con i comportamenti violenti e brutali di questa.\nCollins, suo malgrado, viene riconvocato dal capo della cellula, Vanning, il quale gli ordina di riprendere la propria attivit\u00e0 in seno all'associazione, pena l'invio all'F.B.I. di documenti comprovanti l'assassinio commesso anni prima.\nVanning pretende che Brad saboti il settore del trasporto marittimo nella baia di San Francisco, resistendo alle richieste sindacali che pretendono miglioramenti per i lavoratori (cosa per cui Brad si era lungamente impegnato), per assumere il controllo su tutta l'attivit\u00e0 del porto.\nBrad \u00e8 cos\u00ec costretto, all'insaputa della moglie, che lo vede sempre pi\u00f9 preoccupato e inquieto, a eseguire gli ordini di Vanning, mentre Christine riceve l'incarico di avvicinare il giovane fratello di Nan, Don Lowry, anch'egli collega di Brad nell'organizzazione dei lavori portuali, e di indottrinarlo ai principi dell'ideologia comunista, per poterlo poi manovrare a proprio piacimento.\nUn amico di Brad ed ex fidanzato di Nan, il capo sindacale Jim Travers, non riesce a capire il motivo per cui Brad sia diventato irragionevole e contrario ai suoi principi, e \u00e8 preoccupato per la possibilit\u00e0 che il piccolo numero di comunisti nell'unione dei lavoratori portuali possa essere in grado di prendere il controllo delle attivit\u00e0. Sospetta quindi che Brad si sia convertito alla causa comunista.\nNel frattempo accade che Christine, dopo aver circuito e sedotto Don Lowry, s'innamori del ragazzo, con energica disapprovazione di Vanning, che vede cos\u00ec compromettere i suoi piani.\nLa situazione precipita quando Christine, credendo di guadagnare la fiducia di Don Lowry, che le ha chiesto di sposarlo, gli confessa di essere una comunista e che Brad, suo cognato, \u00e8 anche lui membro parte della cellula; a riprova di ci\u00f2, la donna mostra al ragazzo incredulo alcune foto compromettenti; il giovane, sconvolto da quanto appreso, sicuro che Christine lo abbia ingannato e raggirato solo per i propri scopi e che non sia affatto innamorata di lui, corre via minacciando di andare a denunciare il fatto alla polizia: Christine telefona a Nan preoccupata per la sorte del suo innamorato, mettendola al corrente di tutta la storia.\nMa Vanning ha assistito di nascosto alla telefonata e \u00e8 furioso con Christine per aver infranto gli ordini. Ordina quindi al suo uomo di fiducia, Bailey, di uccidere Don, prima che questi possa avvertire la sorella e andare alla polizia; il giovane viene mortalmente investito proprio di fronte alla casa di Nan, mentre Christine precipita dalla finestra della propria abitazione.\nEntrambi i fatti appaiono alla polizia un incidente e un suicidio, e Nan ascolta incredula Brad che cerca di giustificare e minimizzare l'accaduto. Sconvolta dagli eventi e dalla morte del fratello, la donna cerca di svolgere personalmente alcune indagini per accertare chi sia l'assassino del fratello, ma viene scoperta e rapita da Bailey, che la trascina nel proprio magazzino segreto.\nBrad comprende che la moglie \u00e8 in grave pericolo e riesce a introdursi nel magazzino di Bailey, dove si trovano anche Vanning e un altro sicario; ne segue una sparatoria in cui Brad uccide tutti e tre i sicari, venendo per\u00f2 ferito a morte.\nNei suoi ultimi momenti di vita, Brad chiede perdono a Nan, la quale gli rivela d'amarlo ancora.\nProduzione.\nLe riprese della pellicola, prodotta dalla RKO con i titoli di lavorazione \"I Married a Communist\" e \"Beautiful But Dangerous\", durarono dal 25 aprile a fine maggio 1949.\nDistribuzione.\nI diritti di propriet\u00e0 del film, richiesto dalla RKO Radio Pictures, Inc., furono registrati il 28 settembre 1949 con il numero LP2633.\nRecensioni e critica.\nIl critico cinematografico Dennis Schwartz ha recensito nel complesso positivamente la pellicola, mettendo per\u00f2 in dubbio la veridicit\u00e0 della storia, definendo distorta l'influenza comunista nel paese con le grandi imprese e i sindacati.\nSi \u00e8 tentato infatti di girare un film di propaganda che riaffermasse il modo americano di vita, l'amore per la famiglia e la minaccia del comunismo. Ci\u00f2 viene evidenziato con la morte di Brad, che deve espiare la colpa passata sacrificandosi per la moglie."}
{"id": "299134", "revid": "88740", "url": "https://it.wikipedia.org/wiki?curid=299134", "title": "Schola Cantorum (gruppo musicale)", "text": "La Schola Cantorum fu un gruppo musicale italiano fondato da Ennio Melis nel 1973.\nStoria.\nGli inizi.\nEnnio Melis, avendo vari artisti sotto contratto RCA come singoli cantanti, decide di unirne una decina per formare un gruppo canoro per rifacimenti di brani famosi dei cantautori come Cocciante, Venditti, De Gregori, Dalla ecc. A curare gli arrangiamenti e lo studio giornaliero del gruppo viene scelto il musicista Sergio Rendine, giovane avanguardista di musica classica e moderna nonch\u00e9 figlio di Rendine, autore del famoso brano \"La Pans\u00e9\". Alla produzione Melis delega Paolo Dossena, che aveva prodotto Sylvie Vartan in Italia, e Mario Simone, proprietari dell'etichetta Delta. Cos\u00ec nasce la Schola Cantorum.\nI componenti sono: Merrill Gates detta Mimi; Luisella Mantovani e Gianna Giovannini (queste ultime due voci provenienti da Le Voci Blu, gruppo femminile che aveva inciso alcuni singoli tra il 1969 e il 1972 per la MiMo, la casa discografica fondata da Gianni Morandi e Franco Migliacci); due giovani cantautori, Aldo Donati (autore di brani per Mina ed altri, e attore nel \"Rugantino\" insieme ad Enrico Montesano) ed Alberto Cheli, voce guida maschile del gruppo; l'ex tastierista delle Pecore Nere, Enrico Fusco detto Kiko, figlio del noto compositore Giovanni Fusco; Edoardo De Angelis, autore con Gicca Palli del famoso brano \"Lella\"; Eddy Viola, autore del brano \"Quell'uomo\" e cantante-attore nella commedia musicale \"Caino e Abele\" di Tony Cucchiara; Marina Arcangeli, giovane promessa vincitrice di un concorso canoro a Bologna, e Annie Robert, cugina di Riccardo Cocciante, che incider\u00e0 da solista col nome d'arte Annie Pascal.\nIl debutto del gruppo \u00e8 nell'album \"Francesco De Gregori\", inciso dal cantautore romano nel 1974 e prodotto da De Angelis: nell'album la Schola Cantorum esegue dei vocalizzi nella canzone \"Niente da capire\"; nello stesso anno il gruppo partecipa alla registrazione dell'album \"Domenica mattina\" di Anna Melato, nella canzone \"Nuvole nuvole\".\nIl 1974 \u00e8 anche l'anno della registrazione del loro primo album (pubblicato a gennaio del 1975), \"Coromagia\", in cui vengono riprese e arrangiate coralmente canzoni come \"Roma capoccia\" di Antonello Venditti, \"E tu...\" di Claudio Baglioni, \"Alice\" di Francesco De Gregori, \"Bella senz'anima\" e \"Poesia\" di Riccardo Cocciante, e la celeberrima \"Lella\" di Edoardo De Angelis; tra i brani originali \u00e8 da ricordare \"Nella testa di Nina\" di Carla Vistarini e Luigi Lopez, e \"La fantasia\", di De Angelis - Minghi. L'album riscuote un buon riscontro commerciale. La RCA promuove il gruppo attraverso trasmissioni televisive come \"Senza Rete\" (tutti i sabato sera in prima serata Rai 1), Cantagiro, Festivalbar, Festival di Sanremo.\nIl successo.\nIl gruppo si impose con due pezzi nel 1975: il primo, \"Lella\", brano corale tratto dall'elaborazione fantastica delle storie di vita e di cronaca romana, e subito dopo \"Le tre campane\", cover di \"Les trois cloches\", canzone francese interpretata anche da \u00c9dith Piaf e in inglese dai The Browns (con il titolo \"The Three Bells\") e gi\u00e0 incisa in italiano con lo stesso testo, ripreso dalla Schola Cantorum, nel 1968 dagli Hoods. Il testo della canzone (di Luciano Beretta) \u00e8 chiaro e semplice e vi si illustra la vita dell'uomo e le sue stagioni principali, viste attraverso il suono delle campane: quello dedicato alla nascita (\"l\u00e0 cala il vento nella valle, un mattino come tanti nasce un uomo\"), al matrimonio (\"la promessa di una vita che sar\u00e0 divisa in due\") e alla morte (\"un riposo tanto dolce non l'aveva avuto mai\"). In tutte e tre le occasioni il ritornello apre con \"la campana del villaggio oggi suona anche per lui\". Il secondo album del gruppo prende il titolo da questa canzone e riscuote successo come il precedente. Sono da citare una reinterpretazione di \"Annie's song\" di John Denver (tradotta in italiano da De Angelis, diventa \"Caterina\") e \"L'aquilone\", scritta da Marco Luberti. Gli arrangiamenti sono di Sergio Rendine e la produzione di Paolo Dossena, collaboratore di Lilli Greco e proprietario della \"Delta\", casa di produzione musicale. In questo periodo i membri del gruppo appaiono spesso in televisione, ospiti fissi del programma \"Senza rete\".\nIl 1975 \u00e8 anche l'anno delle collaborazioni con Claudio Baglioni, che li chiama per cantare la canzone \"...ed aspettare\", contenuta nell'album \"Sabato pomeriggio\", e con Ron, per cui eseguono tutti i cori dell'album \"Esperienze\".\nUn'altra loro incisione, intitolata \"Tema d'amore\", viene inserita nella colonna sonora dello sceneggiato televisivo \"L'amaro caso della baronessa di Carini\", e viene pubblicata anche su 45 giri come retro del tema principale del telefilm, cantato da Gigi Proietti.\nIl terzo album \"Coromagia vol. 2\" esce nel 1976: ripercorre la strada consueta e quindi vi sono nuove cover di cantautori come \"Campo de' fiori\" di Antonello Venditti, \"Questa sporca vita\" di Paolo Conte, \"Piccola mela\" di Francesco De Gregori e la bella \"Silvia\" di Renzo Zenobi; completa il disco \"La mia musica\", un brano inedito che viene pubblicato anche su singolo, partecipa ad \"Un disco per l'estate\" e al \"Festivalbar\" e ottiene un buon successo di vendita.\nIl declino.\nNel 1977 Edoardo De Angelis decide di abbandonare il gruppo per dedicarsi alla carriera solista. Nel 1978 partecipano al \"Festival di Sanremo\" con \"Il mio amore\", che ottiene un risultato inferiore alle aspettative. Dopo Sanremo lasciano il gruppo per disaccordi prima Eddy Viola, poi Marina Arcangeli. Il singolo successivo, una loro versione de \"La montanara\", noto canto popolare, non riscuote successo.\nTutto ci\u00f2, unito alle aspirazioni di molti componenti verso una carriera solista (escono alcuni singoli di Aldo Donati e Alberto Cheli), porta il gruppo verso lo scioglimento, che avviene nel 1980, dopo la pubblicazione dell'album \"Il mondo in tasca\", che passa inosservato.\nNel 1983 alcuni elementi si riuniscono e pubblicano un singolo, ignorato dal pubblico. Tre anni dopo il gruppo cambia denominazione in Nova Schola Cantorum e partecipano a Sanremo con \"Azzurra anima\", che viene eliminato dopo il primo ascolto.\nNel 1993, con il nome originario, sono ancora una volta al Festival col brano \"Sulla strada del mare\".\nLa formazione comprende un nuovo membro, Stefania La Fauci.\nNel 1995 incidono un album, contenente tra l'altro le loro versioni di \"Ma il cielo \u00e8 sempre pi\u00f9 blu\" di Rino Gaetano e \"La donna cannone\" di Francesco De Gregori.\nDopo quest'incisione i diversi componenti si dedicano nuovamente alle loro attivit\u00e0 soliste."}
{"id": "299136", "revid": "547992", "url": "https://it.wikipedia.org/wiki?curid=299136", "title": "Breakdown - La trappola", "text": "Breakdown - La trappola \u00e8 un film del 1997, diretto da Jonathan Mostow.\nTrama.\nJeff e sua moglie Amy decidono di trasferirsi dal Massachusetts in California. \nDurante il viaggio si fermano in un'area di sosta in una zona arida e desertica. Un tizio con cui avevano avuto un diverbio per strada manomette un componente della sua Jeep, ma Jeff non nota nulla, quindi i due ripartono. Dopo alcuni chilometri la Jeep si ferma ed i due chiedono aiuto ad un camionista il quale si offre d'accompagnarli alla stazione di ristoro pi\u00f9 vicina : \"Belle's diner\". Jeff preoccupato di lasciare incustodita l'auto nuova ai margini della strada accetta l'idea della moglie di salire sull'autotreno per cercare soccorso andando a telefonare al pi\u00f9 vicino distributore di benzina, mentre lui rimane con l'auto.\nDopo qualche minuto Jeff nota la manomissione e, rimessa a posto l'auto, si dirige verso la stazione di ristoro dove il camionista aveva detto che avrebbe accompagnato la moglie, ma non vi trova alcuna traccia di essa.\nContinua per la strada e ritrova il camion, ma una volta fattolo accostare, il camionista sostiene di non averlo mai visto, e gli d\u00e0 del pazzo. Nel frattempo arriva un'auto della polizia. Jeff racconta tutto allo sceriffo, ma questi, perquisendo il camion, non vi trova nulla e lascia andare il camionista.\nJeff segue il poliziotto al commissariato per denunciare la scomparsa della moglie e poi torna all'area di servizio sperando d'avere informazioni sulla donna. Fuori dal locale uno strano ragazzo lo avvicina e gli d\u00e0 delle indicazioni per un posto dove avrebbe potuto trovare sua moglie.\nJeff lo raggiunge subito ma vi trova il tizio che gli aveva manomesso l'auto, e questi spara contro la sua Jeep costringendo Jeff a gettarsi con tutta l'auto nel fiume l\u00ec vicino.\nSuccessivamente viene rintracciato dai rapitori di sua moglie e costretto a pagare il riscatto di 90.000 dollari che egli, mentendo, affermava di avere sul suo conto. Prelevati dalla banca del paese vicino i 5.000 dollari che aveva sul conto (in tagli da 1 dollaro, in modo da metterli in un voluminoso sacchetto) e preso dalla scrivania del direttore della banca un tagliacarte, sale sull'auto indicata, dove viene legato e capisce che i rapitori non hanno alcuna intenzione di lasciarli andare via ma anzi di ucciderli come hanno gi\u00e0 fatto con altri automobilisti. Usando il tagliacarte Jeff si libera e riesce a legare il malvivente e a farsi dire dove avrebbe dovuto portare la somma di denaro, una stazione di servizio. L'arrivo dello sceriffo che aveva gi\u00e0 incontrato Jeff sembra complicare le cose perch\u00e9 mentre lo sceriffo tiene a bada Jeff per capire cosa stia succedendo, il malvivente si libera e spara allo sceriffo, minacciando poi Jeff, ma viene ucciso dallo sceriffo ferito a terra. Cos\u00ec Jeff si reca nel luogo indicato dal malvivente, ed una volta individuato il camion del rapitore s'attacca di nascosto sotto al rimorchio, e si lascia trasportare fin nel suo covo: un capannone dietro la casa del camionista, in cui sono ammassati oggetti rubati nel corso di molti anni.\nJeff tra la refurtiva trova un'arma con la quale fa irruzione in casa dei rapitori e li costringe a liberare la moglie, chiusa a chiave in un freezer, in uno scantinato del capannone. Dopo uno scontro a fuoco \u00e8 per\u00f2 costretto a fuggire in auto, inseguito su due macchine e sul camion dai tre malviventi rimasti. Durante l'inseguimento riesce a mandare fuori strada i due membri della banda sulle auto, che rimangono uccisi, ed alla fine si ritrova da solo col capo, il camionista, a bordo della sola motrice dell'autoarticolato (il rimorchio s'era staccato durante la corsa). Giunti su d'un ponte i due mezzi entrano in collisione, ed i due iniziano a lottare sopra la motrice sospesa al bordo del ponte mentre la moglie assiste ferita dall'interno dell'auto; Jeff avr\u00e0 la meglio e vedr\u00e0 precipitare di sotto il malvivente che si schianta sul greto d'un torrente. Jeff riesce a portare fuori la moglie dall'auto ed entrambi guardano poi verso il torrente pi\u00f9 in basso; quando vedono che nonostante il volo il camionista si sta ancora muovendo, la moglie sblocca il freno a mano della motrice che precipita gi\u00f9 dal ponte schiacciando ed uccidendo il capo."}
{"id": "299148", "revid": "6923", "url": "https://it.wikipedia.org/wiki?curid=299148", "title": "Application service provider", "text": "L'application service provider (ASP) \u00e8 un modello architetturale per l'erogazione di servizi informatici che prevede una spinta remotizzazione elaborativa ed applicativa. Spesso il termine \u00e8 usato indicando l'erogazione di servizi informatici in \"modalit\u00e0 ASP\".\nDescrizione.\nIl modello architetturale prevede che la tecnologia di elaborazione (hardware) e quella applicativa (software) vengano gestite centralmente presso un service provider lasciando all'utente finale la scelta dei tempi e dei modi di fruizione del servizio. Tipicamente, lo strumento software lato cliente che funge da interfaccia con il servizio applicativo \u00e8 il web browser. Esistono inoltre alcune tecnologie proprietarie a supporto della tecnologia ASP non basate esclusivamente su web browser quali ad esempio Citrix XenApp, VMWare oppure i Terminal Services di Microsoft basati sul protocollo RDP.\nI vantaggi sostanziali di un tale tipo di servizio si ritrovano in un risparmio di costi da parte del cliente (es. manutenzione hardware e software on-site) che dovr\u00e0 pagare l'utilizzo del servizio che include i costi di licenza dei programmi, di manutenzione dell'hardware ecc.\nI dati elaborati dal cliente possono venir memorizzati sull'infrastruttura storage del fornitore oppure localmente.\nGli applicativi pi\u00f9 diffusi con questo tipo di tecnologia sono gli ERP, i CRM, gli applicativi di e-commerce, di e-procurement, di data warehousing, di business intelligence e, in taluni casi, applicativi per l'automazione di ufficio.\nIl termine ASP \u00e8 stato rimpiazzato in tempi recenti da SaaS (Software as a service)."}
{"id": "299153", "revid": "39884", "url": "https://it.wikipedia.org/wiki?curid=299153", "title": "Situazione patrimoniale", "text": "La situazione patrimoniale \u00e8 il complesso di informazioni circa lo stato degli elementi dell'attivo e del passivo di un'impresa. In bilancio \u00e8 fornita dallo stato patrimoniale sotto il profilo numerico, e dalla nota integrativa sotto il profilo descrittivo.\nLa situazione patrimoniale \u00e8 l'attitudine dell'impresa a mantenere nel tempo\nuna struttura patrimoniale, ossia una composizione di fonti e di impieghi, che le\nconsenta di continuare ad operare in condizioni di equilibrio.\nLa situazione patrimoniale consente di visionare, alla fine di un esercizio che in genere finisce al 31 dicembre dell'anno, l'elenco delle attivit\u00e0, a loro volta divise in attivo immobile e attivo circolante.\nUna apposita situazione patrimoniale deve essere redatta ove ricorrano casi particolari nella vita dell'impresa: perdite di capitale, fusioni, scissioni.\nAlla fine come risultato della situazione patrimoniale avremo quanto vale l'azienda (patrimonio netto), quanti debiti ha l'azienda (passivit\u00e0), e il totale dell'attivo (attivit\u00e0). All'interno delle passivit\u00e0 vanno suddivisi i debiti a breve termine e a medio/lungo termine."}
{"id": "299154", "revid": "399", "url": "https://it.wikipedia.org/wiki?curid=299154", "title": "Pierluigi Bersani", "text": ""}
{"id": "299167", "revid": "143542", "url": "https://it.wikipedia.org/wiki?curid=299167", "title": "Rupert Brooke", "text": "Biografia.\nLa giovinezza.\nBrooke nacque a Rugby, Warwickshire, secondo dei tre figli di William Parker Brooke, un maestro della scuola di Rugby, e Ruth Mary Brooke, nata Cotterill. Amante della scrittura in versi fino dall'et\u00e0 di nove anni, vinse il suo primo premio di poesia nel 1905. Quello stesso anno divent\u00f2 amico di St. John Lucas, che in seguito rappresenter\u00e0 una sorta di mentore per lui.\nDal 1906 frequent\u00f2 il King\u2019s College, a Cambridge, dove svilupp\u00f2 un interesse per la recitazione. Fu eletto Presidente della \"Fabian Society\" dell'Universit\u00e0 di Cambridge, contribu\u00ec a fondare il circolo teatrale \"The Marlowe Society\" e recit\u00f2 in alcune commedie messe in scena nel programma \"The Cambridge Greek Play\" Si dimostr\u00f2 un bravo studente e anche un valido atleta, e, in parte per questo, in parte per il suo aspetto straordinariamente bello, divenne molto popolare fra gli altri studenti.\nAllo stesso tempo, bench\u00e9 ancora studente, inizi\u00f2 a frequentare i circoli letterari e divenne amico di molte importanti personalit\u00e0 politiche, letterarie e sociali dell'et\u00e0 edoardiana. Fece amicizia, tra gli altri, con Winston Churchill, Henry James, E.M. Forster, Maynard Keynes, Edward Thomas e con molti membri del gruppo di Bloomsbury, tra cui Virginia Woolf. Nonostante l'amicizia, Brooke non si leg\u00f2 mai al Bloomsbury Group. Appartenne invece ad un altro gruppo letterario conosciuto come \" poeti georgiani\" e fu anche uno dei pi\u00f9 importanti \"poeti di Dymock\", facenti riferimento al villaggio di Dymock nel Gloucestershire, dove Brooke trascorse anche un periodo di tempo.\nVita e attivit\u00e0 letteraria.\nLa prima raccolta di poesie di Rupert Brooke, \"\"Poems\", fu pubblicata nel 1911. Poco dopo lasci\u00f2 l'Inghilterra per recarsi in Francia e Germania, dove soggiorn\u00f2 per diversi mesi.\nAl suo ritorno in Inghilterra, ricevette una borsa di studio presso il King\u2019s College, grazie alla sua tesi su \"John Webster e i drammaturghi elisabettiani\". \nNel 1912 pubblic\u00f2, insieme a Edward Marsh, una raccolta di poesie intitolata \"Georgian Poetry, 1911-1912\"\". I critici considerarono la poesia di Brooke troppo sentimentale e mancante di profondit\u00e0, ma ritennero anche che il suo lavoro fosse il riflesso dello stato d'animo in Inghilterra durante quegli anni precedenti, con la consapevolezza della ormai imminente prima guerra mondiale.\nIn questi anni Brooke fu corteggiato da molte ragazze, ma fu sentimentalmente coinvolto soprattutto con l'attrice Cathleen Nesbitt, con No\u00ebl Olivier, figlia del Governatore della Giamaica, che aveva incontrato quando lei aveva 15 anni, e con Katherine Laird Cox, con la quale ebbe una lunga relazione. \nNel 1913 soffr\u00ec di un grave esaurimento nervoso, causato probabilmente dalla gelosia e dai problemi ad accettare la propria bisessualit\u00e0.\nPer tentare il suo recupero psicologico, intraprese un tour che lo port\u00f2 negli Stati Uniti, in Canada e nei mari del Sud. Durante le sue peregrinazioni scriveva dei diari di viaggio con le sue impressioni per il \"\"Westminster Gazette\", in seguito raccolti in \"Letters From America\" (1916). Durante la permanenza nelle isole dei mari del sud, scrisse anche alcune delle sue migliori poesie, tra cui \"Tiare Tahiti\" e \"The Great Lover\".\nLa pi\u00f9 famosa raccolta di poesie di Rupert Brooke, \"1914 and Other Poems\"\" (\"1914 e altre poesie\"), contiene cinque \"sonetti di guerra\" e fu pubblicata nel maggio del 1915. Brooke venne all'attenzione del pubblico come 'poeta di guerra' nel 1915, quando \"The Times Literary Supplement\", nell'edizione dell'11 marzo, cit\u00f2 due dei suoi cinque sonetti (\"IV: The Dead\" e \"V: The Soldier\"). Inoltre la domenica di Pasqua del 1915 il suo sonetto \"V: The Soldier\" fu letto dal pulpito della Cattedrale di St Paul. \nTestimonianza della popolarit\u00e0 raggiunta dalla raccolta sono le ulteriori undici ristampe in un anno e il raggiungimento di ventiquattro ristampe nel giugno 1918. \nUn successo indubbiamente alimentato dall'interesse postumo, dato che Rupert Brooke mor\u00ec il 23 aprile 1915 su una nave ospedale francese ormeggiata in una baia al largo dell'isola di Sciro nel Mar Egeo.\nLa morte.\nNel settembre 1914 Brooke si era arruolato nella Royal Naval Volunteer Reserve come sotto-luogotenente. Poco dopo prese parte alla spedizione di Anversa della 63\u00aa Royal Naval Division (ottobre 1914).\nNel febbraio 1915 faceva parte della Forza di spedizione britannica nel Mediterraneo, alla volta di Gallipoli, quando svilupp\u00f2 la setticemia per una puntura di zanzara infetta. Peggior\u00f2 progressivamente e mor\u00ec il 23 aprile 1915, all'et\u00e0 di 27 anni, presso l'isola di Sciro, in Grecia. Poich\u00e9 la Forza di spedizione aveva l'ordine di partire immediatamente, fu sepolto in un uliveto sull'isola. Il posto fu scelto dal suo caro amico William Denis Browne, che sulla morte di Brooke scrisse:\nLa sua tomba \u00e8 ancora oggi a Sciro, ma la croce di legno con il suo nome scolpito che la segnalava fu rimossa e portata nel Clifton Road Cemetery a Rugby, suo paese natale, per volere della madre.\nLa fama postuma.\nDopo la sua morte, il poeta, che aveva gi\u00e0 raggiunto la notoriet\u00e0, divent\u00f2 in Inghilterra un simbolo della tragica perdita di giovani talenti durante la guerra.\nBrooke \u00e8 ricordato come il \"poeta di guerra\" inglese che ha ispirato il patriottismo nei primi mesi della Grande Guerra. Il biografo Jon Stallworthy riconosce che Brooke assunse un ruolo simbolico, trasformandosi alla fine nel mito di un guerriero giovane e bello caduto in battaglia, e osserva che \"l'Inghilterra in quel momento aveva bisogno di un punto di riferimento per i suoi dolori, i suoi ideali e le sue aspirazioni\", e il necrologio che apparve sul The Times del 26 aprile 1915, con le iniziali di Winston Churchill, all'epoca Primo Lord dell'Ammiragliato, faceva leva proprio sul sentimento patriottico che doveva alimentarsi nei mesi e negli anni successivi.\nBrooke \u00e8 tra i sedici poeti della Prima Guerra Mondiale commemorati su un monumento di ardesia posto in data 11 novembre 1985 nell\"'Angolo dei poeti\" nell'Abbazia di Westminster."}
{"id": "299172", "revid": "729019", "url": "https://it.wikipedia.org/wiki?curid=299172", "title": "Computer-aided software engineering", "text": "In informatica gli strumenti C.A.S.E. (acronimo di \"Computer-Aided Software Engineering\", ovvero sviluppo del software assistito dal computer) sono quelli che supportano lo sviluppo del software attraverso interfacce grafiche (\"shell\") e visuali e librerie di funzionalit\u00e0.\nTali sistemi hanno notevolmente semplificato la scrittura di linee di codice con relativi benefici anche alla conformit\u00e0 agli standard del software stesso.\nStoria.\nIl primo strumento C.A.S.E di cui si ha notizia, e comunque il pi\u00f9 noto (del tempo) \u00e8 Information Engineering Workbench\n(IEW) sviluppato su piattaforma DOS agli inizi degli anni ottanta. Quel \"workbench\" fu sviluppato dalla Database Design (fondata da James Martin nel 1979), con la collaborazione dei consulenti Ernst &amp; Young.\nNel 1985, in occasione della fusione della Database Design diventata KnowledgeWare, con la Tarketon Software Inc, il \"workbench\" si arricch\u00ec di un generatore di codice COBOL.\nIl 1988 \u00e8 l'anno in cui KnowledgeWare (che \u00e8 ormai anche il nome del C.A.S.E) introduce il primo generatore di codice basato su desktop ed inizia un vertiginoso sviluppo (anche finanziario), da suscitare l'interesse della IBM. A parte una complessa storia di acquisizioni societarie, KnowledgeWare fu incorporato in AD/Cycle che era il C.A.S.E IBM in ambiente mainframe.\nAltri nomi importanti dei primi anni novanta sono:\nIEF (Information Engineering Facility) della Texas Instrument e DesignAid con LifeCycle Manager della Nastec Corporation. Il declino di questi prodotti coincide con il declino del mainframe che era la loro piattaforma operativa ottimale.\nTutti furono a vario titolo incorporati dalla Computer Associates.\nSempre negli anni novanta, in Italia si affermava un altro prodotto: dBsee dell'italiana ISA, un generatore di codice Clipper, basato su template. Altro prodotto Case degli anni novanta era Code Painter che permetteva la generazione di codice in Clipper attraverso il disegno dell'applicativo in maniera totalmente visuale e l'utilizzo dei Template."}
{"id": "299173", "revid": "13102", "url": "https://it.wikipedia.org/wiki?curid=299173", "title": "Rocca Contrada", "text": ""}
{"id": "299176", "revid": "124947962", "url": "https://it.wikipedia.org/wiki?curid=299176", "title": "Giovanni I Partecipazio", "text": "Vita.\nMembro della famiglia patrizia dei Parteciaci, secondo figlio del doge Angelo Partecipazio e di Elena, Giovanni era stato da questi associato al trono, attorno all'817, in qualit\u00e0 di \"co-Dux\", nel tentativo instaurare una successione dinastica. Al ritorno per\u00f2 del fratello maggiore Giustiniano dalla missione diplomatica a Costantinopoli che l'aveva tenuto lontano per diverso tempo, questi rivendic\u00f2 per s\u00e9 presso il padre la coreggenza e Giovanni venne deposto ed esiliato a Zara.\nDa qui riusc\u00ec quindi a fuggire prima in Schiavonia e quindi a raggiungere a Bergamo l'imperatore dei Franchi Ludovico il Pio, per chiedergli appoggio e protezione. Questi per\u00f2, intenzionato a non danneggiare i rapporti con Venezia e l'Impero Bizantino, lo consegn\u00f2 prontamente agli ambasciatori venetici giunti a reclamarlo. Cos\u00ec Giovanni e la moglie vennero nuovamente esiliati, ma questa volta nella ben pi\u00f9 lontana e sicura Costantinopoli, dove rimase per quasi un decennio.\nDogado.\nMorto il padre nell'827 e succedutogli l'ormai vecchio Giustiniano, questi, rimasto senza figli e sentendo ormai prossima la fine, si risolse infine a richiamare Giovanni dall'esilio e a nominarlo in extremis \"co-Dux\", nell'829.\nIl primo dei problemi che il nuovo doge si trov\u00f2 ad affrontare fu l'improvviso ritorno del deposto Obelerio Antenoreo, predecessore di suo padre, dopo oltre vent'anni di assenza ed esilio a Costantinopoli. Questi sbarc\u00f2 a Vigilia, una citt\u00e0 lagunare vicina a Metamauco, raccogliendo un pugno di uomini a lui fedeli e reclamando per s\u00e9 il dogado, col sostegno, pare, del nuovo re d'Italia Lotario. In breve sia Vigilia che Malamocco si schierarono con lui, ma Giovanni reag\u00ec brutalmente e con rapidit\u00e0: incendi\u00f2 e distrusse entrambe le citt\u00e0, uccise Obelerio e ne mostr\u00f2 la testa ai rivoltosi come monito. Infine piant\u00f2 il macabro trofeo al confine con le terre di Lotario.\nAlcuni anni dopo, per\u00f2, Giovanni dovette fuggire da Venezia presso l'imperatore Ludovico, a causa di una estesa rivolta interna, organizzata da alcuni notabili vicini alla casa dei Partecipazio, di cui Giovanni si fidava e che lo colse quindi di sorpresa. Il seggio di doge venne occupato dal tribuno Pietro Caroso, che per\u00f2 vi stette per meno di sei mesi. Sobillata una rivolta popolare, i Participazio ripresero il potere accecando e cacciando l'usurpatore. Il potere venne dunque preso nelle mani del vescovo di Olivolo Orso Partecipazio e dei tribuni Giovanni Marturio e Basilio Tribuno, mentre i partigiani del Caroso, tra cui Domenico Monetario, venivano messi a morte. Il doge Giovanni pot\u00e9 quindi rientrare in sicurezza in citt\u00e0, in tempo per consacrare la basilica di San Marco, iniziata dal fratello, e renderla nuova cappella palatina, insediandovi il primicerio.\nIl ritorno per\u00f2 dur\u00f2 poco: il comportamento dittatoriale dei Participazio e la scelta di Giovanni di venire a patti coi pirati slavi che minacciavano il commercio veneziano provoc\u00f2 infatti la reazione dei nobili cittadini che una sera dell'836, guidati dai Mastalici, tesero un agguato al doge all'uscita dalla cattedrale di San Pietro in Olivolo, lo arrestarono, lo tonsurarono e lo costrinsero a consacrarsi chierico a Grado, citt\u00e0 dove di l\u00ec a poco mor\u00ec."}
{"id": "299186", "revid": "585241", "url": "https://it.wikipedia.org/wiki?curid=299186", "title": "Griko", "text": ""}
{"id": "299187", "revid": "486946", "url": "https://it.wikipedia.org/wiki?curid=299187", "title": "Eldarion", "text": ""}
{"id": "299192", "revid": "320578", "url": "https://it.wikipedia.org/wiki?curid=299192", "title": "Vecchi Cattolici", "text": ""}
{"id": "299194", "revid": "2225", "url": "https://it.wikipedia.org/wiki?curid=299194", "title": "Requiem for a dream", "text": ""}
{"id": "299197", "revid": "326822", "url": "https://it.wikipedia.org/wiki?curid=299197", "title": "Alto consiglio asgard", "text": ""}
{"id": "299203", "revid": "767487", "url": "https://it.wikipedia.org/wiki?curid=299203", "title": "Underworld (film 2003)", "text": "Underworld \u00e8 un film horror-fantascientifico del 2003, diretto da Len Wiseman. Nonostante sia stato accolto negativamente dalla critica, \u00e8 stato un successo commerciale e ha dato il via a un franchise, composto da tre sequel e un prequel, oltre ad altri prodotti multimediali.\nTrama.\nDa quasi un millennio infuria una guerra senza quartiere tra i Vampiri, distinti e aristocratici signori della notte, e i Lycan (Licantropi), forti e feroci abitanti del sottosuolo. Il conflitto, protrattosi fino ai primi anni del III millennio, si avvale di tutte le tecnologie disponibili, tra cui quelle informatiche, militari e biotecnologiche; gli esseri umani sono per\u00f2 tenuti all'oscuro di tutto ci\u00f2. Tale battaglia ha avuto inizio quando il Lycan Lucian, al comando di un esercito di licantropi, attacc\u00f2 i vampiri muovendo guerra alle loro casate; la vera lotta ebbe termine quando il vampiro Kraven uccise Lucian e distrusse il castello ove dimorava il grosso delle sue forze. Da allora, i Vampiri sono in numero dominante e si occupano dello sterminio dei Lycan rimasti.\nIn una fermata della metropolitana avviene una sparatoria tra alcuni membri delle fazioni in seguito alla quale Selene, una bella e affascinante vampira guerriera, scopre che un grande numero di Lycan \u00e8 rintanato nei sotterranei della metro. Si precipita alla residenza centrale della casata dei Vampiri, ma non convince Kraven, divenuto reggente. C'\u00e8 dell'altro: teme che il vero obiettivo dell'azione in metropolitana non fossero i Vampiri l\u00ec presenti bens\u00ec un uomo, un comune medico di nome Michael Corvin.\nSi reca immediatamente a casa di Michael ed effettivamente anticipa di pochi minuti l'arrivo dei Lycan. Senza saperlo, sottrae il medico dalle grinfie di Lucian, redivivo signore dei Lycan, il quale tuttavia riesce a morderlo e a conservarne una modesta quantit\u00e0 di sangue in una provetta. Michael di fatto \u00e8 diventato un Lycan e alla prossima Luna piena avverr\u00e0 la metamorfosi. Nonostante questo tra l'uomo e la vampira nasce una particolare attrazione.\nAl comando dei Vampiri vi sono tre Vampiri Anziani, i quali si alternano ogni secolo, in modo da non creare conflitti. Durante il dominio di uno, gli altri due \"dormono\", entrano in uno stato di morte temporanea, sino a quando non tocchi a loro prendere il controllo, attraverso la cerimonia del \"risveglio\".\nConvinta che Kraven abbia tramato un accordo segreto con il rivale Lucian, Selene viola una regola fondamentale della casata e risveglia, con un secolo d'anticipo, Viktor, il pi\u00f9 potente e crudele dei tre Vampiri Anziani nonch\u00e9 suo mentore, per chiedere consiglio e per metterlo al corrente della situazione. Egli \u00e8 il \"padre\" di Selene: una notte i Lycan attaccarono la sua famiglia; tutti ad eccezione della donna furono sterminati. Viktor decise allora di trasformarla in Vampiro per permetterle di vendicarsi contro i Lycan. Dopo aver ascoltato la prova del tradimento di Kraven, Viktor muove battaglia contro i Lycan, che nel frattempo hanno catturato Michael.\nKraven ha in effetti stretto un'alleanza con Lucian: all'epoca della battaglia fra Vampiri e Lycan, Kraven risparmi\u00f2 la vita di Lucian e insieme tramarono per ottenere il dominio su Lycan e Vampiri, stipulando inoltre un trattato di pace definitivo. Tale accordo prevede oltretutto la morte dei tre Vampiri Anziani; per questo motivo, non appena Amelia, una dei tre, raggiunge la citt\u00e0 in cui risiede Viktor per passare il comando al terzo Anziano, Marcus, essendo ormai vicina la data del \"risveglio\", Kraven invia i suoi complici a prelevare la donna e portarla alla residenza dei Vampiri; in realt\u00e0, essi comunicano la loro posizione ai Lycan che uccidono Amelia e il suo seguito. Gli uomini di Kraven rimangono impassibili e, certi della morte dell'Anziana, tornano alla residenza.\nLucian desidera il giovane medico perch\u00e9 egli \u00e8 un discendente di Alexander Corvinus, il primo degli immortali, mutato a causa della peste; Michael \u00e8 quindi dotato di un sangue puro in grado di mescolare le due razze. Nelle intenzioni di Lucian vi \u00e8 in realt\u00e0 la pace fra le due razze; desidera solo che questa guerra finisca. Qualunque umano venga morso da un Immortale, che sia Vampiro o Lycan, e riesca a sopravvivere, riceve i ricordi dell'assalitore; cos\u00ec Michael ricorda come davvero ha avuto inizio la guerra: fin dalle loro origini i Lycan erano stati schiavi dei Vampiri, costretti a servirli durante il giorno. Uno di essi era proprio Lucian, schiavo personale di Viktor. Lucian non prov\u00f2 mai rancore nei confronti dei Vampiri; si innamor\u00f2 anzi, corrisposto, della figlia dell'Anziano, Sonia, che rimase incinta di un ibrido, figlio delle due razze. Viktor, temendo tale unione, fece frustare duramente Lucian e di fronte al Lycan pose Sonia alla luce del giorno, causandole la morte. Di fronte a tale visione, Lucian mut\u00f2 in Lycan e fugg\u00ec via. Viktor, temendo le conseguenze del suo gesto, ordin\u00f2 lo sterminio di tutti i Lycan, dando cos\u00ec inizio al conflitto millenario.\nRaggiunto Lucian nella sua base nelle fogne, Kraven, che non ha mai avuto intenzione di onorare l'accordo, lo uccide utilizzando dei nuovi proiettili con all'interno nitrato d'argento; quindi cerca di fuggire agli uomini di Viktor, il quale \u00e8 intenzionato a sterminare sia i Lycan che i Vampiri complici di Kraven.\nIntanto Selene salva Michael e insieme cercano di fuggire, prima che Viktor possa trovarli; ma si trovano davanti lo stesso Kraven, che spara contro Michael. Poich\u00e9 possiede ormai sangue Lycan, i proiettili portano l'uomo alla morte, senza che Selene possa ribellarsi. Kraven cerca di portare con s\u00e9 la donna, ma ella si rifiuta; Kraven allora decide di rivelarle la verit\u00e0: ad uccidere la sua famiglia \u00e8 stato lo stesso Viktor, assetato di sangue umano. L'Anziano aveva fatto le regole ma non le rispettava, mal sopportando il sangue degli animali, scivolava di casa in casa per rifocillarsi di sangue umano. Dopo aver sterminato tutta la sua famiglia, per\u00f2, non riusc\u00ec ad uccidere anche Selene, poich\u00e9 gli ricordava sua figlia Sonia, e decise allora di tramutarla in vampiro e portarla con s\u00e9, raccontandole una bugia. Selene non gli crede ed egli decide di spararle, ma verr\u00e0 fermato da un Lucian in fin di vita. Prima di spirare, quest'ultimo incita Selene a mordere Michael, affinch\u00e9 le due razze possano mescolarsi e permettergli di sopravvivere. Selene segue il consiglio di Lucian, poco prima di venir sorpresa da Viktor. Questi cercher\u00e0 di uccidere l'ibrido (Lycampiro), dimostrandosi inoltre davvero l'assassino della famiglia di Selene. Dopo una dura lotta, quest'ultima riuscir\u00e0 ad ucciderlo con la sua stessa spada. Michael torna in forma umana ed insieme si preparano ad affrontare la battaglia pi\u00f9 dura della loro vita.\nNel santuario dove riposavano gli anziani dormienti, il sangue di un Lycan cola accidentalmente nel sarcofago di Marcus, dando inizio al suo \"risveglio\".\nProdotti derivati.\nIl successo del film e dei suoi sequel ha portato alla realizzazione di numerosi prodotti multimediali: \nSequel e prequel.\nIl film ha avuto tre sequel: ' (2006), \"Underworld - Il risveglio\" (2012), e l'ultimo ' uscito il 6 gennaio 2017 nelle sale americane; mentre l'unico prequel \"Underworld - La ribellione dei Lycans\" \u00e8 uscito il 20 febbraio 2009."}
{"id": "299207", "revid": "767487", "url": "https://it.wikipedia.org/wiki?curid=299207", "title": "Paul Elstak", "text": "\u00c8 una delle figure principali della scena Techno Hardcore. In seguito a una intervista concessa ad una rivista olandese di musica dell'epoca dal \"DJ, KC Funkaholic\" riguardo a quelli di Rotterdam, rispose, \"\"Sono solo un mucchio di gabber che si divertono\"; Paul Elstak, letto l'articolo, decise di pubblicare sul suo primo album, \"Amsterdam Waar Lech dat Dan\"?\" la frase \"Gabber zijn is geen schande\"!\" . La parola divenne cos\u00ec popolare al punto che venne identificare un genere musicale pi\u00f9 veloce e aggressivo della hardcore stessa dell'epoca. Elstak ha lavorato alla creazione di numerosi brani, \"Luv U More\", con un intro in stile happy hardcore, e \"Your Mother Sucks Cocks in Hell\", un brano \"nu style\", pi\u00f9 moderno.\nLe sue produzioni happy hardcore sono presentate col il nome di \"Dj Paul Elstak\", mentre i brani hardcore sono firmati da \"Dj Paul\", ma dopo la creazione dell'etichetta \"Offensive Records,\" Elstak ha iniziato a utilizzare per tutte le sue produzione il suo nome completo. Ha inoltre collaborato con diversi artisti: Bald Maniax , Euromasters , Evil maniax , Forze Dj Team , con Lars e Panic, Holy Noise , Men of steel e Sound of Rotterdam. Tra le sue produzioni pi\u00f9 famose oltre quelle sopra citate: \"Brohymn (This one's is for you),Rage, Alles Naar de klote e Amsterdam Waar Lech Dat Dan?\" , entrambe con Euromasters, mentre \"The creators of hardcore\" con Evil Maniax, ed infine, \"Enemies for Life\" con Promo."}
{"id": "299208", "revid": "6923", "url": "https://it.wikipedia.org/wiki?curid=299208", "title": "Total Cost of Ownership", "text": "Total cost of ownership (TCO), in italiano costo totale di propriet\u00e0 o costo totale di possesso, rappresenta il costo totale di possesso della tecnologia in una azienda.\n\u00c9 un approccio sviluppato da Gartner nel 1987, utilizzato per calcolare tutti i costi del ciclo di vita di un'apparecchiatura informatica IT, per l'acquisto, l'installazione, la gestione, la manutenzione e il suo smaltimento (RAEE).\nDescrizione.\n\u00c8 opportuno evidenziare che questa metodologia di valutazione dei costi era gi\u00e0 in uso nell'ambito dei beni durevoli di largo consumo quali macchinari industriali, mezzi di trasporto e veicoli in genere. \nLo sviluppo nel settore IT \u00e8 stato determinato dalla velocissima obsolescenza HW/SW e dalla conseguente necessit\u00e0 per i grandi utenti di avere attendibili riferimenti di costo.\nGli stessi processi di \"MAKE or BUY\" sono stati trasferiti alle valutazioni di \"BUY or RENT\".\nLa locazione operativa \u00e8 diventata l'espressione massima del TCO Management, in cui trovano equilibrio i margini del Locatore/Service Provider e le efficienze/economie di scala che lo stesso locatore \u00e8 in grado di concretizzare.\nL'analisi TCO deve quindi tener conto di:\nL'approccio TCO \u00e8 basato sulla considerazione che il costo totale di utilizzo di un'apparecchiatura IT non dipende solo dai costi di acquisto, ma anche dai tutti i costi che intervengono durante l'intera vita di esercizio dello strumento.\nI costi connessi alla stessa formulazione del TCO, che rientrano allo stesso modo nel TCO sono abbastanza rilevanti, dunque tale metodo viene spesso utilizzato solo da grandi aziende, in cui l'IT rappresenta una variabile strategica rilevante.\nIl TCO \u00e8 un'analisi statica dei costi di esercizio di un'apparecchiatura: esso quindi non tiene conto di eventuali ritorni dovuti all'investimento in innovazione, del risparmio operativo, delle nuove mansioni create; dunque il TCO monitorando solamente i costi non pu\u00f2 essere usato in fase di analisi strategica degli investimenti.\nIl TCO, anche se nato nell'ambito dell'IT, trova applicazione in qualsiasi altro campo, laddove sia possibile registrare i costi di esercizio di una determinata funzione aziendale.\nIl TCO si presenta come un metodo ottimo per misurare i costi totali, identificando tutte le spese, in termini chiari e facilmente misurabili; ma presenta lo svantaggio di non poter stimarne il valore aziendale complessivo, solitamente viene utilizzato come unico strumento di analisi tralasciando altri sistemi pi\u00f9 importanti, senza valorizzare altri tipi di benefici pi\u00f9 difficili da misurare e pi\u00f9 controversi."}
{"id": "299209", "revid": "124047976", "url": "https://it.wikipedia.org/wiki?curid=299209", "title": "Calluna vulgaris", "text": "Il brugo (Calluna vulgaris []) \u00e8 una pianta spontanea appartenente alla famiglia delle Ericacee. \u00c8 l'unica specie del genere Calluna.\nSi tratta di una suffruticosa perenne, che cresce poche decine di centimetri anche in larghezza e in altezza; \u00e8 una aghifoglia e sempreverde. Talvolta \u00e8 erroneamente chiamato con il nome di erica selvatica.\nEtimologia.\nIl nome generico \"Calluna\" deriva dalla parola greca \u03ba\u03b1\u03bb\u03bb\u03cd\u03bd\u03c9 (\"kall\u00fdn\u014d\"), verbo che vuol dire \u201cpulire, spazzare\u201d: infatti un tempo il brugo veniva usato per fare scope. L'epiteto specifico \"vulgaris\" deriva dall'aggettivo latino che significa \u201ccomune\u201d, \u201cconosciuto da tutti\u201d.\nIn botanica la denominazione \"Calluna\" \u00e8 stata introdotta nel 1802 ad opera dell'inglese Richard Anthony Salisbury (2 maggio 1761\u00a0\u2013 23 marzo 1829).\nIn Francia questa pianta viene chiamata \"bruyere commune\" mentre gli inglesi la chiamano \"ling\", \"common ling\" o anche \"heather\"; simile all'inglese in svedese \u00e8 chiamata \"ljung\"; per i tedeschi invece \u00e8 \"Heidekraut\". In Polonia viene chiamata \"wrzos\", da cui deriva il nome del mese di settembre \u2013 \"wrzesie\u0144\" \u2013 quando il brugo fiorisce.\nDescrizione.\nL'aspetto della pianta \u00e8 suffruticoso e cespitoso, appartiene infatti alla forma biologica camefita fruticosa di tipo Nano-fanerofite (Ch frut/NP).\nRadici.\nRadice micorrizata.\nFusto.\nIl fusto \u00e8 legnoso, tenace, glabro ad andamento prostrato, molto ramificato e intrecciato per cui a volte la copertura del terreno circostante da parte della nostra pianta \u00e8 compatta e densa. la calluna cresce fino ad un'altezza di 20\u201350\u00a0cm (raramente fino a 1-1,5\u00a0m)\nFoglie.\nLe foglie sono aghiformi sempreverdi, opposte e alterne a coppia (ossia ogni coppia si presenta in posizione alterna rispetto alla precedente), densamente embricate in 4 file longitudinali a sezione triangolare e di forma lanceolato-squamiformi. Sono sessili e alla base presentano due piccole orecchiette. Dimensioni: lunghezza 2\u20133\u00a0mm; larghezza 0,7\u00a0mm.\nInfiorescenza.\nL'infiorescenza \u00e8 un racemo apicale unilaterale (i vari fiori sono tutti rivolti dallo stesso lato). Sempre in posizione apicale insieme ai fiori sono presenti alcune foglie (tipo brattee). La spiga florale \u00e8 lunga dai 20 ai 30\u00a0cm.\nFiori.\nI fiori negli esemplari selvatici sono solitamente di tonalit\u00e0 viola o colore malva ma anche rosei (raramente bianchi) e sono un po' penduli. Alla base dei fiori sono presenti 4\u00a0\u2013 8 piccole bratteole lineari (l'insieme \u00e8 chiamato epicalice). I fiori sono ermafroditi, attinomorfi e tetrameri (corolla e calice quadripartiti).\n\u00c8 da notare che il perianzio (formato dai due primi verticilli del fiore: quello del calice e quello della corolla) \u00e8 persistente.\nFrutti.\nIl frutto \u00e8 una capsula tetraloculare (a 4 loculi) contenente piccoli semi ovoidi (uno per ogni loculo).\nEcologia.\nIl brugo tollera il pascolo moderato ed \u00e8 in grado di ricrescere in seguito ad incendi occasionali. \u00c8 una fonte di nutrimento importante per diversi animali come pecore o cervi, che possono nutrirsi degli apici delle piante quando la neve copre la vegetazione bassa. Le pernici si nutrono di giovani germogli e di semi. Sia l'adulto che la larva del coleottero \"Lochmaea suturalis\" se ne nutrono e possono provocare la morte delle piante. Anche le larve di numerose specie di lepidotteri si nutrono sul brugo. \u00c8 pianta molto visitata dalle api per il polline ed il nettare, da cui esse producono un ottimo miele.\nDistribuzione e habitat.\nIl geoelemento della nostra pianta \u00e8 Circumbor.-Euroameric (anfiatlantico). Quindi \u00e8 comune in Europa, in Siberia occidentale, in Asia minore e in America settentrionale nelle zone fredde e temperato/fredde di questi continenti con buone precipitazioni e periodi estivi ristretti.\nIn Italia \u00e8 comune nelle zone centrosettentrionali, raro nell'Appennino centrale, assente al sud e isole. In particolare \u00e8 comune nel paesaggio delle brughiere ai piedi delle Prealpi lombarde, o nella zona delle baragge vercellesi. Verso Viareggio scende fin quasi al mare.\nCresce in terreni acidi ben drenati, in pieno sole o parzialmente in ombra, nei boschi di conifere e torbiere. \u00c8 una componente comune dell'habitat delle lande, delle brughiere e dei cespuglieti in genere.\nDiffusione altitudinale: da 0 a 2500 .\nIl brugo \u00e8 stato introdotto in Nuova Zelanda ed \u00e8 diventato infestante in alcune aree, ad esempio nel Tongariro National Park, dove la pianta si riproduce in modo smisurato. Per fermare la propagazione del brugo, \u00e8 stata introdotta la \"Lochmaea suturalis\"; i primi tentativi hanno avuto parziale successo.\nSistematica.\nIl genere \"Calluna\" si distingue dal genere affine \"Erica\" per le foglie pi\u00f9 piccole e per la corolla e il calice divisi in quattro parti (tetramero e non pentamero come l\"Erica\"). Spesso comunque viene confusa con le specie di questo genere: infatti la calluna a volte \u00e8 chiamata anche \"falsa erica\" o impropriamente \"erica selvatica\" o ancora pi\u00f9 impropriamente \"erica\". Spesso viene confusa con l'erica carnea, che \u00e8 molto simile come portamento, dimensione e colore.\nSinonimi.\nEssendo una pianta conosciuta fin dall'antichit\u00e0 nei vari testi pu\u00f2 presentarsi con nomi scientifici diversi oggi considerati sinonimi:\nVariabilit\u00e0.\nNe esistono diverse variet\u00e0 (secondo alcuni autori alcune di queste varianti non sono altro che sinonimi):\nUsi.\nFarmacia.\nIl brugo, nella medicina popolare, viene usato (tramite decotti) nei disturbi alle vie urinarie (cisti e leucorree) in quanto facilita la secrezione urinaria. Ma \u00e8 usato anche in casi di infiammazioni intestinali (i tannini hanno un buon potere astringente).\nVengono sconsigliate dosi troppo elevate: pu\u00f2 causare irritazione.\nEsternamente viene usato, sotto forma di lavaggi, per attenuare le infezioni dell'apparato boccale.\nCucina.\nDal brugo, che \u00e8 una pianta mellifera ed \u00e8 bottinata dalle api, si produce un miele monoflora molto scuro nelle zone dove la pianta \u00e8 largamente diffusa, che sono piuttosto limitate in Italia (Alpi piemontesi) ma pi\u00f9 estese in Europa settentrionale, America settentrionale e Nuova Zelanda. Il miele prodotto dal brugo \u00e8 tissotropico: ossia normalmente si presenta sotto forma di gel, ma se sottoposto ad agitazione si fluidifica; torna gelatinoso se lasciato a riposo. Ha una umidit\u00e0 elevata rispetto ad altri mieli.\nIndustria.\nL'industria dalla pianta ricava tannino e coloranti. Inoltre l'artigianato utilizza i fusti legnosi e flessibili per la preparazione di scope.\nColtivazione.\nIl brugo \u00e8 una pianta ornamentale comunemente coltivata nei giardini e a scopo paesaggistico. \nCi sono diverse cultivar selezionate per il colore dei fiori e del fogliame, e per il loro portamento. Le cultivar hanno fiori di colori diversi che variano dal bianco al rosa e ad una vasta gamma di violetti, comprendendo i rossi. La stagione di fioritura per le diverse cultivar va dalla fine di luglio fino a novembre nell'emisfero settentrionale. Al termine della fioritura i fiori diventano marroni, ma rimangono sulle piante per tutto l'inverno. \nLe cultivar con fogliame ornamentale vengono solitamente selezionate per le foglie dai colori rossastri o dorati. Alcune forme possono essere grigie argentee. Molte delle forme con fogliame ornamentale cambiano colore con l'arrivo del clima invernale, di solito aumentando l'intensit\u00e0 del colore. Altre forme vengono coltivate per il loro fogliame primaverile.\nDi seguito elenchiamo alcune cultivar (\u00e8 da notare che per certi autori alcune di queste non sono altro che delle varianti).\nRiferimenti nella cultura.\nIl brugo \u00e8 uno dei fiori nazionali della Scozia, il secondo dopo il cardo. \u00c8 anche il fiore nazionale della Norvegia. Il suo nome inglese, Heather, \u00e8 usato come nome proprio femminile."}
{"id": "299213", "revid": "22643", "url": "https://it.wikipedia.org/wiki?curid=299213", "title": "Aeroporto di Foligno-Sant'Eraclio", "text": ""}
{"id": "299214", "revid": "339392", "url": "https://it.wikipedia.org/wiki?curid=299214", "title": "Fermo macchina", "text": ""}
{"id": "299216", "revid": "22643", "url": "https://it.wikipedia.org/wiki?curid=299216", "title": "Aeroporto Foligno-Spoleto", "text": ""}
{"id": "299218", "revid": "22643", "url": "https://it.wikipedia.org/wiki?curid=299218", "title": "Aeroporto di Foligno Sterpete", "text": ""}
{"id": "299221", "revid": "22643", "url": "https://it.wikipedia.org/wiki?curid=299221", "title": "Aeroporto di Foligno Sant'Eraclio", "text": ""}
{"id": "299223", "revid": "22643", "url": "https://it.wikipedia.org/wiki?curid=299223", "title": "Aeroporto di Foligno-Sterpete", "text": ""}
{"id": "299225", "revid": "112026768", "url": "https://it.wikipedia.org/wiki?curid=299225", "title": "Giornate del cinema muto", "text": "Le Giornate del cinema muto di Pordenone (titolo internazionale: Pordenone Silent Film Festival) rappresentano una delle pi\u00f9 importanti manifestazioni cinematografiche mondiali dedicate alla riscoperta ed allo studio del cinema muto e al cinema delle origini. Sono organizzate dalla Cineteca del Friuli e si svolgono a Pordenone, nel mese di ottobre, dal 1982. Negli otto giorni di rassegna intervengono al festival vari storici del cinema, corrispondenti delle riviste specializzate ed esperti di restauro del cinema muto che giungono in Friuli da varie parti del mondo. Il livello internazionale delle Giornate \u00e8 stato riconosciuto dalla rivista \"Variety\", che nel settembre 2007 le ha inserite fra i 50 festival cinematografici pi\u00f9 significativi.\nLe \"Giornate del cinema muto\" sono un'associazione no-profit presieduta da Livio Jacob. Il direttore artistico \u00e8 stato dal 1997 al 2015 David Robinson, dal 2016 \u00e8 il critico di Variety Jay Weissberg. Gli altri componenti del consiglio direttivo sono Paolo Cherchi Usai, Lorenzo Codelli, Piero Colussi, Luciano De Giusti, Carlo Montanaro, Piera Patat.\nUna peculiarit\u00e0 delle Giornate del cinema muto, oltre alla rarit\u00e0 dei film proposti, provenienti da archivi cinematografici e collezioni private, \u00e8 quella delle proiezioni accompagnate da esecuzioni musicali dal vivo.\nStoria.\nLa prima retrospettiva, sul comico francese Max Linder, fu organizzata come un vero e proprio omaggio d'amore, con un budget poverissimo e un pubblico di pochi esperti. Oggi, parecchie centinaia di studiosi, archivisti, collezionisti, giornalisti, studenti e appassionati, arrivano in Friuli ogni anno ad ottobre per una settimana di maratona cinematografica.\nDal 1985 al 1998 le Giornate si sono svolte al cinema Verdi di Pordenone, una sala risalente all'era gloriosa del cinema italiano del dopoguerra. A seguito della decisione delle autorit\u00e0 locali di demolirla, nel 1999 le Giornate si sono spostate allo Zancanaro di Sacile (a 15\u00a0km da Pordenone), un teatro che ha ospitato proiezioni fin dal 1911 e che, dietro la storica facciata, \u00e8 dotato di una sala moderna e ben equipaggiata.\nNell'ottobre 2007 il festival \u00e8 tornato a Pordenone e nel nuovo Teatro Verdi. Da quando esistono, le Giornate si sono occupate di ogni aspetto della storia del cinema muto, dalle classiche produzioni hollywoodiane ai cartoni animati, dall'avanguardia europea alla cinematografia di paesi in via di sviluppo, e spesso si sono avventurate in territori inesplorati. \u201cQueste riscoperte\u201d, come scrivono Kristin Thompson e David Bordwell in Film History: An Introduction, \u201channo rivoluzionato lo studio del cinema muto... Le Giornate hanno aiutato a capire meglio quanto siano importanti la conservazione e la disponibilit\u00e0 dei film prodotti nei primi anni per la nostra conoscenza della storia del cinema.\u201d\nUno degli obiettivi della manifestazione \u00e8 sempre stato quello di stimolare il lavoro di recupero e salvaguardia del patrimonio cinematografico delle cineteche, che \u00e8 il compito vitale a cui queste sono chiamate. Grazie alla numerosa presenza di esperti del settore, per i quali il festival rappresenta un punto d'incontro e un'occasione per discutere e scambiarsi informazioni, film perduti sono stati ritrovati, film senza titolo sono stati identificati e importanti progetti di restauro sono stati avviati.\nAccompagnamenti musicali.\nOltre alla qualit\u00e0 delle proiezioni, punto d'onore delle Giornate sono gli accompagnamenti musicali. Durante tutto il festival, un gruppo di pianisti, tra i pi\u00f9 quotati specialisti a livello mondiale, suona, improvvisando, musiche originali o contemporanee, e negli eventi speciali si esibiscono gruppi musicali o intere orchestre. Le lezioni di accompagnamento ai film tenute quotidianamente dai musicisti delle Giornate rappresentano un'ulteriore testimonianza dell'importanza che il festival attribuisce alla musica.\nContenuti e iniziative del festival.\nPremio Jean Mitry.\nNel corso delle varie edizioni del Giornate viene consegnato il premio Jean Mitry a personalit\u00e0 e istituzioni, per il loro contributo alla conservazione, allo studio e alla diffusione del cinema muto.\nDal 1989 \u00e8 dedicato alla memoria di Jean Mitry, primo presidente onorario delle Giornate.\nCollegium.\nUn'altra iniziativa che ormai \u00e8 parte integrante del festival \u00e8 il Collegium: \u201cdialoghi\u201d quotidiani in cui i giovani partecipanti siedono accanto e discutono informalmente con specialisti, storici, ricercatori di fama e responsabili di cineteche su temi legati al programma o alla conservazione cinematografica.\nLa fama delle Giornate \u00e8 legata anche alle pubblicazioni: libri, cataloghi e brochure, molti dei quali sono considerati lavori di riferimento importanti nel campo del cinema muto. Dal 1996 le Giornate del cinema muto ospitano anche la FilmFair, fiera del libro e del collezionismo cinematografico."}
{"id": "299229", "revid": "1957733", "url": "https://it.wikipedia.org/wiki?curid=299229", "title": "Irrancidimento", "text": "L'irrancidimento consiste in una serie di reazioni di idrolisi e/o ossidazione che riguardano gli acidi grassi o altri lipidi presenti negli alimenti. Le modificazioni chimiche avvengono tramite meccanismo radicalico che implica l'azione prolungata dell'ossigeno.\nOrigine dell'irrancidimento.\nL'idrolisi scinde le catene di acidi grassi dallo scheletro di glicerolo. Questi acidi grassi liberi possono andare incontro ad un'ulteriore auto-ossidazione, attraverso un processo mediato da radicali liberi. Questo processo pu\u00f2 dare luogo a molecole molto reattive chimicamente (radicali liberi a loro volta) che possono generare quegli odori e sapori alterati e fastidiosi comunemente associati ai cibi ed agli olii definiti irranciditi. Il deterioramento qualitativo del cibo viene provocato dalla produzione di acidi grassi a catena pi\u00f9 corta, quali l'acido propionico e l'acido butirrico, che conferiscono odore e gusto molto sgradevoli. Questi processi chimici possono anche distruggere i nutrienti contenuti negli alimenti. Sotto determinate condizioni, l'irrancidimento e la distruzione di vitamine, ad esempio, pu\u00f2 avvenire molto rapidamente.\nPrevenzione dell'irrancidimento.\nGli antiossidanti sono spesso aggiunti a cibi che contengano in prevalenza grassi, per ritardare lo sviluppo dell'irrancidimento che si avvia in presenza di ossigeno. Tra gli antiossidanti naturali si enumerano i flavonoidi, i polifenoli, l'acido ascorbico (vitamina C) e i tocoferoli (vitamina E). Gli antiossidanti di sintesi includono il butilidrossianisolo (BHA), il butilidrossitoluene (BHT) e l'etossichinolina. Gli antiossidanti di origine naturale hanno una vita breve, pertanto nei cibi a lunga e lunghissima conservazione si predilige l'uso di antiossidanti sintetici.\nI flavonoidi contenuti nel propoli reagiscono con i radicali liberi, impedendo l'alterazione dei fosfolipidi di membrana e proteggendo gli acidi grassi insaturi mediante il blocco della perossidasi.\nGli antiossidanti a base acquosa sono poco efficaci nel prevenire l'ossidazione all'interno dei grassi, in quanto non sono in grado di diffondere in un ambiente a base lipidica, ma funzionano bene per intercettare la formazione di radicali liberi che viaggino all'interno delle parti acquose dei cibi. Una combinazione di antiossidanti idrosolubili e liposolubili \u00e8 l'ideale, solitamente nelle stesse proporzioni di acqua e grasso di cui sono composti i cibi stessi.\nInoltre, la rancidificazione pu\u00f2 essere bloccata (ma non del tutto eliminata) conservando grassi e oli in ambienti freschi, con scarsa esposizione all'ossigeno e ai radicali liberi, e lontano dalla luce diretta. Luce e calore deformano la struttura dei grassi, e accelerano la loro reazione con l'ossigeno.\nIrrancidimento nell'industria casearia.\nNon sempre per\u00f2 le trasformazioni implicate nel processo di irrancidimento hanno accezione negativa: in alcuni formaggi questi fenomeni sono indispensabili per la determinazione dell'aroma caratteristico del prodotto. Per esempio l'irrancidimento idrolitico caratterizza il formaggio con la classica sensazione piccante mentre l'irrancidimento chetonico determina l'aroma dei formaggi erborinati, come il gorgonzola, attraverso la formazione di metilchetoni in seguito ad ossidazione e successiva decarbossilazione."}
{"id": "299232", "revid": "277808", "url": "https://it.wikipedia.org/wiki?curid=299232", "title": "Infinity Festival", "text": ""}
{"id": "299233", "revid": "287204", "url": "https://it.wikipedia.org/wiki?curid=299233", "title": "Zygomycota", "text": "Gli zigomiceti (Zygomycota ) costituiscono una divisione (o \"phylum\") all'interno del regno dei funghi. Vengono cos\u00ec chiamati per la loro riproduzione sessuata che avviene tramite comparsa di strutture bulbose a forma di giogo (in greco \u03b6\u03c5\u03b3\u03bf\u03c2), i cosiddetti \"zigosporangi\".\nSe questa divisione costituisca un gruppo naturale dal punto di vista evolutivo oppure no, deve essere ancora chiarito. \u00c8 verosimile che si tratti di un raggruppamento parafiletico, non costituito quindi da tutti i discendenti di un antenato comune. I parenti pi\u00f9 stretti degli Zigomiceti sono secondo le conoscenze attuali o i Chitridiomiceti o il gruppo dei Dicariomiceti costituito dai Basidiomiceti e dagli Ascomiceti.\nStruttura.\nCome per tutti i funghi filamentosi, il corpo degli Zigomiceti \u00e8 il micelio, un intreccio di ife, lunghi filamenti cellulari, che cresce nella materia morta o negli organismi parassitati. Il micelio produce potenti enzimi digestivi, che decompongono le macromolecole organiche e le riducono in piccole molecole assorbibili come nutrimento attraverso le membrane cellulari.\nLe ife degli Zigomiceti non possiedono per lo pi\u00f9 vere pareti o setti cellulari, hanno cio\u00e8 un tallo sifonale; un'eccezione \u00e8 costituita dalle strutture riproduttive denominate sporocisti e gametocisti che in genere sono separate dal resto dell'ifa. In alcune specie sono presenti setti (pareti cellulari trasversali) che separano non singole cellule, ma segmenti di ifa contenenti diversi nuclei: in questo caso si tratta di tallo sifonocladale.\nGli Zigomiceti si ancorano generalmente per mezzo di numerose strutture dette rizoidi al loro substrato (ospite vivente o materia organica). I rizoidi possono essere collegati tra loro da speciali ife. Le sporocisti, a volte sorrette da un tubetto o peduncolo, si formano al di fuori di tale substrato.\nNutrizione.\nGli Zigomiceti sono sia saprofiti - si nutrono cio\u00e8 di animali o vegetali morti, semi, frutti - sia parassiti di animali, piante o altri funghi.\nUna forma molto evoluta e specialissima di parassitismo \u00e8 presente in alcune specie di Mucorali, le cui vittime sono altri funghi del medesimo ordine.\nUn altro caso molto interessante \u00e8 rappresentato dai funghi della specie \"Zoophagus tentaclum\", che si possono definire appropriatamente \"funghi carnivori\". Infatti le loro ife formano piccoli cappi, nei quali possono essere intrappolati per esempio dei nematodi, che vengono successivamente invasi dalle ife e digeriti per mezzo di potenti enzimi.\nDiffusione.\nGli Zigomiceti sono quasi esclusivamente terrestri e sono diffusi in tutti i continenti.\nRiproduzione.\nLa riproduzione degli Zigomiceti pu\u00f2 essere sessuata o asessuata.\nLa riproduzione asessuata \u00e8 la pi\u00f9 comune. Alle estremit\u00e0 delle ife si formano strutture specializzate, bulbose, di solito nere, gli sporangi, che contengono numerosissime spore aploidi. Queste spore si formano per mitosi e vengono di solito diffuse dal vento o dagli animali.\nLe spore asessuali vengono chiamate sporangiospore, e, a differenza di conidi dei funghi superiori (basidiomiceti ad esempio) sono contenuti all'interno dello sporangioforo, struttura ifale che presenta lo sporangio, la vescicola e la columella a produzione appunto dei conidi.\nDalle spore agamiche (sporangiospore) si forma un organismo geneticamente identico al progenitore. Non c'\u00e8 variabilit\u00e0 genetica, n\u00e9 acquisizione di nuovi caratteri se non in condizioni particolari come l'eterocariosi e la parasessualit\u00e0.\nLa riproduzione sessuata, al contrario, implica una ricombinazione del patrimonio genetico di due organismi distinti. Gli Zigomiceti presentano un ciclo vitale aplonte, cio\u00e8 negli Zigomiceti la generazione dominante, pi\u00f9 facilmente osservabile, \u00e8 quella aploide.\nLa gamia avviene per gametocistogamia: le ife aploidi di due individui differenti formano due gametocisti nucleo cellulare plurinucleate che si fondono formando una zigospora, che presenta parete spessa e ornamentata ed \u00e8 trattenuta fino al rilascio, che avviene a maturazione, da parte delle due strutture ifali che la sorreggono, dette sospensori. In alcuni casi la zigospora \u00e8 protetta da un'inteccio di ife, formando una specie di corpo fruttifero. Il processo di riproduzione sessuale viene innescato dal cambiamento delle condizioni climatiche quando queste iniziano a diventare avverse (inverno). In condizioni favorevoli la zigospora germina, dividendosi tramite meiosi e formando un tubetto che porta all'apice una sporocisti all'interno della quale sono contenute le meiospore.\nSistematica.\nIn precedenza, p.es. secondo Ainsworth et al (1973), la divisione \"Zygomycota\" era considerata una sottodivisione (Zygomycotina) della divisione Eumycota, insieme ad altre quattro sottodivisioni (Mastigomycotina, Ascomycotina, Basidiomycotina e Deuteromycotina).\nSecondo una pi\u00f9 moderna rivisitazione del Regno dei Funghi (p.es. Hawksworth et al., 1995) gli Zygomycota \u00e8 una delle quattro divisioni insieme ad Ascomycota, Basidiomycota, e Chytridiomycota. I funghi una volta classificati nel taxon obsoleto \"Phycomycetes\" oggi sono classificati come \"Zygomycota\".\nLe circa 1000 specie oggi conosciute si dividono in due classi, a loro volta suddivise in undici ordini e circa trenta famiglie.\nNuove ricerche di filogenesi suggeriscono che la divisione Zygomycota non sia monofiletica, e che sia quindi pi\u00f9 opportuno riorganizzare la tassonomia di questi funghi:\nEndogonales.\nI funghi dell'ordine Endogonales sono generalmente ipogei, formano corpi fruttiferi delle dimensioni di una nocciola e formano spesso micorrize con le radici delle piante.\nEntomophthorales.\nL'ordine Entomophthorales comprende specie parassite di insetti, come ad esempio \"Entomophthora muscae\" che infetta, uccidendole, le mosche. La riproduzione \u00e8 quasi esclusivamente asessuata, affidata ai conidi.\nMucorales.\nAll'ordine Mucorales appartengono le muffe bianche, muffe terrestri come la muffa del pane (\"Mucor mucedo\"), normalmente saprofite ma in qualche caso parassite.\nZoopagales.\nI funghi dell'ordine Zoopagales sono simili a quelli del loro ordine fratello Entomophthorales, anch'essi sono parassiti e i loro ospiti sono nematodi e amebe nei cui tessuti si infiltrano tramite austori."}
{"id": "299236", "revid": "1082210", "url": "https://it.wikipedia.org/wiki?curid=299236", "title": "Acidi grassi trans", "text": "Un acido grasso trans (o informalmente grasso trans) \u00e8 un acido grasso insaturo contenente uno o pi\u00f9 doppi legami di isomeria trans tra due atomi di carbonio. Possiede in genere un punto di ebollizione e fusione pi\u00f9 elevato rispetto all'isomero \"cis\" poich\u00e9 la catena risulta pi\u00f9 lineare.\nLa definizione di acido grasso trans \u00e8 oggetto di controversia, infatti al fine di escludere acidi grassi coniugati ed altri acidi grassi polinsaturi con legami trans ma di origine naturale, come l'acido sorbico, l'acido \u03b2-Calendico o l'acido \u03b2-Eleostearico, il Codex Alimentarius e alcuni organi regolatori preposti alla sicurezza degli alimenti hanno escluso dagli acidi grassi trans i polinsaturi con legami coniugati (cis-trans, trans-cis o trans-trans) o con pi\u00f9 legami, di cui almeno uno trans, non interrotti da un gruppo metilenico(-CH2-).\nPrincipali acidi grassi trans.\nGli acidi grassi trans sono presenti nei lipidi dei ruminanti. Vengono prodotti da alcuni batteri nell'intestino dell'animale in grado di idrogenare gli acidi grassi insaturi assunti con l'alimentazione.\nModificando il profilo di acidi grassi insaturi fornito come alimento all'animale \u00e8 possibile modificare la concentrazione di acidi grassi trans e coniugati presenti nel suo latte.\nGli acidi grassi trans si formano se non si completa il processo di idrogenazione degli oli vegetali, come pu\u00f2 accadere nella produzione della margarina; in questo caso si parla di oli parzialmente idrogenati.\nEffetti sulla salute.\nGli acidi grassi trans prodotti nella trasformazione degli alimenti sono sostanze considerate potenzialmente dannose per la salute. in quanto si ipotizza che nell'uomo la lipasi, l'enzima necessario a regolare la trasformazione metabolica di tali sostanze, agisca solo sulla forma cis.\nVarie ricerche hanno trovato una relazione tra diete contenenti molti acidi grassi trans non naturali e malattie coronariche e aterosclerosi. Nel 2002 l'Accademia Nazionale delle Scienze degli Stati Uniti raccomand\u00f2 la totale eliminazione dalla dieta degli acidi grassi trans.\nRecentemente \u00e8 stato pubblicato uno studio in cui vi \u00e8 una correlazione significativa fra l'uso degli acidi grassi trans e gli eventi ischemici cerebrali (ictus cerebrale) nelle donne in post-menopausa.\nEsistono forti sospetti che gli acidi grassi trans possano partecipare in larga misura a processi aterosclerotici e aumentare cos\u00ec i rischi di infarto del miocardio.\nOMS e FAO raccomandano di ridurre l'assunzione sotto al 1% del totale dell'energia assunta giornalmente attraverso la dieta mentre l'EFSA, Autorit\u00e0 Europea per la Sicurezza Alimentare, raccomanda che se ne assuma il meno possibile.\nVarie ricerche distinguono chiaramente i potenziali rischi per la salute degli acidi trans prodotti industrialmente con parziale idrogenazione da quelli naturalmente presenti nella carne e nel latte, in particolare l'acido vaccenico.\nL'ipotesi prevalente \u00e8 che acidi grassi trans naturalmente prodotti nei ruminanti siano precursori dell'acido linoleico coniugato di cui alcune ricerche evidenziano benefici effetti sulla salute.\nRegolamentazione.\nNella UE non \u00e8 obbligatorio, come negli USA e Canada, specificare all'interno dell'etichetta nutrizionale degli alimenti processati e confezionati la concentrazione di acidi grassi trans. \nIn molti paesi sono state per\u00f2 implementate iniziative di salute pubblica tese a ridurre il consumo di acidi grassi trans attraverso raccomandazioni, etichettatura volontaria o obbligatoria degli acidi grassi trans, linee-guida o norme industriali per la sostituzione degli acidi grassi trans ecc.\nLa Danimarca \u00e8 il paese dove pi\u00f9 rigorosamente \u00e8 stato implementato un programma per la riduzione del consumo di oli vegetali parzialmente idrogenati con una legge che ne limita la massima concentrazione al 2% del prodotto. La legge danese non considera l'acido linoleico coniugato un acido grasso trans. Leggi analoghe a quella danese sono state adottate in Austria e Svizzera.\nSia in Danimarca che nei vicini paesi nordici il consumo di acidi grassi trans \u00e8 calato sotto allo 0,5% dell'apporto energetico.\nLa obbligata o volontaria riduzione del contenuto di acidi grassi trans negli alimenti processati negli ultimi anni ha comportato l'utilizzo di stearine, frazioni solide di oli vegetali come quelle di palma o di palmisto, al posto degli oli vegetali idrogenati.\nIl REG UE 2019/649 che entrer\u00e0 in vigore il 1-4-2021 stabilisce: Il contenuto di acidi grassi trans, diversi dagli acidi grassi trans naturalmente presenti nei grassi di origine animale, negli alimenti destinati al consumatore finale e negli alimenti destinati al commercio al dettaglio non deve superare i 2 grammi per 100 grammi di grassi; gli operatori del settore alimentare che forniscono alimenti non destinati al consumatore finale o non destinati al commercio al dettaglio ad altri operatori del settore alimentare provvedono affinch\u00e9 a questi ultimi siano fornite informazioni sulla quantit\u00e0 di acidi grassi trans, diversi dagli acidi grassi trans naturalmente presenti nei grassi di origine animale, quando tale quantit\u00e0 supera i 2 grammi per 100 grammi di grassi."}
{"id": "299243", "revid": "1418004", "url": "https://it.wikipedia.org/wiki?curid=299243", "title": "Noir in Festival", "text": "Il Noir in festival \u00e8 un festival di cinema e letteratura che raccoglie l'eredit\u00e0 del MystFest.\nStoria del festival.\nLa manifestazione nasce nel 1991 a Viareggio e si trasferisce a Courmayeur, in Valle d'Aosta, due anni pi\u00f9 tardi, dove \u00e8 rimasto per venticinque edizioni. Cos\u00ec come il MystFest romagnolo (nato a sua volta dal premio letterario Premio Gran Giallo Citt\u00e0 di Cattolica), il Noir in festival \u00e8 dedicato sia alla produzione cinematografica noir che alla letteratura gialla, e nel corso della sua evoluzione ha esteso la propria attenzione al fumetto e alla musica da film, instaurando un dialogo tra differenti forme espressive sotto il comune segno del mystery. Dal 2016 il festival si svolge a Como e all'Universit\u00e0 IULM di Milano.\nNell'ambito del Noir in festival vengono assegnati ogni anno il Premio Raymond Chandler ai maestri della letteratura noir internazionale e il Premio Scerbanenco al miglior giallo italiano dell'anno; la sezione cinematografica ospita anteprime e retrospettive tematiche. I titoli in concorso concorrono al Leone Nero per il miglior film, al Premio Speciale della Giuria e al Premio per la Migliore Interpretazione, mentre il pubblico assegna il \"People's Choice Award Fox Crime\". Inoltre, la giuria DocNoir composta da giovani critici dell'Unione Europea assegna il premio al miglior documentario.\nDal 2004, \u00e8 attivo un festival \"parallelo\" dedicato a bambini e adolescenti, il \"MiniNoir\"."}
{"id": "299245", "revid": "92723", "url": "https://it.wikipedia.org/wiki?curid=299245", "title": "Asajj Ventress", "text": "Asajj Ventress \u00e8 un personaggio immaginario della saga fantascientifica di \"Guerre stellari\", creata per la serie animata del 2003 ' di Genndy Tartarovski e successivamente ripresa in vari media fra cui il film ' del 2008 (che segna la sua prima apparizione canonica nella saga a seguito della nuova timeline entrata in vigore nel 2014), la ed il libro \"\" (di cui \u00e8 protagonista insieme a Quinlan Vos).\nIn tutte le versioni della sua storia, Asajj appare come agente del Conte Dooku durante le guerre dei cloni caratterizzata dal combattere con due spade laser con l'impugnatura ricurva ed un'ostica avversaria per Anakin Skywalker ed Obi-Wan Kenobi.\nCreazione e concezione.\nAsajj Ventress venne creata a partire da un concept art partorito dal disegnatore Dermot Power durante la progettazione di una possibile apprendista di Palpatine per \"L'attacco dei cloni\", successivamente sostituita dal personaggio del conte Dooku. In una prima stesura il personaggio doveva chiamarsi Juno Eclipse (nome che sar\u00e0 in seguito ripreso per una dei personaggi del videogame \"\" del 2011) ma venne cambiato perch\u00e9 non considerato abbastanza minaccioso. Secondo quanto rivelato da Leland Chee (webmaster del sito \"Holocron\") durante una message board sul sito \"starwars.com\" nel 2003, il nome \"Asajj\" deriva dal personaggio di Asaji, versione di Lady Macbeth per il film di Kurosawa \"Il trono di sangue\".\nApparizioni.\nCanone.\n\"The Clone Wars\".\nNella terza stagione della serie \"\", vengono spiegate le origini di Ventress. Asajj veniva dal pianeta Dathomir, dove nacque nel 47 BBY, e apparteneva al clan delle streghe di Dathomir. Quando era molto piccola fu data in affidamento ad un pirata Siniteen di nome Hal'Stad, allontanandosi dunque dalle sue sorelle. Asajj divent\u00f2 presto una ragazza senza sentimenti, spietata, spregevole e crudele a causa di un assassino weequay che uccise Hal'Stad. Fu soccorsa da un Jedi di nome Ky Narec, che not\u00f2 grandi abilit\u00e0 nella Forza da parte della piccola. Narec prese poi Asajj come sua apprendista e i due compirono diverse missioni insieme, finch\u00e9 Narec non venne ucciso dallo stesso weequay che uccise Hal'Stad. A causa di questo, Asajj aveva gi\u00e0 tutte le nozioni di un cavaliere Jedi, ma non era capace di controllare le sue emozioni. Tenne la spada laser dalla lama verde di Ky Narec come ricordo dei tempi passati con lui, pi\u00f9 la sua, e svilupp\u00f2 un intenso odio verso i Jedi, che riteneva responsabili dell'abbandono di Narec.\nQuando ormai la ragazza credette di non avere pi\u00f9 un futuro davanti a s\u00e9 venne scoperta dal malvagio conte Dooku, che decise di portarla al Lato Oscuro, prendendola come propria apprendista e agente personale. Ventress, in seguito, rap\u00ec il figlio di Jabba the Hutt, facendo credere all'hutt che il rapimento fosse stato effettuato dalla repubblica, portandolo sul pianeta Teth; successivamente si scontr\u00f2 con Kenobi sullo stesso Teth. Intraprese anche una missione su Rugosa, luna di Toydaria. Il suo obbiettivo era quello di intercettare il generale e maestro Jedi Yoda, diretto sul pianeta per stipulare un'alleanza con il re Katuunko. Per convincere il re della superiorit\u00e0 dei Separatisti, mand\u00f2 una divisione di droidi contro Yoda e i tre cloni sopravvissuti. Dopo aver assistito alla schiacciante sconfitta dei droidi, ricevette l'ordine da Dooku di uccidere Katuunko. Tuttavia, il maestro Yoda arriv\u00f2 appena in tempo per disarmarla. Con un abile stratagemma, Asajj riusc\u00ec a fuggire, mettendo in pericolo i presenti e costringendo Yoda a salvarli, favorendo la sua fuga.\nFu anche incaricata dell'importante missione di salvataggio del vicer\u00e9 Nute Gunray, sulla nave \"Tranquillity\". Qui dovette scontrarsi con Ahsoka Tano e Luminara Unduli. Riusc\u00ec quasi ad uccidere Luminara, che si salv\u00f2 solo grazie all'intervento di Ahsoka. Tuttavia, anche grazie all'aiuto del capitano Argyus, comandante della guardia del Senato, unitosi ai Separatisti, liber\u00f2 Gunray. In seguito uccise Argyus, il quale voleva prendersi tutti i meriti del salvataggio.\nCompletamente indipendente da Dooku (avendola tradita) e dalla CSI, si rec\u00f2 in seguito da Madre Talzin, leader delle Sorelle della Notte, per cercare un degno apprendista, dopo che Dooku l'aveva abbandonata. Ella prese come suo apprendista Savage Opress ma questi, coinvolto in un letale gioco di vendette tra Asajj e Dooku fugge via per poi tornare da Madre Talzin.\nCerc\u00f2 poi di impedire il massacro del suo clan su Dathomir per mano del generale Grievous e degli eserciti della Confederazione Separatista e ordinato da Dooku stesso. Ella duell\u00f2 con il generale ma nonostante i suoi sforzi tutte le sorelle del clan, eccetto Madre Talzin, furono assassinate. Nonostante poi fosse ossessionata da Obi-Wan, ella lo salv\u00f2 da Darth Maul (\"risorto\") e dal suo ex-apprendista Savage Opress sul \"Turtle Tank\" su Raydonia. In seguito diventer\u00e0 una cacciatrice di taglie e, nel 20 BBY, gli venne affidato un importante incarico su Quarzite insieme a Boba Fett, Dengar, Bossk, Latts Razzi e C-21 Highsinger. I sei dovevano trasportare su di un treno Pluma Sodi (la sorella di un Kage del luogo, Krismo Sodi), finita ingiustamente in sposa al tiranno locale di specie Belugan, Otua Blank, ma Bossk, Dengar, Latts e C-21 vennero buttati fuori dal treno a seguito dell'attacco di un commando di Kage, decisi a liberare la prigioniera. In un momento di umanit\u00e0 Asajj decise di liberare Pluma (a seguito del suo dovuto pagamento) e di \"consegnare\" invece Boba (rinchiuso in un forziere ed imbavagliato) a Blank, dando poi il ricavato al resto del gruppo di cacciatori. Aiut\u00f2 poi Ahsoka Tano, dopo che essa era stata ingannata e coinvolta in un complotto per toglierla di mezzo. Ventress forn\u00ec informazioni alla Tano riguardo al ritrovamento dei nanodroidi esplosivi usati per l'attentato al Tempio Jedi ma, dopo averla lasciata, fu stordita da Barriss Offee (senza che questa si sia mostrata) che le rub\u00f2 il casco e le sue spade laser.\n\"L'apprendista del Lato Oscuro\".\nNel romanzo canonico \"\", durante una missione per assassinare il Conte Dooku, il Jedi Quinlan Vos incontra e s'innamora di Asajj, la quale lo porta a esplorare il lato oscuro della Forza.\n\"Legends\".\nCon l'acquisizione della Lucasfilm da parte di The Walt Disney Company nel 2012, la maggior parte dei romanzi e fumetti di \"Guerre stellari\" prodotti su licenza sono stati inseriti nel brand \"Star Wars Legends\" e dichiarati non canonici al franchise nel mese di aprile del 2014.\n\"Clone Wars\".\nDurante le guerre dei cloni, Asajj fu scoperta da Darth Tyranus in un'arena su Rattatak. All'inizio Tyranus dubitava della sua abilit\u00e0 in combattimento, ma quando vide come Asajj aveva ucciso con facilit\u00e0 molti nemici in una arena, si convinse a prenderla come agente operativa. Asajj non credeva per\u00f2 che Dooku sapesse del Lato Oscuro e il conte decise di \"illuminarla\" battendola in un breve duello, al seguito del quale Dooku distrusse le sue spade laser. In seguito la present\u00f2 a Darth Sidious, che le diede il rango di Comandante delle Forze Separatiste, e le diede il compito di uccidere un certo Jedi, Anakin Skywalker. Poco prima della sua partenza, Dooku le offr\u00ec in dono due nuove spade laser dalla lama rossa dall'elsa ricurva, molto simili alla sua, le quali erano appartenute alla sua ex-allieva Komari Vosa.\nVentress si rivel\u00f2 ai Jedi su Ohma-D'un, dove prese la testa del maestro Jedi Glaive, fer\u00ec Zule Xiss e uccise quasi Obi-Wan Kenobi. Ventress si mostr\u00f2 anche su Ruul, dove Mace Windu stava incontrandosi con Sora Bulq e altri Jedi. Kenobi e Ventress si incontrarono alcune settimane dopo, su Queyta. Nonostante avesse il compito di uccidere Skywalker, Asajj divenne presto ossessionata dal suo maestro Obi-Wan. Riusc\u00ec a catturarlo durante la battaglia di Jabiim e a trasportarlo su Rattatak per interrogarlo e nella speranza di poterlo dare in dono al conte Dooku. Kenobi riusc\u00ec a fuggire riuscendo anche a prendere la spada di Ky Narec da Asajj, come segno di insulto. Asajj si incontr\u00f2 con Anakin e Obi-Wan su Vjun, ma fugg\u00ec quando vide che in due erano troppo superiori. Ventress venne in seguito mandata ancora ad uccidere Anakin Skywalker, durante la battaglia di Muunilist: il Jedi la segu\u00ec fino a Yavin IV, dove i due si affrontarono in un selvaggio duello sul tempio massassi, al termine del quale Ventress disarm\u00f2 Skywalker; l'apprendista Sith, per\u00f2, si lasci\u00f2 sfuggire la vittoria poich\u00e9 Anakin riusc\u00ec a sottrarle una delle sue spade e, facendo ricorso alla sua rabbia, a costringerla ad indietreggiare fino all'orlo di un baratro, dove la violenza dei colpi di spada del Jedi fece cedere la roccia sottostante, facendo precipitare Ventress nel vuoto (anche se non morir\u00e0).\nDurante il loro scontro, Obi-Wan aveva imparato molto sul passato di Asajj, giungendo alla conclusione che non fosse malvagia, ma solo ingannata dagli eventi. Cos\u00ec decise di cercarla e di portarla alla Luce.\nFumetti.\nUn'origine alternativa di Ventress venne mostrata nel fumetto \"Republic 60: Hate and Fear\", In questa versione non viene specificata l'origine Dathomiriana del personaggio e si assiste alla morte dei suoi genitori e non di Hal'Stad (a differenza di quanto sar\u00e0 poi mostrato in \"Star Wars: The Clone Wars\"). Le due versioni coincidono quando la ragazzina viene soccorsa da Narec.\nAsajj appare nel fumetto \"\" dove (a seguito del suo scontro su Yavin VI) viene \"rianimata\" dal conte Dooku su Boz Pity ed affronta in duello Anakin e Obi-Wan, per poi venire tradita dal conte e ferita gravemente da una delle Guardie Magne. Riesce per\u00f2 a fuggire dal pianeta e a rivelare a Kenobi delle successive mosse dei Separatisti, per poi ordinare ai piloti della nave su cui viene trasportata di portarla il pi\u00f9 lontano possibile da Dooku, dai Jedi e dalla guerra. Tale decisione potrebbe averla salvata dall'avvento dell'Impero Galattico e dalla Grande Purga Jedi.\nRomanzi.\nUna delle prime menzioni di Asajj fuori dalle serie animate si ha nella trasposizione letteraria del film \"\" di Matthew Stover (uscito nel 2005), dove viene nominata insieme al personaggio di Durge.\nVideogiochi.\nNel videogioco \"Star Wars: Movie Duels\", Asajj affronta in duello Anakin Skywalker quando questi si reca su Mustafar per eliminare il Consiglio Separatista. In questo caso la donna unisce insieme le sue due spade laser in modo da ottenerne una a doppia lama."}
{"id": "299248", "revid": "712828", "url": "https://it.wikipedia.org/wiki?curid=299248", "title": "Mano dell'Imperatore", "text": ""}
{"id": "299253", "revid": "339392", "url": "https://it.wikipedia.org/wiki?curid=299253", "title": "Aeroporto Clemente Panero di Villanova d'Albenga", "text": ""}
{"id": "299254", "revid": "1522738", "url": "https://it.wikipedia.org/wiki?curid=299254", "title": "Mr. Teeny", "text": ""}
{"id": "299256", "revid": "919135", "url": "https://it.wikipedia.org/wiki?curid=299256", "title": "Funzione gradino di Heaviside", "text": "In matematica e fisica, la funzione gradino di Heaviside o funzione a gradino unitaria, il cui nome si deve a Oliver Heaviside, \u00e8 una funzione discontinua che ha valore zero per argomenti negativi e uno per argomenti positivi. Pu\u00f2 essere definita sia come una funzione continua a tratti o come una distribuzione.\nLa derivata distribuzionale della funzione di Heaviside formula_1 \u00e8 la delta di Dirac formula_2:\nmentre la funzione rampa formula_4 ne \u00e8 la primitiva:\nLa funzione a gradino \u00e8 usata nella matematica della teoria del controllo e nell'elaborazione dei segnali per rappresentare un segnale che si attiva a partire da un tempo specificato e rimane attivo indefinitamente.\nInoltre tale funzione \u00e8 utilizzata in fluidodinamica per lo studio di flussi multifase con interfaccia sharp.\nDefinizione.\nSi indica con:\nSpesso, in luogo di formula_7, si usano le notazioni formula_8, formula_9 o formula_10, o ancora, con abuso di notazione, formula_11.\nSe viene definita come una distribuzione, \u00e8 la funzione formula_7tale per cui:\ndove formula_14\u00e8 la derivata di una funzione sufficientemente liscia che decresce all'infinito con andamento sufficientemente rapido.\nUna rappresentazione integrale della funzione gradino \u00e8 la seguente:\nSi tratta della funzione di ripartizione di una variabile casuale che \u00e8 quasi sicuramente 0 (vedi variabile casuale degenere).\nLa funzione di Heaviside \u00e8 l'integrale della delta di Dirac:\nIl valore di formula_17 \u00e8 occasionalmente un valore discusso. Alcuni scrittori assumono formula_18, altri formula_19formula_20 rimane comunque la scelta pi\u00f9 utilizzata, perch\u00e9 permette di ridefinire la funzione di Heaviside attraverso la funzione segno. Questo ne d\u00e0 una definizione pi\u00f9 generale:\nPer rimuovere l'ambiguit\u00e0 sul valore di formula_17 da utilizzare, si pu\u00f2 scrivere un pedice che lo specifica:\nTuttavia la stessa notazione \u00e8 usata per indicare un gradino ritardato:\nForma discreta.\nSi pu\u00f2 anche definire una forma alternativa del gradino unitario come funzione di una variabile discreta \"n\":\ndove \"n\" \u00e8 intera. Questa funzione \u00e8 la somma fino a n della delta di Kronecker:\ndove\n\u00e8 la delta di Dirac.\nTrasformata di Fourier.\nUn altro modo per scrivere il gradino di Heaviside \u00e8:\nla cui trasformata di Fourier \u00e8:\ndove formula_30\u00e8 la delta di Dirac. Cio\u00e8 lo spettro in frequenza del gradino di Heaviside \u00e8 formula_31 eccetto che in formula_32, dove \u00e8 presente una singolarit\u00e0 in cui \u00e8 concentrato lo spettro."}
{"id": "299257", "revid": "712828", "url": "https://it.wikipedia.org/wiki?curid=299257", "title": "Castello Bast", "text": ""}
{"id": "299259", "revid": "339392", "url": "https://it.wikipedia.org/wiki?curid=299259", "title": "Aeroporto internazionale Federico Fellini di Rimini-San Marino", "text": ""}
{"id": "299260", "revid": "125995906", "url": "https://it.wikipedia.org/wiki?curid=299260", "title": "WIMP (informatica)", "text": "WIMP (acronimo dell'inglese \"Window, Icon, Menu and Pointing device\" che in italiano si traduce come \"finestra, icona, menu e puntatore\"), in informatica identifica un tipo di interazione uomo-macchina con un'interfaccia grafica che usi tutti questi elementi.\nQuesto tipo di interazione nasce nei laboratori Xerox PARC con lo Xerox Alto sviluppato nel 1973, diventa un computer commerciale nel 1981 con lo Xerox Star e si diffonde nel mercato di massa grazie al Macintosh nel 1984 (van Dam, 1997). Un dispositivo WIMP richiede il supporto di alcune fra le pi\u00f9 classiche periferiche di input di un personal computer, come ad esempio il monitor, la tastiera, il mouse.\nDifferenti interpretazioni dell'acronimo.\nAlcune fonti sciolgono l'acronimo in modo diverso dallo standard. I termini dell'acronimo sciolto possono essere scritti al plurale o al singolare."}
{"id": "299265", "revid": "212348", "url": "https://it.wikipedia.org/wiki?curid=299265", "title": "Salgemma", "text": ""}
{"id": "299267", "revid": "29035", "url": "https://it.wikipedia.org/wiki?curid=299267", "title": "Heidegger", "text": ""}
{"id": "299268", "revid": "1543377", "url": "https://it.wikipedia.org/wiki?curid=299268", "title": "Oisin", "text": " \nOisin (pronunciato \"\u00f2shin\"), figlio di Fionn mac Cumhaill, secondo la mitologia irlandese era un poeta ed un guerriero che faceva parte della Fianna. Il suo personaggio compare nel Ciclo feniano, della gran parte del quale \u00e8 anche il narratore.\nNascita di Oisin.\nSecondo la leggenda, sua madre Sadbh era stata tramutata in cervo dal druido Fer Doirich. Quando Fionn, nel corso di una battuta di caccia, la cattur\u00f2 senza per\u00f2 farle del male, riacquist\u00f2 fattezze umane. Innamoratosi di lei, Fionn decise di sposarla ma, una volta rimasta incinta, Fer Doirich riusc\u00ec a ritrovarla ed a trasformarla nuovamente in cervo; l'istinto selvatico prevalse e fugg\u00ec nella foresta, scomparendo per sempre. Sette anni pi\u00f9 tardi, Fionn trov\u00f2 il suo bambino, abbandonato sul monte Ben Bulben.\nPer questo gli fu dato il nome \"Oisin\" che significa \"cerbiatto\".\nAltre leggende.\nEsistono altre leggende, che narrano ad esempio il primo incontro tra Oisin e Fionn, avvenuto quando erano entrambi adulti: si narra che fossero giunti allo scontro per un maiale arrosto, prima di riconoscersi.\nOisin nel T\u00edr na n\u00d3g.\n\"Oisin nel T\u00edr na n\u00d3g\" \u00e8 l\"'echtra\", o storia di avventure, pi\u00f9 celebre che lo riguardi. Narra del suo incontro con una fata di nome Niamh, che innamoratasi di lui lo port\u00f2 con s\u00e9 nel \"T\u00edr na n\u00d3g\" (\"terra dell'eterna giovinezza\", conosciuta anche come \"T\u00edr Tairngire\", ovverosia \"terra della promessa\"). Dalla loro unione nacquero un bambino, Oscar, destinato ad essere ricordato per le sue gesta, ed una bambina, Plor na mBan. Dopo tre anni, Oisin decise di tornare in Irlanda per visitare i suoi cari, ma Niamh lo avvert\u00ec che, bench\u00e9 gli anni trascorsi a \"T\u00edr na n\u00d3g\" fossero stati solo tre, quelli passati in Irlanda erano ormai trecento, e gli sarebbero piombati addosso non appena avesse toccato terra. Gli diede il proprio cavallo, Embarr, e gli fece promettere di non smontare di sella per nessuna ragione. Oisin promise, e ritorn\u00f2 nei suoi luoghi solo per trovare la casa di Fionn, presso la collina di Almu, abbandonata e completamente in rovina. Risolse cos\u00ec di ritornare a \"T\u00edr na n\u00d3g\", ma lungo la strada, mentre cercava di aiutare un uomo a sollevare una pietra su un carro, le sue redini si spezzarono e cadde a terra, divenendo istantaneamente un vecchio canuto proprio come aveva predetto Niamh, mentre il cavallo torn\u00f2 al galoppo a \"T\u00edr na n\u00d3g\".\nFortuna letteraria.\nOssian.\nOssian, narratore e preteso autore di una serie di poemi pubblicati da James Macpherson nella decade successiva al 1760, \u00e8 plasmato sulla figura di Oisin. Macpherson sosteneva di aver tradotto i suoi poemi dalla antichi testi in lingua gaelica scozzese. Questi poemi esercitarono una notevole influenza su numerosi scrittori, tra cui Goethe, il giovane Walter Scott, Ugo Foscolo e Melchiorre Cesarotti, bench\u00e9 la loro autenticit\u00e0 fosse gi\u00e0 allora messa in discussione. Numerosi studi hanno dimostrato che Macpherson si era ispirato per i suoi poemi ad autentiche ballate gaeliche, adattandole per\u00f2 alla sensibilit\u00e0 del tempo alterando personaggi ed idee e di fatto mettendoci parecchia farina del suo sacco.\nYeats.\nSecondo una versione della leggenda, Oisin non mor\u00ec dopo il repentino invecchiamento, ma insieme al suo compagno della Fianna Ca\u00edlte mac R\u00f3n\u00e1in sopravvisse fino all'arrivo in Irlanda di San Patrizio, al quale avrebbe narrato le storie della Fianna.\nA questa tradizione si ispir\u00f2 William Butler Yeats per la sua poesia \"The Wanderings of Oisin\"."}
{"id": "299269", "revid": "799504", "url": "https://it.wikipedia.org/wiki?curid=299269", "title": "Chiesa di Santa Susanna alle Terme di Diocleziano", "text": "La chiesa di Santa Susanna \u00e8 un luogo di culto cattolico di Roma, situato nel Rione Trevi.\nStoria.\nNelle strutture della chiesa sono stati osservati resti di un edificio romano di epoca imperiale.\nFu elevata a titolo cardinalizio sul sito delle case di Gabinio e Caio, intitolata alla martire Susanna. Scavi del XIX secolo hanno effettivamente portato alla luce, sotto la confessione (cio\u00e8 l'altare edificato sul luogo del martirio), i resti di una casa romana del III secolo, ora visibili attraverso la pavimentazione in vetro della sacrestia. Altri scavi del 1990 hanno riportato in luce un sarcofago romano con dentro frammenti di intonaco dipinto.\nLa chiesa, originariamente detta \"ad duas domos\" (cio\u00e8 presso le case di Gabinio e Caio) oppure secondo altre fonti \"Titulus Cai\", in forma basilicale, fu fatta riedificare prima da papa Leone III, nell'800, e poi completamente da papa Sisto IV nel 1475. L'attuale facciata \u00e8 opera di Carlo Maderno del 1603.\nDal 7 ottobre 1587, papa Sisto V ne fece la sede della comunit\u00e0 monastica cistercense di san Bernardo (femminile). Il complesso, espropriato con gran parte del convento dallo Stato unitario dopo il 1870, fu restituito poi al monastero cistercense. Dal 1922, le celebrazioni e le attivit\u00e0 pastorali furono affidate ai Padri paolisti e la chiesa divenne la chiesa nazionale dei cattolici statunitensi, in ragione della sua contiguit\u00e0 con la prima sede dell'ambasciata statunitense a Roma, all'inizio dell'attuale via Bissolati. Per questa ragione, dal 1946 al 2017 il titolo cardinalizio fu assegnato prevalentemente a cardinali americani. Nel piano pastorale della diocesi di Roma, la chiesa di Santa Susanna rimase comunque, prima di tutto, una chiesa monastica e poi chiesa nazionale. Dal 1\u00ba agosto 2017 i Padri paolisti si sono trasferiti presso la chiesa di San Patrizio a Villa Ludovisi, che dopo 95 anni \u00e8 divenuta la nuova parrocchia ufficiale degli americani residenti a Roma. La comunit\u00e0 monastica cistercense femminile di Santa Susanna \u00e8 ora la proprietaria esclusiva del complesso monastico e della stessa chiesa.\nDescrizione.\nEsterno.\nLa facciata di Santa Susanna, definita come il \"primo esempio pienamente realizzato di architettura barocca\", costituisce un momento di straordinaria qualit\u00e0 nel passaggio complesso dal tardo Manierismo romano all'inizio del Seicento.\nInfatti, alcune intuizioni sembrano anticipare le ricerche barocche sul tema della visione e del rapporto con il contesto urbano.\nL'elemento che pi\u00f9 colpisce l'osservatore \u00e8 il tema del graduale avanzare verso l'esterno della facciata nella sua parte centrale, una sorta di anticipazione del tema della facciata sinusoidale borrominiana, ottenuta qui attraverso passaggi non concavo-convessi, ma attraverso scatti successivi degli elementi strutturali, tesi a rafforzare l'asse centrale del tempio.\nAl primo ordine si passa infatti dalle lesene singole e poco rilevate, poste agli estremi della facciata, ad un primo avanzamento ottenuto con una colonna quasi in alveolo e infine con l'accostamento di due colonne, la prima in alveolo e la seconda a tutto tondo, che delimitano il portale disposte in modo gradualmente emergente verso il centro.\nAl contrario volendo si potrebbe leggere la facciata come un processo di rarefazione degli elementi architettonici dal centro all'esterno.\nLo stesso processo si evidenzia in una lettura dal basso verso l'alto, in quanto al secondo ordine le colonne lasciano il posto a lesene molto meno rilevate, mentre il timpano si conclude con un coronamento a balaustra che lascia intravedere il cielo.\nNon si pu\u00f2 ancora parlare di ricerca dell'infinito, ma gli spunti potrebbero essere stati importanti per gli allievi di Carlo Maderno.\nInterno.\nL'interno della chiesa \u00e8 a navata unica con una cappella laterale in prossimit\u00e0 della balaustra del presbiterio. Le pareti sono state completamente affrescate con \"Storie della vita di Santa Susanna\" di Baldassare Croce nel 1595. Il soffitto, invece, \u00e8 a cassettoni dorati e reca al centro un'immagine della Madonna sormontata dallo stemma Rusticucci.\nIl presbiterio \u00e8 diviso dalla navata tramite una balaustra marmorea. In fondo ad esso, l'abside semicircolare, pi\u00f9 piccola rispetto alla navata, con l'affresco \"Gloria di Santa Susanna\" nel catino, opera di Cesare Nebbia. L'altare maggiore, invece, accoglie la pala \"Martirio di Santa Susanna\", opera del palermitano Tommaso Laureti.\nLa cappella Peretti, a sinistra, \u00e8 stata progettata da Marsilio Fontana di Melide, fratello del pi\u00f9 celebre Domenico Fontana; nel 1597 vi trov\u00f2 la morte durante i lavori.. In essa vari dipinti, fra cui \"Il Martirio di San Lorenzo\" di Cesare Nebbia e il \"Battesimo di San Genesio\" di Baldassare Croce.\nDietro l'abside della chiesa, separato da questa da una grata in ferro, \u00e8 situato il coro delle monache, fatto realizzare nel 1596 dal cardinale Girolamo Rusticucci, titolare della chiesa tra il 1570 e il 1597. Il coro, rettangolare, fu fatto costruire da papa Paolo V, con un soffitto in legno a cassettoni. Gli affreschi alle pareti sono attribuiti a Francesco Mezzetti (1676-1706).\nNella sacrestia delle Monache cistercensi sono conservati gli affreschi del VII secolo riferibili alla primitiva chiesa paleocristiana e ritrovati durante gli scavi archeologici eseguiti negli anni 90 del secolo scorso.\nSotto la chiesa e sotto il monastero delle monache cistercensi sono stati rinvenuti mosaici e affreschi di ville romane del periodo imperiale.\nSulla moderna cantoria in controfacciata, si trova l'organo a canne della chiesa, costruito dai Fratelli Ruffatti nel 1965. Lo strumento \u00e8 a trasmissione elettrica, con mostra priva di cassa, e la sua consolle, avente due tastiere di 61 note ciascuna e pedaliera concavo-radiale di 32 note, \u00e8 situata a pavimento nella navata. Nel coro delle monache si trova un organo positivo, proveniente dalla chiesa di San Bernardo in Nepi per la quale fu costruito nel 1765 da Antonio Raimondi."}
{"id": "299270", "revid": "1873140", "url": "https://it.wikipedia.org/wiki?curid=299270", "title": "Far East Film Festival", "text": "Il Far East Film Festival \u00e8 una manifestazione dedicata al cinema asiatico, ed \u00e8 stata definita \u201cla pi\u00f9 ricca rassegna di cinema dell'Estremo Oriente in Europa\u201d. Si tiene a Udine, in Friuli, nella seconda met\u00e0 del mese di aprile dal 1999. Attualmente \u00e8 la pi\u00f9 rilevante manifestazione europea dedicata al cinema popolare asiatico."}
{"id": "299272", "revid": "124412993", "url": "https://it.wikipedia.org/wiki?curid=299272", "title": "Bellaria Film Festival", "text": "Il Bellaria Film Festival \u00e8 un festival cinematografico italiano; \u00e8 uno dei primi festival italiani dedicati al cinema indipendente.\nStoria del Bellaria Film Festival.\nFondato nel 1983, si svolge nella localit\u00e0 romagnola di Bellaria Igea Marina. Ha cambiato diverse denominazioni nel corso della sua storia: da Anteprima per il Cinema Indipendente Italiano, ad Anteprimaannozero, al nome attuale.\nDiretto tra gli altri da Enrico Ghezzi, Morando Morandini e Gianni Volpi, il festival ha avuto un ruolo di primo piano nella promozione del cinema indipendente italiano e, nel corso della sua evoluzione, si \u00e8 caratterizzato per aver sempre teorizzato la necessit\u00e0 della commistione e dell'attraversamento di generi, durate e formati dei prodotti audiovisivi.\nNel 1998 il festival ha partecipato all'esperienza dell'unificazione di tre mostre cinematografiche romagnole (Anteprima, Mystfest di Cattolica e festival di Rimini), che per\u00f2 non ha dato i risultati sperati; dopo due edizioni, da festival unificato la rassegna di Bellaria \u00e8 ritornata ad un'autonomia organizzativa con l'usuale obiettivo di promuovere le produzioni indipendenti italiane.\nOggi si articola in due concorsi video, in retrospettive e omaggi a registi italiani e stranieri, in sezioni a tema non competitive.\nDal 2010 sotto la direzione del critico Emma Neri si \u00e8 dedicato interamente al documentario, cui riserva annualmente i concorsi Italia Doc e Casa Rossa Art Doc.\nNel 2018, la direzione artistica del festival \u00e8 affidata al produttore teatrale, musicale e cinematografico Marcello Corvino. Giunti alla sua 39\u00aa edizione, anche quest'anno il festival si suddivide in due concorsi principali: Bei Doc, riservato ai documentari di una durata massima di sessanta minuti, e Bei Young Doc, riservato ai registi under 30.\nPalmar\u00e8s.\nNB: nel 1998 e 1999 si \u00e8 svolto il concorso Adriaticocinema; nel 2000 non \u00e8 stato assegnato il \"Premio Casa Rossa\"."}
{"id": "299286", "revid": "647919", "url": "https://it.wikipedia.org/wiki?curid=299286", "title": "Aeroporto internazionale Cristoforo Colombo di Sestri Ponente", "text": ""}
{"id": "299288", "revid": "86599", "url": "https://it.wikipedia.org/wiki?curid=299288", "title": "Cratere Back", "text": "Back \u00e8 un piccolo cratere lunare intitolato al fisico tedesco Ernst Emil Alexander Back; \u00e8 situato all'estremo orientale dell'emisfero visibile della Luna. Confina con il lato nord-occidentale del Mare Smythii e con il bordo nord-orientale del cratere Schubert. Poco pi\u00f9 ad ovest si trova il cratere Jenkins, mentre a sud-ovest si trovano i crateri Weierstrass e Van Vleck. Il cratere Back \u00e8 caratterizzato da una bordo ben definito e la sua forma \u00e8 quasi perfettamente circolare."}
{"id": "299289", "revid": "880848", "url": "https://it.wikipedia.org/wiki?curid=299289", "title": "Panzer", "text": "Panzer \u00e8 il termine in lingua tedesca che identifica la corazza ed in generale qualsiasi oggetto corazzato o blindato (\"Panzerglas\" per vetri, \"Panzerschrank\" per casseforti, ecc.). In particolare, per\u00f2, si riferisce al carro armato.\nLessico storico.\nLa parola \"panzer\" deriva da \"plattenpanzer\" (\"piastra per proteggere la pancia\"), un tipo di armatura riportato in Germania dai soldati di ventura tedeschi che nel XVIII secolo combatterono in Italia. A partire dalla seconda guerra mondiale la parola \"panzer\" (abbreviazione di \"Panzerkampfwagen\", cio\u00e8 mezzo corazzato da battaglia) viene comunemente utilizzata per identificare i carri armati di produzione tedesca.\nNel tedesco attuale la denominazione completa come \"Panzerkampfwagen\" \u00e8 stata sostituita da \"Kampfpanzer\". I carristi si chiamano la \"Panzertruppe\".\nPanzer tedeschi della seconda guerra mondiale.\nI principali modelli costruiti in Germania nel periodo dal 1933 (inizio del riarmo tedesco) al 1945 (fine della Seconda guerra mondiale) sono identificati comunemente con il numero romano e sono indicati nella lista sotto. I modelli leggeri (Panzer I e il Panzer II) ideati negli anni trenta erano gi\u00e0 considerati obsoleti allo scoppio della Seconda guerra mondiale, sebbene fossero la grande maggioranza dei carri armati tedeschi nelle fasi iniziali del conflitto. Il Panzer III del 1935 e il Panzer IV del 1939 furono i migliori carri utilizzati fino alla comparsa del T-34 sovietico. In seguito alla necessit\u00e0 di contrastare questo carro fu progettato il Panzer V Panther del 1943, comunemente ritenuto uno dei miglior carri di tutto il conflitto. Nelle fasi finali del conflitto furono prodotti il Panzer VI Tiger I del 1942 e il Panzer VI Tiger II del 1944, potente ma prodotto in numero troppo ristretto per influire sull'esito degli scontri. Ultimo \"Panzer\" progettato fu il Panzer VIII Maus del 1945, realizzato solo in 2 prototipi. Gli armamenti principali e secondari, le corazzature e il peso, si sono via via potenziati per far fronte alle esigenze belliche.\nQuesti carri si sono misurati in tutti i teatri operativi occidentali della seconda guerra mondiale (escluso, naturalmente, il teatro del Pacifico), dall'invasione della Polonia, all'Africa settentrionale, alla Russia, all'ultima difesa di Berlino nella primavera del 1945.\nLista dei modelli di Panzer dal 1933 al 1945.\nLa seguente lista elenca solo i principali modelli di carri armati con torretta senza addentrarsi nei vari sottomodelli:"}
{"id": "299292", "revid": "270833", "url": "https://it.wikipedia.org/wiki?curid=299292", "title": "Campagna italiana di Grecia", "text": "La campagna italiana di Grecia si svolse tra il 28 ottobre 1940 e il 23 aprile 1941, nell'ambito dei pi\u00f9 vasti eventi della campagna dei Balcani della seconda guerra mondiale.\nLa campagna si apr\u00ec con un'offensiva del Regio Esercito italiano a partire dalle sue basi in Albania (controllata dagli italiani fin dall'aprile 1939) verso la regione dell'Epiro in Grecia, mossa decisa da Benito Mussolini al fine di riequilibrare lo stato dell'alleanza con la Germania nazista e di riaffermare il ruolo autonomo dell'Italia fascista nel conflitto mondiale in corso. Malamente pianificata dal generale Sebastiano Visconti Prasca ed eseguita con forze numericamente insufficienti e scarsamente equipaggiate, l'offensiva italiana and\u00f2 incontro a un disastro: bloccato l'attacco nemico, le forze greche del generale Alexandros Papagos, appoggiate da unit\u00e0 aeree della Royal Air Force britannica, passarono decisamente al contrattacco respingendo le unit\u00e0 italiane oltre la frontiera e continuando ad avanzare in profondit\u00e0 nel territorio albanese. La sostituzione di Visconti Prasca, prima con il generale Ubaldo Soddu e poi con il generale Ugo Cavallero, non port\u00f2 a grandi miglioramenti per le forze italiane, rinforzate in maniera caotica da un flusso disorganizzato di truppe e alle prese con una pessima situazione logistica; solo a fine febbraio 1941 il fronte italiano pot\u00e9 infine essere stabilizzato.\nIn marzo le forze italiane tentarono una massiccia controffensiva per respingere i greci dall'Albania, ma andarono incontro a un sanguinoso fallimento. La guerra si trascin\u00f2 in una situazione di stallo fino all'aprile 1941, quando la Germania intervenne in forze nella regione balcanica: con un'azione fulminea, le truppe tedesche invasero la Jugoslavia e la Grecia, costringendole in poco tempo alla capitolazione. Bench\u00e9 vittoriosa nel finale, la campagna di Grecia si tradusse in un grave insuccesso politico per l'Italia, costretta ad abbandonare ogni pretesa di condotta delle operazioni belliche autonoma e distinta dai tedeschi.\nAntefatti.\nLe relazioni italo-greche.\nI contrasti tra Regno d'Italia e Regno di Grecia erano di vecchia data. L'influenza egemonica esercitata dall'Italia sull'Albania, nazione indipendente dal 1912, fu una delle principali cause di attrito tra Roma e Atene, in particolare per quanto riguardava la definizione del confine meridionale del nuovo Stato, in una regione (l'Epiro settentrionale) dove le popolazioni di origine greca e albanese risultavano mischiate tra di loro. Gi\u00e0 all'inizio della prima guerra mondiale l'esercito ellenico occup\u00f2 le regioni meridionali dell'Albania, in appoggio alle popolazioni greche locali che avevano proclamato l'indipendenza della zona come Repubblica Autonoma dell'Epiro del Nord; tuttavia nel 1916, nell'ambito dei pi\u00f9 vasti eventi della campagna di Albania, le forze italiane occuparono incontrastate la regione dell'Epiro del nord e allontanarono senza colpo ferire i presidi greci nell'area. Il 29 luglio 1919 fu sottoscritto un accordo tra il primo ministro greco Eleutherios Venizelos e il ministro degli esteri italiano Tommaso Tittoni volto alla definizione delle questioni aperte tra i due paesi (anche con riguardo al problema dell'arcipelago del Dodecaneso, greco ma occupato dall'Italia), ma il patto fu disatteso da entrambe le parti e infine disconosciuto dal successore di Tittoni, Carlo Sforza.\nL'arrivo al governo di Benito Mussolini segn\u00f2 un ulteriore peggioramento dei rapporti tra Italia e Grecia. Nell'agosto del 1923 una commissione italiana guidata dal generale Enrico Tellini, incaricata dalla Conferenza degli Ambasciatori di delimitare il confine tra l'Albania e la Grecia, fu assalita e trucidata da sconosciuti mentre si trovava in territorio greco lungo la strada tra Santi Quaranta e Giannina; Mussolini ritenne responsabile dell'eccidio il governo greco, e il 29 agosto fece bombardare e occupare dalla Regia Marina l'isola di Corf\u00f9. La crisi di Corf\u00f9 rientr\u00f2 poi il 27 settembre, quando su pressione delle potenze europee la Grecia accolse le richieste italiane di un indennizzo per la questione; in seguito tuttavia i rapporti tra i due paesi iniziarono a progredire: nel 1928 fu sottoscritto tra Italia e Grecia un trattato di amicizia, e la situazione miglior\u00f2 ulteriormente quando nell'aprile del 1936 il primo ministro greco Ioannis Metaxas istitu\u00ec ad Atene un regime dittatoriale di stampo fascista (il cosiddetto \"Regime del 4 agosto\"). Duro ma non particolarmente sanguinario, il regime di Metaxas dimostrava una certa cuginanza ideologica con l'Italia mussoliniana: fu introdotto il saluto romano e istituita un'organizzazione simile all'Opera nazionale balilla, vi era un forte controllo poliziesco con una severa censura della stampa e il confino per gli oppositori politici, e il monarca (Giorgio II di Grecia, restaurato sul trono nel 1935 dopo una breve parentesi repubblicana) deteneva solo un ruolo di rappresentanza; unitamente all'ammirazione che Metaxas nutriva per la Germania nazista (contrapposta all'atteggiamento della casa reale, che invece parteggiava per il Regno Unito), queste caratteristiche potevano costituire una solida base per la stipula di un'alleanza tra i regimi di Roma e Atene.\nNonostante queste premesse, i rapporti tra Grecia e Italia ricominciarono a peggiorare. Nell'aprile del 1939, anche come risposta all'occupazione tedesca della Cecoslovacchia, Mussolini ordin\u00f2 l'invasione e l'occupazione dell'Albania: al termine di un'operazione quasi incruenta, il re Zog I di Albania si rec\u00f2 in esilio e la corona del Regno albanese pass\u00f2 a Vittorio Emanuele III di Savoia; sotto la direzione del Luogotenente generale Francesco Jacomoni di San Savino l'Albania sub\u00ec una rapida fascistizzazione, con l'istituzione di un Partito Fascista Albanese e di una Milizia fascista albanese, e l'integrazione delle locali forze armate nella struttura militare italiana. La mossa impensier\u00ec Metaxas, che temendo un'invasione da parte dell'Italia cerc\u00f2 e trov\u00f2 l'appoggio degli anglo-francesi: il 13 aprile 1939 il primo ministro britannico Neville Chamberlain annunci\u00f2 che se la Grecia fosse stata invasa il Regno Unito sarebbe intervenuto al suo fianco, e una dichiarazione analoga fu poi resa dal governo di Parigi.\nLa tensione tra Grecia e Italia aument\u00f2 ulteriormente a met\u00e0 agosto 1939: quattro divisioni italiane dislocate in Albania furono spostate molto vicino al confine con la Grecia, e aerei italiani impegnati in voli di ricognizione sconfinarono spesso nello spazio aereo greco. Il 16 agosto Mussolini ordin\u00f2 allo stato maggiore del Regio Esercito di approntare un piano di invasione della Grecia; rielaborando alcuni studi precedenti, il comandante delle truppe in Albania generale Alfredo Guzzoni ipotizz\u00f2 un piano per un'azione su vasta scala comprendente un contingente di 18 divisioni raggruppate in sei comandi di corpo d'armata: quattro corpi con dodici divisioni avrebbero dovuto muovere dalla zona di Coriza in direzione est alla volta di Salonicco, con un attacco d'appoggio verso sud in direzione di Giannina ad opera di un corpo d'armata con tre divisioni e altre tre divisioni dislocate invece a protezione della frontiera tra Albania e Jugoslavia. Guzzoni chiedeva inoltre almeno un anno di tempo per i preparativi, in particolare per potenziare la rete stradale verso la Grecia e la capacit\u00e0 dei porti albanesi, mentre il capo di stato maggiore dell'esercito generale Alberto Pariani chiedeva prudentemente che le divisioni coinvolte fossero portate a 20. Ad ogni modo, il piano si risolse in nulla: dopo l'invasione tedesca della Polonia e l'inizio della seconda guerra mondiale il 1\u00ba settembre 1939, Mussolini ordin\u00f2 di cancellare ogni progetto verso la Grecia e di concentrarsi invece nei preparativi per l'invasione della Jugoslavia.\nLo stato di tensione con l'Italia nell'agosto 1939 spinse il governo greco a ordinare una parziale mobilitazione delle sue forze armate e a rafforzare le sue difese al confine albanese. La strategia militare greca era improntata fino a quel momento a una guerra contro la Bulgaria, a causa delle tradizionali rivendicazioni bulgare su Salonicco e sulla Tracia occidentale, e nel 1936 erano stati avviati estesi lavori di fortificazione della frontiera tra le due nazioni (difese che composero la cosiddetta \"linea Metaxas\"); in considerazione delle manovre italiane, il capo di stato maggiore dell'esercito greco generale Alexandros Papagos inizi\u00f2 invece a riorientare il dispositivo difensivo verso la regione dell'Epiro: la parziale mobilitazione delle forze greche mise in luce diverse carenze organizzative, rappresentando quindi un'ottima occasione di esercizio e miglioramento per l'apparato militare nazionale che fu poi tenuto in uno stato di alta prontezza. A pi\u00f9 di un anno dall'invasione, quindi, le manovre avventate dell'Italia non avevano fatto altro che mettere sull'avviso la Grecia e spingerla a prepararsi per un conflitto.\nProvocazioni italiane continue.\nAllo scoppio della seconda guerra mondiale la Grecia proclam\u00f2 la sua pi\u00f9 stretta neutralit\u00e0; Metaxas ambiva a una garanzia del rispetto dello \"status quo\" greco da parte di tutti i principali belligeranti, e intrattenne contatti con la Germania perch\u00e9 facesse da moderatrice delle mire italiane sul paese. Lo stato maggiore francese era interessato all'apertura di un fronte balcanico contro la Germania che riunisse in un'alleanza antitedesca Grecia, Jugoslavia, Romania e Turchia, ed alcuni contatti furono effettivamente intrattenuti dalle autorit\u00e0 militari greche e francesi ma senza raggiungere alcun risultato concreto; la documentazione di queste attivit\u00e0 fu poi rinvenuta dai tedeschi dopo l'occupazione della Francia.\nAl momento dell'entrata in guerra dell'Italia il 10 giugno 1940 Mussolini rilasci\u00f2 vaghe dichiarazioni circa il rispetto della neutralit\u00e0 ellenica, ma i vertici italiani continuarono in linea di massima a mantenere un atteggiamento ostile alla Grecia: mentre ad Atene l'ambasciatore italiano Emanuele Grazzi tentava di mantenere rapporti cordiali con il governo greco e rassicurava Metaxas sul rispetto della neutralit\u00e0 del paese da parte dell'Italia, le autorit\u00e0 italiane denunciarono ripetutamente veri o presunti atteggiamenti di connivenza dei greci nei confronti dei britannici. Il governatore italiano del Dodecaneso, il quadrumviro Cesare Maria De Vecchi, fu tra i pi\u00f9 accesi sostenitori di questa linea aggressiva, lanciando ripetute accuse circa l'appoggio che le navi britanniche in navigazione nel mar Egeo ricevevano dai greci: furono segnalati vari attacchi a sommergibili italiani da parte di navi o aerei britannici provenienti dalla terraferma greca, eventi mai del tutto verificati, e in varie occasioni aerei italiani attaccarono navi greche in navigazione nell'Egeo.\nUn altro acceso sostenitore della necessit\u00e0 di una guerra alla Grecia era Galeazzo Ciano, ministro degli esteri: Ciano considerava l'occupazione dell'Albania un suo successo personale e l'invasione della Grecia come un prolungamento naturale di questa impresa; l'ambasciatore Grazzi ad Atene era costantemente tenuto all'oscuro dei progetti del suo superiore, che preferiva servirsi di un suo gabinetto personale di funzionari tenendo ai margini i rappresentanti diplomatici che non ne facevano parte, frequentemente scavalcati o ignorati. L'11 agosto 1940, con il pieno sostegno del luogotenente generale Jacomoni, Ciano diede il via a una massiccia campagna propagandistica anti-greca: furono dedicati articoli alla situazione della Ciamuria, regione dell'Epiro abitata da una minoranza di albanesi che si sosteneva fosse vittima di soprusi, massacri e deportazioni da parte delle autorit\u00e0 greche occupanti, e fu esaltata la figura di Daut Hoggia, un albanese ricercato dalle autorit\u00e0 greche per brigantaggio e omicidio, assassinato recentemente da due suoi connazionali, dipinto invece dalla stampa italiana come un patriota del popolo ciamuriota ucciso su mandato del governo di Atene.\nLe azioni provocatorie contro la Grecia conobbero il loro culmine il 15 agosto: su disposizione di Mussolini, il comando della Regia Marina ordin\u00f2 che un sommergibile italiano di base nel Dodecaneso fosse inviato in missione segreta nell'Egeo per attaccare il traffico mercantile anche neutrale individuato a svolgere attivit\u00e0 a favore del Regno Unito; sfruttando queste disposizioni, il governatore del Dodecaneso De Vecchi ordin\u00f2 al tenente di vascello Giuseppe Aicardi, comandante del sommergibile \"Delfino\", di attaccare tutto il traffico navale, senza riguardo alle sue attivit\u00e0 a favore dei britannici, che avesse incrociato al largo delle isole greche di Tino e Siro. Il 15 agosto quindi il \"Delfino\" si present\u00f2 al largo di Tino: l'isola, sede di un santuario sacro alla Chiesa ortodossa, era impegnata nei festeggiamenti per la celebrazione dell'Assunzione di Maria. Penetrato nel porto, il sommergibile italiano silur\u00f2 e affond\u00f2 un vecchio incrociatore greco ancorato in rada, lo \"Elli\", che partecipava in rappresentanza del governo alla festivit\u00e0: si contarono un morto e 29 feriti tra l'equipaggio, nonch\u00e9 scene di panico tra la folla che visse l'azione come un sacrilegio. Le autorit\u00e0 italiane tennero segreto il loro coinvolgimento nell'episodio e accusarono dell'attacco il Regno Unito, ma la concomitanza con la campagna propagandistica di Ciano e Jacomoni caus\u00f2 un aumento dell'ostilit\u00e0 del popolo greco verso l'Italia.\nEmergenza G.\nLa campagna antigreca provoc\u00f2 proteste da parte delle autorit\u00e0 di Atene e forte indignazione nella popolazione locale, aumentando di converso i sentimenti filo-britannici nel paese; l'atteggiamento aggressivo dell'Italia convinse i vertici militari greci a incrementare ulteriormente lo stato di prontezza delle forze armate e i piani di difesa per fronteggiare un'invasione dell'Epiro: fu perfezionato il sistema di mobilitazione dei riservisti e progressivamente irrobustito il numero di truppe schierate al confine con l'Albania. Preparativi militari stavano intanto avendo luogo anche nel campo italiano; in luglio fu commissionato al generale Carlo Geloso, appena richiamato dal comando delle truppe in Albania, uno studio per un'offensiva contro la Grecia poi elaborato dallo stato maggiore nel cosiddetto piano \"Emergenza G\" o \"Esigenza G\": l'operazione prevedeva l'occupazione di Epiro, Acarnania fino alla baia di Arta e isole Ionie con un complesso di forze ammontante a otto divisioni e alcuni reparti autonomi, ma con il presupposto fondamentale di un concomitante attacco della Bulgaria alla Grecia che impegnasse il grosso delle forze greche lontano dalle zone interessate, oppure di una accettazione pressoch\u00e9 pacifica dell'occupazione da parte delle autorit\u00e0 di Atene.\nIl 12 agosto il nuovo comandante delle forze in Albania, generale Sebastiano Visconti Prasca, fu convocato a Roma insieme a Jacomoni e ricevuto a Palazzo Venezia da Mussolini alla presenza anche di Ciano. Mussolini chiese a Visconti Prasca se le forze in quel momento a sua disposizione fossero sufficienti per un'improvvisa occupazione dell'Epiro; la risposta di Visconti Prasca fu articolata, e in un certo senso contraddittoria: l'azione presentava possibilit\u00e0 di riuscita se attuata immediatamente (Visconti Prasca la defin\u00ec \u00abun colpo di mano in grande\u00bb), contro forze greche ancora deboli e sul piede di pace, ma le unit\u00e0 disponibili (cinque divisioni e alcuni reparti autonomi) erano ora orientate in massima parte verso la Jugoslavia e dovevano essere rischierate, oltre che rinforzate da altri reparti. Visconti Prasca sostenne inoltre che un'azione del genere \u00abdoveva prescindere, beninteso, dalle complicazioni e reazioni che un simile procedimento poteva provocare da parte della Grecia\u00bb, affermazione alquanto ambigua: la \"reazione\" pi\u00f9 ovvia era che la Grecia si opponesse all'invasione combattendo, fatto che rendeva le cinque divisioni insufficienti visto che, come riconobbe lo stesso Visconti Prasca, i greci potevano rinforzare il loro schieramento in Epiro pi\u00f9 velocemente di quanto gli italiani potessero rinforzare le loro unit\u00e0 in Albania. Come commenta lo storico Mario Cervi, si \u00abconsiderava l'Epiro e le forze greche che lo presidiavano come una entit\u00e0 a s\u00e9 stante, quasi si trattasse d'uno staterello indipendente e non d'una regione incorporata in una nazione che non se la sarebbe lasciata togliere, presumibilmente, senza reagire\u00bb.\nFu lo stesso Visconti Prasca a mettere al corrente, nei giorni seguenti, i vertici del Regio Esercito circa l'imminente azione contro la Grecia (fatto che irrit\u00f2 non poco gli interessati, i quali si ritenevano scavalcati dall'accesso diretto a Mussolini che il generale dimostrava di avere): il maresciallo d'Italia Pietro Badoglio, capo di stato maggiore generale (una carica pi\u00f9 formale che altro, visto che i capi di stato maggiore delle tre forze armate rispondevano direttamente a Mussolini) si disse fermamente contrario all'impresa, mentre il sottocapo di stato maggiore dell'esercito generale Mario Roatta (sostituto di fatto del titolare dell'incarico, il maresciallo Rodolfo Graziani, in quel momento al comando delle truppe in Libia) promise l'invio di rinforzi, altre tre divisioni e vari reparti autonomi, in attuazione delle direttive del piano \"Emergenza G\". Le unit\u00e0 gi\u00e0 in Albania iniziarono a ridispiegarsi verso la frontiera greca, con la data per il completamento dello schieramento fissata al 1\u00ba settembre 1940.\nL'atteggiamento aggressivo dell'Italia attir\u00f2 l'attenzione della Germania, che pur riconoscendo la Grecia come parte della sfera di influenza italiana voleva rimandare ogni azione contro il paese a dopo la sconfitta del Regno Unito e mantenere tranquilla il pi\u00f9 a lungo possibile la situazione nei Balcani, onde non dare pretesti all'Unione Sovietica per intervenire nella regione. Dopo pressioni da parte del ministro degli esteri tedesco Joachim von Ribbentrop, e con la sua attenzione richiamata ora dai preparativi per un'offensiva italiana nel teatro libico diretta alla conquista dell'Egitto, il 22 agosto Mussolini ordin\u00f2 di abbandonare ogni proposito di attacco alla Grecia e in una lettera a Hitler del 24 agosto dichiar\u00f2 che le misure prese in Albania avevano unicamente valore difensivo; la campagna propagandistica orchestrata da Ciano e Jacomoni cess\u00f2 improvvisamente come era cominciata, mentre il completamento dello schieramento dei reparti interessati dall'\"Emergenza G\" fu posticipato prima al 1\u00ba ottobre e poi al 20 ottobre, relegando l'azione a una delle \u00abipotesi plausibili\u00bb di conflitto nella regione balcanica. Come annot\u00f2 il generale Quirino Armellini, addetto al Comando Supremo, \u00abla verit\u00e0 \u00e8 questa: che da una parte Ciano vuole la guerra alla Grecia per allargare i confini del suo Granducato; che Badoglio vede quanto sarebbe grave il nostro errore di accendere i Balcani (e la Germania \u00e8 di questo parere) e la vuole evitare; che il Duce d\u00e0 ragione ora all'uno ora all'altro\u00bb.\nLa guerra per ripicca.\nL'atteggiamento ondivago di Mussolini nei confronti della Grecia entr\u00f2 a far parte delle direttive pi\u00f9 o meno frammentarie che il duce indirizzava ai vertici delle forze armate nell'agosto-settembre 1940: furono formulate richieste di operazioni nei teatri pi\u00f9 disparati, dalla Jugoslavia alla Francia meridionale, dalla Corsica alla Tunisia, mai concretizzatesi in scelte precise e piani concreti; questo atteggiamento denunciava tanto in Mussolini quanto negli ambienti militari la mancanza di una strategia generale e di ampio respiro per proseguire il conflitto appena iniziato dall'Italia, un criterio indicato da Armellini come \u00abintanto entriamo in guerra, poi si vedr\u00e0\u00bb. Riposti i piani per l'invasione della Grecia, in settembre l'esercito italiano inizi\u00f2 ampi preparativi per un attacco alla Jugoslavia (\"Emergenza E\") bloccati poi per intervento tedesco, visto che il governo di Belgrado stava dimostrando simpatie verso il campo dell'Asse; infine, il 2 ottobre Mussolini concord\u00f2 con il sottosegretario alla guerra generale Ubaldo Soddu (facente funzioni di ministro, visto che i dicasteri della guerra, della marina e dell'aeronautica erano attribuiti allo stesso Mussolini) un ampio piano di smobilitazione della forza alle armi dell'esercito, in vista dell'imminente stagione invernale: fu previsto il congedo di circa 600.000 uomini dei reparti schierati in Italia, lasciando solo 20 divisioni con gli organici completi o quasi e riportando le altre alla condizione del tempo di pace. Le forze in Albania ricevettero ordine di ripiegare dalle posizioni avanzate lungo la frontiera alla volta degli accampamenti invernali; ancora l'11 ottobre, durante una riunione dei capi di stato maggiore delle forze armate, Badoglio comunic\u00f2 che la campagna di Grecia era definitivamente accantonata.\nQuello stesso 11 ottobre, una comunicazione di Hitler inform\u00f2 Mussolini che truppe tedesche avevano fatto il loro ingresso nel Regno di Romania, su richiesta del governo locale che temeva un'invasione da parte dell'Unione Sovietica; in effetti, le unit\u00e0 della Wehrmacht avevano varcato la frontiera romena gi\u00e0 il 7 ottobre precedente: il paese rivestiva un'importanza capitale per i tedeschi, visto che dai giacimenti petroliferi di Ploie\u0219ti proveniva gran parte dei rifornimenti di carburante per la Germania e che la Romania costituiva un solido punto di partenza per l'invasione dell'URSS, ormai in avanzata fase di pianificazione. La mossa scaten\u00f2 le ire di Mussolini: per l'ennesima volta Hitler attuava un'importante manovra politico-militare senza alcuna consultazione con l'alleato, informandolo solo a cose fatte. Stando alla testimonianza dei \"Diari\" di Ciano, Mussolini dichiar\u00f2: \u00abHitler mi mette sempre di fronte al fatto compiuto. Questa volta lo pago della stessa moneta: sapr\u00e0 dai giornali che ho occupato la Grecia. Cos\u00ec l'equilibrio verr\u00e0 ristabilito\u00bb; le precedenti obiezioni di Badoglio circa l'impresa furono liquidate con un \u00abdo le dimissioni da italiano se qualcuno trova delle difficolt\u00e0 per battersi con i greci\u00bb.\nIl piano dell'Emergenza G accantonato ormai da tempo fu precipitosamente riattivato: il 13 ottobre Badoglio, informato da Soddu della decisione di Mussolini, diram\u00f2 l'ordine perch\u00e9 tutte le forze destinate all'Emergenza G fossero pronte all'azione per il 26 ottobre seguente. Roatta fu informato della decisione il 14 ottobre, quando fu chiamato a colloquio da Mussolini insieme a Badoglio: alla richiesta di Mussolini circa il tempo necessario ad approntare tutte le forze necessarie all'invasione, Roatta, facendo riferimento non al piano dell'Esigenza G ma a quello Guzzoni-Pariani dell'agosto 1939 (riguardante l'impiego non di otto ma di venti divisioni), richiese almeno tre mesi per il trasporto in Albania delle unit\u00e0 mancanti; Badoglio, contraddicendo apertamente l'ordine da lui stesso dato appena il giorno prima, diede ragione a Roatta chiedendo di posticipare ulteriormente l'azione: \u00e8 possibile che il maresciallo puntasse a una tattica ritardatrice, facendo affidamento sui frequenti ripensamenti e marce indietro cui Mussolini aveva dato luogo nei mesi precedenti.\nIl 15 ottobre fu convocata a Palazzo Venezia una riunione dei massimi esponenti coinvolti nel piano di aggressione alla Grecia: presieduta da Mussolini, alla riunione erano presenti Badoglio, Soddu, Roatta, Visconti Prasca, Ciano e Jacomoni; senza alcuna spiegazione non fu convocato alcun esponente per l'aeronautica e per la marina militare, come se la questione non riguardasse le altre forze armate. L'offensiva che Mussolini disse di voler attuare era una sorta di combinazione dell'Emergenza G con il piano Guzzoni-Pariani: in una prima fase l'occupazione dell'Epiro e delle isole Ionie seguita poi da un'invasione a fondo della Grecia peninsulare fino all'occupazione di Atene, con la data di inizio fissata indefettibilmente al 26 ottobre. Badoglio, come del resto Roatta, si dimostr\u00f2 cauto, approvando il piano d'invasione dell'Epiro ma sostenendo la necessit\u00e0 di far affluire altre forze per completare l'occupazione della Grecia, cosa che richiedeva almeno tre mesi per essere completata; Jacomoni dichiar\u00f2 l'aperto sostegno del popolo albanese all'operazione e, pur mostrando alcune riserve cui per\u00f2 non diede molto peso, disse che il popolo greco era \u00abostentatamente noncurante\u00bb, Ciano rafforz\u00f2 il concetto sostenendo che vi fosse un forte scollamento tra una piccola classe dirigente, filo-britannica e anima della resistenza, e la massa della popolazione, \u00abindifferente a tutti gli avvenimenti, compreso quello della nostra invasione\u00bb. Visconti Prasca si dimostr\u00f2 favorevole all'attacco senza riserva alcuna: illustrando l'azione contro l'Epiro, sostenne che l'operazione \u00ab\u00e8 stata preparata fin nei minimi dettagli ed \u00e8 perfetta per quanto umanamente possibile\u00bb, che l'entusiasmo delle truppe italiane era altissimo e che al contrario i greci non erano \u00abgente che sia contenta di battersi\u00bb; chiese che per il 24 ottobre fosse organizzato un incidente alla frontiera onde dare un pretesto all'inizio delle ostilit\u00e0, afferm\u00f2 che le unit\u00e0 italiane godevano di una superiorit\u00e0 di due a uno contro i greci in Epiro e che l'afflusso delle nuove divisioni con cui proseguire la campagna si dovesse svolgere solo dopo l'occupazione dell'Epiro stesso e in particolare del porto di Prevesa. Mussolini chiuse quindi la riunione riassumendo il piano con \u00aboffensiva in Epiro, osservazione e pressione su Salonicco e, in un secondo tempo, marcia su Atene\u00bb.\nI preparativi.\nL'operazione \u00abperfetta per quanto umanamente possibile\u00bb si basava in realt\u00e0 su vari presupposti affrontati in modo superficiale (quando non pienamente ignorati) nel corso della riunione. La questione dell'intervento della Bulgaria contro la Grecia, uno dei presupposti per la riuscita di Emergenza G, era stata citata solo superficialmente da Mussolini senza troppo approfondire; l'altro presupposto fondamentale, l'accettazione passiva dell'occupazione da parte dei greci, era dato per certo da Ciano e Jacomoni ma senza alcun fondamento a suo sostegno: nessun rapporto o comunicazione da parte dell'ambasciatore Grazzi o della missione diplomatica ad Atene sosteneva che il popolo greco avrebbe accettato passivamente l'invasione italiana, che Metaxas sarebbe stato disposto a concessioni territoriali senza l'uso della forza, o che il governo ellenico non godesse del sostegno della massa della popolazione, e per quanto Ciano preferisse fare affidamento sulla piccola rete di informatori messa in piedi da Jacomoni tramite notabili albanesi della Ciamuria anch'essa, dopo una serie di resoconti esageratamente ottimistici circa la facilit\u00e0 di un'azione offensiva nella regione, aveva riferito del forte clima anti-italiano che si registrava in Grecia dopo gli eventi dell'affondamento dello \"Elli\" e della campagna propagandistica d'agosto, oltre a registrare l'aumento della mobilitazione delle truppe.\nFu completamente ignorato uno studio delle forze greche eseguito quello stesso ottobre 1940 da parte del Servizio informazioni militare, secondo cui anche in caso di attacco bulgaro i greci sarebbero stati in grado di schierare almeno sette divisioni lungo la frontiera con l'Albania; in compenso, si diffusero tra i vertici militari italiani voci circa un'imminente rivolta delle popolazioni albanesi della Ciamuria istigata dagli italiani o di operazioni di corruzione di alti ufficiali greci perch\u00e9 favorissero l'invasione: non vi \u00e8 alcuna risultanza documentale che si sia mai tentato di attuare concretamente questi propositi, salvo la messa a disposizione di Jacomoni di un fondo di cinque milioni di lire al fine di creare \u00absituazioni ambientali, sia al di qua che al di l\u00e0 della frontiera, necessarie a uno svolgimento idoneo degli avvenimenti\u00bb, e molto probabilmente impiegato solo in operazioni di propaganda e per stipendiare informatori.\nBadoglio ebbe nella fase dei preparativi un atteggiamento singolare: come scrive Cervi, il maresciallo \u00abapprovava ma ostacolava, ostacolava ma approvava. Sapeva che l'impresa nasceva male, ma non era n\u00e9 cos\u00ec risoluto da opporsi a essa, n\u00e9 cos\u00ec arrendevole da accettarla senza riserve\u00bb. Il 17 ottobre Badoglio si riun\u00ec con i capi di stato maggiore delle tre forze armate, Roatta per l'esercito, il generale Francesco Pricolo per l'aeronautica e l'ammiraglio Domenico Cavagnari per la marina, i quali si espressero unanimemente contro l'impresa di Grecia: Roatta rinnov\u00f2 le sue perplessit\u00e0 sull'esiguit\u00e0 dei reparti schierati per l'invasione, Pricolo era preoccupato per l'eccessiva dispersione delle forze aeree italiane, occupate proprio in quel momento a inviare un corpo aereo in Belgio in appoggio ai tedeschi nella battaglia d'Inghilterra e a sostenere le operazioni in Libia, Cavagnari pavent\u00f2 l'isolamento del Dodecaneso e l'eccessivo onere posto in capo alle forze navali, gi\u00e0 duramente impegnate contro la flotta britannica per garantire il flusso dei rifornimenti verso il teatro nordafricano. Badoglio si disse d'accordo con questi rilievi, ma la sua risoluzione svan\u00ec il giorno seguente quando si present\u00f2 a colloquio con Mussolini: influenzato anche da un precedente colloquio con Soddu, sostenitore di Visconti Prasca e ormai convinto anch'egli della facilit\u00e0 dell'impresa, l'unica cosa che il maresciallo chiese e ottenne fu un lieve posticipo della data d'inizio dell'invasione; la dichiarazione di guerra alla Grecia fu quindi spostata dal 26 al 28 ottobre: la coincidenza con l'anniversario della marcia su Roma risult\u00f2 perci\u00f2 un evento non preventivato.\nI presupposti per un successo svanirono ben presto uno dopo l'altro. Il 16 ottobre il capo di gabinetto di Ciano Filippo Anfuso si rec\u00f2 dallo zar Boris III di Bulgaria con una lettera di Mussolini che chiedeva l'intervento del paese nell'imminente campagna contro la Grecia; la risposta fu un rifiuto: l'esercito bulgaro era insufficientemente equipaggiato per una guerra moderna e il paese temeva un attacco dalla confinante Turchia. Anche l'effetto sorpresa venne meno: l'ambasciatore greco a Roma Politis, imitato anche dal suo collega a Berna, inform\u00f2 Atene il 25 ottobre che un'invasione italiana poteva avere inizio nel periodo tra il 25 e il 28 ottobre; anche i diplomatici tedeschi in Italia dimostrarono di avere sentore dell'operazione: l'ambasciatore Hans Georg von Mackensen rifer\u00ec a Berlino il 19 ottobre che l'offensiva italiana contro la Grecia sarebbe partita il 23 ottobre seguente, e che avrebbe riguardato l'occupazione dell'intera nazione. Quello stesso 19 ottobre Mussolini redasse una lettera per Hitler, poi spedita il 23 ottobre ma effettivamente recapitata il 25, nella quale accennava molto vagamente alla sua intenzione di occupare la Grecia, senza del resto fornire una data precisa per l'azione; forse abituato ai continui cambiamenti di programma di Mussolini, il \"F\u00fchrer\" non espresse subito la sua contrariet\u00e0 all'invasione ma propose un incontro tra i due dittatori per discutere della questione di persona: la data fu fissata al 28 ottobre, giusto poche ore dopo l'inizio dell'operazione.\nRedatto da Ciano il 20 ottobre, l'ultimatum che l'ambasciatore Grazzi dovette recapitare a Metaxas alle 03:00 del 28 ottobre era congegnato per risultare inaccettabile: facendo riferimento a incidenti di frontiera avvenuti tra il 25 e il 27 ottobre precedente (e orchestrati dalle stesse autorit\u00e0 italiane), l'Italia chiedeva la facolt\u00e0 di occupare, entro tre ore dal recapito del testo, \u00abalcuni punti strategici\u00bb del territorio greco fino alla conclusione del conflitto con il Regno Unito, minacciando di ricorrere all'uso della forza se le unit\u00e0 greche si fossero opposte. A Grazzi, che in un disperato tentativo cercava di indurre Metaxas a evitare la guerra accettando le richieste formulate nell'ultimatum, il dittatore fece notare che ci\u00f2 era fisicamente impossibile: in appena tre ore non si poteva convocare il governo e i vertici militari, approvare la richiesta e comunicare alle truppe alla frontiera di non opporsi ai reparti italiani, oltre al fatto che non era specificato chiaramente quali fossero questi \"punti strategici\" da cedere all'Italia e che nessuna garanzia veniva data all'integrit\u00e0 territoriale futura della Grecia. Rientrato in ambasciata Grazzi, Metaxas convoc\u00f2 il consiglio dei ministri e chiam\u00f2 l'ambasciatore britannico Palairet chiedendo l'immediata assistenza del Regno Unito, in particolare per fornire forze aeree e inviare la flotta nelle acque elleniche onde impedire eventuali invasioni anfibie del Peloponneso (ipotesi temuta dai greci ma nemmeno presa in considerazione dai pianificatori italiani). La mattina del 28 ottobre, mentre Mussolini e Hitler si incontravano a Firenze, la campagna italiana di Grecia aveva preso avvio gi\u00e0 da alcune ore.\nLe forze in campo.\nItalia.\nIl comportamento di Visconti Prasca, che non chiese tempestivamente ulteriori truppe pur rendendosi conto dell'esiguit\u00e0 delle forze a sua disposizione per tentare operazioni pi\u00f9 estese dell'occupazione del solo Epiro, \u00e8 stato spiegato con questioni di gerarchia militare: gi\u00e0 la guida di otto divisioni avrebbe richiesto l'istituzione di un comando di armata con due corpi d'armata subordinati (uno per il fronte dell'Epiro a sud-ovest, uno per quello della Macedonia a nord-est), ma Visconti-Prasca era un generale di corpo d'armata e metterlo a capo di un'armata avrebbe comportato la sua promozione a generale d'armata, scavalcando ufficiali di anzianit\u00e0 maggiore alla sua e violando le regole (scritte e non scritte) dello stato maggiore riguardo alle promozioni. Poich\u00e9 sostituirlo non era possibile per via della piena fiducia riposta in lui da Mussolini, alla fine Visconti Prasca ottenne di avere sotto di s\u00e9 due corpi d'armata pur continuando a rimanere un generale di corpo d'armata, ma la situazione non poteva durare se altre divisioni fossero nel frattempo affluite: pertanto, Visconti Prasca voleva le nuove truppe solo quando la conquista dell'Epiro avrebbe garantito una sua promozione per meriti sul campo. La conseguenza pratica di tutto ci\u00f2 fu che gli italiani iniziarono la campagna con forze del tutto insufficienti per la realizzazione dei loro obiettivi strategici e schierate su una linea del fronte troppo ampia per le loro capacit\u00e0.\nIncaricato dell'occupazione dell'Epiro era il Corpo d'armata della Ciamuria (poi XXV Corpo d'armata) del generale Carlo Rossi, cos\u00ec schierato: all'estrema ala sud-ovest, lungo la zona costiera, era collocato il \"Raggruppamento Litorale\" (circa uomini), una formazione composita costituita dal 3\u00ba Reggimento della 21\u00aa Divisione fanteria \"Granatieri di Sardegna\", da alcuni squadroni di cavalleria appartenenti al 7\u00ba Reggimento \"Lancieri di Milano\" e al 6\u00ba Reggimento \"Lancieri di Aosta\", da alcune batterie di artiglieria e da una formazione di volontari albanesi; al suo fianco stavano, da sud a nord, la 51\u00aa Divisione fanteria \"Siena\" ( uomini) e la 23\u00aa Divisione fanteria \"Ferrara\" ( uomini di cui albanesi), con in seconda schiera la 131\u00aa Divisione corazzata \"Centauro\" ( uomini con 163 carri armati). Davanti alla Macedonia occidentale, con funzioni prettamente difensive, era schierato il XXVI Corpo d'armata del generale Gabriele Nasci con la 49\u00aa Divisione fanteria \"Parma\" ( uomini) alla frontiera e in riserva la 29\u00aa Divisione fanteria \"Piemonte\" ( uomini) e la 19\u00aa Divisione fanteria \"Venezia\" ( uomini); a congiunzione dei due corpi d'armata era la 3\u00aa Divisione alpina \"Julia\" ( uomini), incaricata di occupare il massiccio del Pindo, mentre a protezione della frontiera tra Albania e Jugoslavia era stata lasciata la 53\u00aa Divisione fanteria \"Arezzo\" ( uomini di cui albanesi). Sul totale di uomini disponibili in Albania (84 battaglioni combattenti pi\u00f9 unit\u00e0 di retrovia e carabinieri), sarebbero stati con 654 pezzi d'artiglieria quelli impiegati nella prima fase offensiva contro la Grecia; in aggiunta, a Brindisi la 47\u00aa Divisione fanteria \"Bari\" si stava preparando a uno sbarco anfibio a Corf\u00f9 (supportata da una squadra navale comprendente due vecchi incrociatori leggeri, due cacciatorpediniere, tre torpediniere e tre navi da trasporto) mentre altre quattro divisioni erano in preparazione per la seconda fase dell'offensiva, la marcia su Atene, con arrivo al fronte previsto per la met\u00e0 di novembre.\nUn elemento di debolezza intrinseco alle formazioni italiane era dato dalla consistenza organica delle divisioni. Sulla base della riforma Pariani del 1938, le divisioni di fanteria italiane avevano abbandonato il sistema \"ternario\" o \"triangolare\" (ovvero con un organico di tre reggimenti di tre battaglioni ciascuno), adottato da quasi tutti gli eserciti del mondo, in favore di uno \"binario\" (due reggimenti di tre battaglioni l'uno); l'intenzione era quello di alleggerire i reparti per renderli pi\u00f9 agili e rapidi nei movimenti (oltre che moltiplicare il numero di divisioni disponibili), ma in definitiva serv\u00ec solo a impoverire di uomini e potenza di fuoco le unit\u00e0 (a fronte dei uomini di una \"ternaria\" una divisione \"binaria\" ne schierava 10/) senza per questo aumentarne la velocit\u00e0 di spostamento (che dipendeva pi\u00f9 dalla disponibilit\u00e0 di autocarri e veicoli motorizzati, sempre carente). Come rinforzo per le deboli divisioni binarie si previde di aggregare ai loro organici una legione di due battaglioni della Milizia Volontaria per la Sicurezza Nazionale (di limitato valore bellico a causa del carente addestramento e della penuria di armi pesanti in dotazione) o battaglioni di truppe albanesi, ma anche cos\u00ec una divisione italiana aveva tra sei e otto battaglioni contro i nove della divisione greca.\nL'armamento dei soldati italiani era costituito da un miscuglio di armi dell'epoca della prima guerra mondiale (in particolare per quanto riguarda le artiglierie campali) e altre progettate negli anni 1930: equipaggiamenti standard per la fanteria erano i fucili Carcano Mod. 91, i fucili mitragliatori Breda Mod. 30, le mitragliatrici Fiat Mod. 14/35 e Breda Mod. 37 e i mortai Brixia Mod. 35 e 81 Mod. 35. Un elemento di vantaggio era costituito dalla presenza di una divisione corazzata, visto che i greci non disponevano di carri armati o moderne armi anticarro, ma la \"Centauro\" era equipaggiata solo con carri leggeri CV33, piccoli veicoli armati unicamente di mitragliatrici, e solo a campagna iniziata arriv\u00f2 un battaglione di pi\u00f9 moderni carri medi M13/40; il terreno montuoso e i sentieri fangosi dell'Epiro non erano comunque una regione favorevole all'impiego di forze corazzate. Cosa ben pi\u00f9 grave, le forze italiane iniziarono una campagna invernale su un terreno montuoso senza un adeguato equipaggiamento da montagna (carenti si rivelarono cappotti e scarponi a causa degli scadenti materiali autarchici con cui erano realizzati) e con un sistema logistico insufficiente: a fronte della necessit\u00e0 di tonnellate di rifornimenti giornalieri necessari per alimentare la campagna, i due porti principali di Durazzo e Valona avevano in condizioni ottimali una capacit\u00e0 di scarico massima di tonnellate (incrementata a fine febbraio ad appena tonnellate), mentre per portare i rifornimenti al fronte si doveva fare affidamento solo su muli e cavalli visto che gli autocarri inviati in Albania a met\u00e0 novembre erano solo 107; croniche le carenze delle trasmissioni, le stazioni radio funzionavano con difficolt\u00e0 nel clima umido e freddo e i collegamenti telefonici tra l'Italia e l'Albania dovettero essere potenziati a campagna gi\u00e0 iniziata.\nL'Italia godeva di un sostanziale vantaggio sui greci per quanto riguardava la componente aerea. Al 10 novembre la Regia Aeronautica schierava in Albania, sotto il comando del generale Ferruccio Ranza, otto squadriglie da bombardamento con 31 velivoli Savoia-Marchetti S.M.79 e 24 Savoia-Marchetti S.M.81, nove squadriglie da caccia con 47 Fiat G.50, 46 Fiat C.R.42 e 14 Fiat C.R.32 e due squadriglie da ricognizione con 25 IMAM Ro.37; nelle basi aeree della Puglia erano invece dislocate sedici squadriglie da bombardamento con 60 CANT Z.1007, 18 S.M. 81, 18 Fiat B.R.20 e 23 idrovolanti CANT Z.506, due nuovi gruppi \"Tuffatori\" o bombardieri in picchiata, esattamente il 96\u00ba e 97\u00ba tra cui la 239\u00aa Squadriglia, con 20 Junkers Ju 87 \"Stuka\" di origine tedesca di base all'Aeroporto di Galatina vicino Lecce, quattro squadriglie da caccia con 12 Macchi M.C.200, 33 G.50 e 9 C.R.32, per un totale di circa 400 velivoli. I velivoli italiani erano in maggioranza datati ma ancora relativamente competitivi nel 1940; il problema pi\u00f9 grave era la strategia d'impiego: l'aviazione rivendicava un ruolo autonomo e indipendente dall'esercito, ma aveva pochi velivoli e dalle caratteristiche inadeguate per condurre massicce incursioni in profondit\u00e0 contro obiettivi di rilevanza strategica, oltre a disporre di un servizio informazioni molto inefficiente (il quale non solo sovrastimava le forze aeree nemiche ma non era neppure capace di localizzare con precisione tutte le basi aeree sul suolo greco). Gli aerei italiani furono molto pi\u00f9 spesso chiamati a missioni di supporto diretto al suolo, sia con bombardamenti sulla linea del fronte che per paracadutare rifornimenti ai reparti isolati, un compito poco amato dai piloti i quali non avevano ricevuto addestramento specifico a ci\u00f2; i collegamenti interforze erano solo a livelli di vertice: la pratica di distaccare ufficiali dell'aviazione al suolo con i reparti terrestri per guidare le missioni di supporto aereo era sconosciuta.\nGrecia.\nLa lenta procedura di mobilitazione delle forze greche port\u00f2 progressivamente sotto le armi circa uomini, di cui pi\u00f9 o meno (comprese truppe dei servizi e di retrovia) furono prima o poi schierati contro gli italiani. Lo stato maggiore greco entr\u00f2 in guerra sulla base delle linee del piano IB approntato precedentemente, il quale prevedeva una guerra difensiva contro l'aggressione congiunta di Italia e Bulgaria; quando si rese conto che i bulgari non avrebbero partecipato al conflitto, Papagos inizi\u00f2 a trasferire sempre pi\u00f9 unit\u00e0 dal settore della Tracia a quello dell'Epiro, fino a schierare sul fronte albanese la maggior parte delle divisioni pi\u00f9 efficienti a sua disposizione.\nAllo scoppio della guerra l'esercito greco (Ellinik\u00f3s Strat\u00f3s) schierava in Epiro l'8\u00aa Divisione fanteria rinforzata da una brigata addizionale di fanteria e da una di artiglieria per un totale, comprese le unit\u00e0 di presidio statico, di 15 battaglioni di fanteria e 16 batterie e mezzo di artiglieria con altri 7 battaglioni schierati in rinforzo nelle retrovie; la Macedonia occidentale era difesa dalla 9\u00aa Divisione fanteria e dalla 4\u00aa Brigata fanteria, per un totale di 22 battaglioni e 22 batterie e mezzo, mentre come giunzione tra le due forze vi erano due battaglioni, una formazione mista di cavalleria e una batteria e mezzo di artiglieria schierate nella zona del Pindo. Gi\u00e0 il 14 novembre il numero delle divisioni greche schierate contro gli italiani era salito a sette, per poi arrivare a quattordici nel gennaio 1941; le divisioni greche avevano struttura triangolare (tre reggimenti di tre battaglioni ciascuno), risultando cos\u00ec singolarmente pi\u00f9 consistenti delle corrispettive divisioni italiane. Le forze greche furono organizzate in due armate: l'Armata dell'Epiro del generale Markos Drakos e l'Armata della Macedonia occidentale del generale Ioannis Pitsikas.\nL'equipaggiamento delle forze terrestri greche era datato, risalendo in massima parte al periodo della prima guerra mondiale: la fanteria era equipaggiata con fucili Mannlicher-Sch\u00f6nauer e mitragliatrici Saint-\u00c9tienne mod. 1907, Hotchkiss Mle 1914 e Schwarzlose, l'artiglieria era piuttosto carente ma compensata da una buona disponibilit\u00e0 di mortai Brandt 81 mm Mle 1927 con artiglieri molto bene addestrati; non vi erano carri armati o autoblindo, e la motorizzazione dei reparti era affidata a pochi autocarri racimolati alla meglio.\nLa Regia aviazione greca (Ellinik\u00ed Vasilik\u00ed Aeropor\u00eda) era inferiore numericamente rispetto alla sua corrispettiva italiana: fonti greche indicano il totale dei velivoli a 38 caccia, 9 bombardieri leggeri, 18 bombardieri pesanti e 50 tra ricognitori e aerei per la cooperazione con le truppe al suolo, altri autori riportano un totale di 44 caccia, 39 bombardieri e 66 tra ricognitori e aerei d'appoggio. Solo una piccola parte dei velivoli greci era rappresentata da aerei moderni e competitivi, con un gran numero di apparecchi ormai tecnologicamente superati; i tipi pi\u00f9 moderni erano rappresentati dai caccia Bloch MB 150 francesi e PZL P.24 polacchi e dai bombardieri Potez 630 francesi, Fairey Battle e Bristol Blenheim britannici.\nLa Regia marina ellenica (Vasilik\u00f3 Nautik\u00f3) era una forza piccola: dopo l'affondamento dello \"Elli\", la flotta comprendeva l'incrociatore corazzato \"Georgios Averof\" (ormai obsoleto e impiegato come nave scuola), due vecchie navi da difesa costiera (pre-dreadnought classe Kilkis, non pi\u00f9 bellicamente efficienti), dieci cacciatorpediniere di cui quattro obsoleti (unit\u00e0 della classe Aetos) e sei moderni (quattro della classe Kountouriotis di costruzione italiana e due classe Vasilefs Georgios di costruzione britannica), tredici torpediniere per la maggior parte datate, sei sommergibili relativamente moderni e altre unit\u00e0 ausiliarie.\nRegno Unito.\nIl Regno Unito inizi\u00f2 a fornire aiuti alla Grecia gi\u00e0 ai primi di novembre: una brigata di fanteria fu inviata a presidiare l'isola di Creta, in modo che la divisione di fanteria reclutata localmente potesse essere dispiegata in Epiro contro gli italiani; la Royal Air Force invi\u00f2 subito in Grecia una squadriglia di bombardieri leggeri Bristol Blenheim, seguita nelle settimane successive da altre squadriglie di bombardieri Blenheim e Vickers Wellington e di caccia Gloster Gladiator, questi ultimi ceduti poi ai greci e sostituiti dai pi\u00f9 moderni caccia Hawker Hurricane. Il 16 novembre arrivarono al porto del Pireo soldati britannici e 310 automezzi dei reparti di supporto a terra della RAF, seguiti poi da reparti di artiglieria contraerea con altri uomini e 400 automezzi; il comando dei reparti britannici in Grecia fu poi assunto dal vice maresciallo dell'aria John D'Albiac.\nI greci accettarono di buon grado l'aiuto britannico, ma posero limiti al suo impiego onde non fornire alla Germania un pretesto per iniziare le ostilit\u00e0 contro la Grecia stessa: i reparti di caccia furono dislocati negli aeroporti dell'Epiro, ma i bombardieri furono confinati molto pi\u00f9 a sud nelle basi aeree intorno ad Atene, in modo che non potessero rappresentare una minaccia per i pozzi petroliferi di Ploie\u0219ti cari alla Germania; a ogni modo, i bombardieri britannici sfruttarono gli aeroporti greci per condurre raid contro le principali basi navali nel sud della penisola italiana come Brindisi, Taranto e Napoli.\nLa campagna.\nL'offensiva di Visconti Prasca.\nAll'alba del 28 ottobre le forze italiane si mossero lungo il fronte da Gramos al mare: stando ai resoconti italiani le unit\u00e0 si mossero alle 6:00, ora di scadenza dell'ultimatum, mentre secondo fonti greche i primi reparti superarono la frontiera gi\u00e0 alle 5:30. Il Raggruppamento Litorale mosse lungo la costa alla volta della foce del fiume Kalamas, mentre al suo fianco le divisioni \"Siena\" e \"Ferrara\" avanzarono in due colonne lungo la valle del fiume Vojussa con in appoggio i reparti motorizzati e corazzati della \"Centauro\", con obiettivo il ponte di Perati e la cittadina di Kalibaki; pi\u00f9 a nord, gli alpini della \"Julia\" mossero sul massiccio del monte Sm\u00f3likas, parte della catena del Pindo e alto metri, divisi in cinque colonne con obiettivo finale la cittadina di Metsovo, al fine di isolare le truppe greche nell'Epiro da quelle nella Macedonia occidentale. Il maltempo, iniziato gi\u00e0 il 26 ottobre, ostacol\u00f2 ben presto l'avanzata: le forti piogge ingrossarono il corso dei torrenti e trasformarono i sentieri in strisce di fango, con gli alpini della \"Julia\" che si ritrovarono a doversi aprire la strada lungo viottoli in mezzo a boschi. Per tale ragione la campagna di Grecia fu soprannominata dagli alpini la \"campagna del fango\". Le piogge ostacolarono anche l'intervento dell'aviazione, annullando in parte il principale vantaggio di cui godevano gli italiani: furono condotti bombardamenti nelle retrovie greche contro i porti di Patrasso e Prevesa, il canale di Corinto e l'aeroporto di Tatoi vicino ad Atene, ma il supporto diretto ai reparti avanzanti nell'Epiro si rivel\u00f2 nullo.\nIl mare in tempesta port\u00f2 il 29 ottobre alla cancellazione del progettato sbarco a Corf\u00f9, eliminando l'unico elemento di dinamismo nel piano italiano: l'offensiva si risolse in un mero movimento in avanti lungo la frontiera, un attacco frontale su un terreno che il nemico conosceva bene senza i vantaggi del fattore sorpresa o dell'appoggio aereo. Nei primi tre giorni l'avanzata italiana fu ostacolata pi\u00f9 dal maltempo che dai difensori greci: il generale Papagos, nominato comandante in capo delle forze elleniche e affiancato dal generale Konstantinos Pallis come capo di stato maggiore dell'esercito, aveva organizzato la sua prima linea difensiva lungo il corso del fiume Kalamas, ancorata sulla destra ai massicci della catena del Pindo, con una seconda linea di difesa pi\u00f9 indietro lungo i fiumi Arachthos e Venetikos fino al corso dell'Aliacmone; gli avamposti lungo la frontiera albanese furono abbandonati e le unit\u00e0 dell'Epiro ricevettero l'ordine di condurre una difesa elastica, ritardando il pi\u00f9 possibile le forze italiane mentre l'Armata della Macedonia occidentale del generale Pitsikas, continuamente rinforzata da reparti richiamati dalla frontiera bulgara, andava concentrandosi per un'offensiva in territorio albanese verso Coriza.\nLe prime avanguardie italiane raggiunsero il Kalamas il 29 ottobre, mentre la \"Julia\" continuava a muoversi cautamente in avanti lungo i rilievi del Pindo raggiungendo Konitsa e Samarina: il trasporto dei rifornimenti lungo un terreno di e pi\u00f9 metri di quota si rivel\u00f2 subito molto difficile, e le forze a disposizione della divisione si dimostrarono troppo esigue per condurre la manovra a tenaglia verso Metsovo. La manovra della \"Julia\", penetrata per pi\u00f9 di 40 chilometri in territorio nemico, impensier\u00ec i greci che temevano un isolamento delle loro forze nell'Epiro da quelle nella Macedonia, e il 1\u00ba novembre l'armata di Pitsikas inizi\u00f2 la sua offensiva in direzione dell'Albania: le divisioni italiane \"Parma\" e \"Piemonte\", frettolosamente rinforzate dai reparti della \"Venezia\" richiamata dalla frontiera jugoslava, furono ingaggiate frontalmente ed entro il 3 novembre le prime unit\u00e0 greche raggiunsero il fiume Devoli in territorio albanese. Il 2 novembre la \"Julia\" raggiunse il corso del fiume Vojussa e cattur\u00f2 la cittadina di Vovousa, 30\u00a0km a nord dell'obiettivo Metsovo, ma quello stesso giorno iniziarono gli attacchi greci alle fragili retrovie della divisione: gli alpini si ritrovarono ben presto isolati, privi di contatti radio con il comando e riforniti solo da lanci da parte degli aerei.\nMentre la divisione \"Bari\", poi seguita dalla 101\u00aa Divisione motorizzata \"Trieste\", veniva frettolosamente inviata in Albania a puntellare lo schieramento italiano e il generale Nasci distaccava alcuni reparti della \"Centauro\" per ristabilire i contatti con la \"Julia\", Visconti Prasca continu\u00f2 con il suo attacco in Epiro: i difensori greci, rinforzati dall'arrivo di tre nuove divisioni e di un reggimento scelto di euzoni, tennero duro lungo il corso del fiume Kalamas, difficilmente guadabile per gli italiani, ma tra il 4 e il 5 novembre la \"Siena\" riusc\u00ec a stabilire una testa di ponte lungo la sponda sud, ricongiungendosi con il Raggruppamento Litorale che aveva attraversato la foce del fiume gi\u00e0 il 28 ottobre. Il fronte stava ruotando, con gli italiani in avanzata verso sud-est e i greci in movimento verso nord-ovest, con la \"Julia\" a fare da perno; ormai circondata, la divisione alpina ricevette il 7 novembre l'ordine da Nasci di ritirarsi: dopo duri combattimenti contro i reparti greci infiltrati alle spalle e otto giorni senza un vitto regolare, la \"Julia\" riusc\u00ec infine a sottrarsi all'accerchiamento e a ripiegare su Konitsa il 10 novembre dopo aver perso un buon quinto dei suoi effettivi.\nMentre lo schieramento italiano arrancava in Epiro e dava pericolosi segni di cedimento sul Pindo e nel settore di Coriza, Visconti Prasca (\u00abun esaltato\u00bb lo defin\u00ec il generale Pricolo dopo un incontro faccia a faccia il 2 novembre) continuava a dirsi fiducioso sulla riuscita dell'offensiva e a definire come \u00abnon inquietante\u00bb la situazione al fronte. La controffensiva greca stava per\u00f2 impensierendo gli alti comandi italiani, e il 6 novembre lo stato maggiore generale ordin\u00f2 l'istituzione di un gruppo d'armate in Albania forte di due armate: la IX Armata del generale Mario Vercellino avrebbe difeso il settore di Coriza con le divisioni \"Piemonte\", \"Parma\", \"Venezia\" e \"Arezzo\" e quello del Pindo con la \"Julia\", la \"Bari\" e la 2\u00aa Divisione alpina \"Tridentina\" di prossimo arrivo, l'XI Armata del generale Carlo Geloso avrebbe proseguito l'offensiva in Epiro con le divisioni \"Siena\", \"Ferrara\" e \"Centauro\" pi\u00f9 altre quattro divisioni in fase di afflusso; altre tre divisioni sarebbero state concentrate in Puglia come riserva. Visconti Prasca fu presto messo da parte: il 9 novembre il generale fu formalmente sostituito al comando delle truppe italiane in Albania dal generale Soddu e designato a comandare la costituenda XI Armata, ma gi\u00e0 l'11 novembre fu sostituito da Geloso e il 30 novembre posto in congedo assoluto per decisione del consiglio dei ministri.\nLa controffensiva greca.\nLa mobilitazione delle forze italiane dirette in Albania si incroci\u00f2 con la smobilitazione invernale decisa da Mussolini e Soddu il 2 ottobre e non revocata all'inizio delle ostilit\u00e0 con la Grecia, scatenando un completo caos organizzativo: divisioni ridotte al 50% della dotazione organica completa furono frettolosamente ricostruite con reparti prelevati da altre formazioni, ufficiali furono spediti a comandare unit\u00e0 mai viste prima e comandi furono allestiti in fretta e furia e senza personale. Il rafforzamento dello schieramento italiano in Albania si svolse con momenti di ansia se non di panico, con una scarsa capacit\u00e0 di fronteggiare situazioni impreviste dimostrata dai comandi italiani: le divisioni furono inviate al fronte a pezzi, reggimenti e battaglioni appena sbarcati venivano subito inviati in linea per fronteggiare nuove emergenze spezzando l'unitariet\u00e0 organica delle formazioni e privandole dei reparti di supporto normalmente necessari per un corretto funzionamento delle unit\u00e0 sul campo; la strettoia dei porti albanesi, con la loro scarsa capacit\u00e0 di scarico, si rivel\u00f2 deleteria per l'afflusso di reparti e armi pesanti, e si fece quindi ricorso al trasporto aereo (48.000 uomini e 5.400 tonnellate di rifornimenti furono portate al fronte in questo modo durante la campagna) anche grazie al decisivo contributo di 65 aerei da trasporto Junkers Ju 52 della Luftwaffe tedesca intervenuti in aiuto.\nI rovesci iniziali patiti durante l'offensiva di Visconti Prasca ridussero in frantumi il morale dei reparti italiani e instillarono nei comandi una condotta guardinga e una valutazione a volte troppo pessimistica della situazione. Le prime disposizioni di Soddu furono di fermare l'offensiva in Epiro pur mantenendo la testa di ponte oltre il Kalamas, e di sistemare i reparti in posizione difensiva lungo l'intero fronte; vi era timore per la tenuta dell'estremo fianco sinistro italiano, nella zona del Lago Prespa, e fu proprio qui che i greci attaccarono: dopo lungo tergiversare e ormai in superiorit\u00e0 numerica rispetto al nemico, le forze dell'Armata della Macedonia occidentale del generale Pitsikas attaccarono all'alba del 14 novembre lungo il fronte italiano che andava dall'istmo tra i due laghi di Prespa alla valle del fiume Devoli tramite il massiccio del monte Ivan, con alle spalle la solida posizione difensiva del monte Morova. L'offensiva colp\u00ec in pieno la non ancora organizzata IX Armata (il suo comandante designato, generale Vercellino, non si era ancora insediato e la guida dell'unit\u00e0 era affidata provvisoriamente al generale Nasci), mettendo sotto pesante pressione le unit\u00e0 italiane e aprendo falle nel loro fronte; Nasci arretr\u00f2 le sue unit\u00e0 dal Devoli al massiccio del Morova, ma la posizione divenne insostenibile quando i greci occuparono Ersek\u00eb, sgombrata per errore dai reparti italiani.\nIl 19 novembre Soddu decise di attuare un ripiegamento dalla valle del Devoli verso una nuova linea difensiva distante anche 50 chilometri dalle posizioni iniziali: la ritirata si svolse in modo sufficientemente ordinato, ma molto materiale dovette essere abbandonato e numerosi reparti albanesi si sbandarono dandosi alla fuga; il 22 novembre le forze greche fecero quindi il loro ingresso a Coriza, suscitando grandi festeggiamenti in patria. La mossa di Soddu scopr\u00ec il fianco sinistro dell'XI Armata di Geloso in Epiro: la \"Julia\", non ancora ricostruita dopo il disastro del Pindo, fu subito rispedita al fronte per sostenere la Divisione \"Bari\", duramente impegnata dai greci nella zona di Perati e aggirata sul fianco dopo la perdita di Ersek\u00eb, e Geloso inizi\u00f2 una serie di ripiegamenti abbandonando il poco terreno conquistato durante l'offensiva di un mese prima. Il terreno montuoso e le forti nevicate rallentavano la progressione dei greci, che tuttavia prosegu\u00ec: il 24 novembre il corpo d'armata del generale Georgios Tsolakoglu colp\u00ec l'estrema ala sinistra della IX Armata italiana, appena attestatasi sulle nuove posizioni decise da Soddu, catturando il 28 novembre la citt\u00e0 di Pogradec sul confine jugoslavo.\nLa crisi continua sul fronte greco-albanese spinse Mussolini a cercare un capro espiatorio per il disastro. Il 23 novembre Roberto Farinacci scagli\u00f2 un violento attacco allo stato maggiore generale dalle colonne del suo giornale \"Il Regime Fascista\", mossa forse ispirata da ambienti del governo; Badoglio pretese la pubblicazione di una smentita, e invi\u00f2 a Mussolini una lettera di dimissioni: probabilmente il maresciallo confidava in un intervento a suo sostegno del re, ma Vittorio Emanuele III non si mosse e il 4 dicembre Badoglio fu rimpiazzato nella carica di capo di stato maggiore generale dal generale Ugo Cavallero. Una nuova crisi si apr\u00ec intanto sul fronte italiano: l'XI Armata era sotto forte pressione e il generale Geloso chiedeva con insistenza a Soddu il permesso di ritirarsi su una linea pi\u00f9 corta e difendibile vicino a Tepeleni, azione rifiutata dal comandante in capo visto che avrebbe portato come conseguenza l'abbandono di una larga fascia di territorio albanese; la pressione greca era per\u00f2 costante e i reparti italiani stavano progressivamente arretrando. Il 2 dicembre i greci sfondarono il fronte italiano vicino a Permeti, aprendosi la strada verso il passo di Klisura pi\u00f9 a nord; Soddu si fece prendere dal panico e in una comunicazione telefonica con Guzzoni il 4 dicembre sostenne l'opportunit\u00e0 di \u00abaddivenire a una soluzione politica del conflitto\u00bb: non \u00e8 chiaro se Soddu stesse sostenendo la necessit\u00e0 di un armistizio con i greci o di un intervento tedesco nella guerra, ma quando il colloquio fu riferito a Mussolini il dittatore sped\u00ec subito Cavallero in Albania ad affiancare il comandante del gruppo d'armate. Secondo alcune testimonianze, Mussolini ebbe un episodio depressivo in concomitanza con il crollo delle forze italiane in Albania.\nGravemente a corto di rifornimenti e rinforzata solo da reggimenti e battaglioni sciolti avviati al fronte alla rinfusa, l'XI Armata continu\u00f2 a cedere terreno: il 5 dicembre i greci occuparono Delvin\u00eb, seguita il 6 dicembre da Porto Edda e l'8 dicembre da Argirocastro; per quello stesso 8 dicembre l'armata di Geloso aveva infine completato il ripiegamento sulla nuova linea di difesa da tempo chiesto dal generale, accorciando il suo fronte da 140 a 75 chilometri in linea d'aria. Neve e freddo ostacolavano i rifornimenti di entrambi gli schieramenti, ma gli attacchi greci continuarono nei settori centrale e occidentale del fronte: pesanti combattimenti si verificarono sul monte Tomorr e a Klisura, e lo sbandamento di alcuni reparti della Divisione \"Siena\" nella zona del litorale consent\u00ec ai greci di conquistare Himara il 22 dicembre; il morale dei reparti italiani era bassissimo, episodi di sbandamento si verificavano anche in unit\u00e0 considerate \"scelte\" e i comandanti tendevano ad avere una mentalit\u00e0 difensiva. Come rilev\u00f2 il comando italiano, \u00abl'iniziativa avversaria era dovuta essenzialmente a una superiorit\u00e0 organizzativa\u00bb e \u00abla nostra debolezza fondamentale stava nel dover combattere con raggruppamenti non organici\u00bb; una progettata offensiva per riprendere Himara in gennaio con la appena sopraggiunta 6\u00aa Divisione fanteria \"Cuneo\" dovette essere rapidamente accantonata quando un nuovo attacco greco nella zona di Tepeleni-Klisura obblig\u00f2 a smembrare la divisione e avviarne i reparti a tamponare qui e l\u00e0 le falle dello schieramento italiano: l'attacco greco fu poi bloccato il giorno di Natale sulle rive del fiume Osum, reso inguadabile dalle avverse condizioni meteo.\nLo stallo e l'offensiva di primavera.\nL'insolita \"guida a due\" delle forze italiane in Albania da parte della coppia Soddu-Cavallero ebbe termine alla fine di dicembre: il 29 Soddu fu richiamato a Roma \u00abper conferire\u00bb, e il 30 dicembre Cavallero assunse il comando diretto del gruppo d'armate in Albania cumulandolo con quello di capo di stato maggiore generale. Le offensive greche avevano spinto i reparti italiani sul bordo meridionale del \"ridotto centrale albanese\", la zona del paese che racchiudeva i centri pi\u00f9 strategicamente importanti (i porti di Valona e Durazzo e la capitale Tirana) che dovevano essere assolutamente tenuti; bench\u00e9 le cifre esatte delle truppe impegnate nelle \"battaglie di arresto\" del novembre-dicembre 1940 siano contestate (fonti greche sostengono l'esistenza di una certa superiorit\u00e0 numerica degli italiani, negata invece dalle fonti italiane) e difficili da calcolare per la frammentariet\u00e0 delle formazioni organiche italiane, solo alla fine dell'anno le forze di Cavallero raggiunsero la parit\u00e0 numerica con i greci: al 1\u00ba gennaio 1941 gli italiani avevano in Albania pi\u00f9 di uomini con automezzi e quadrupedi, radunati in 20 divisioni e alcune unit\u00e0 autonome.\nMussolini tambureggiava i comandi chiedendo con insistenza offensive e contrattacchi, e Cavallero progett\u00f2 un attacco per i primi di gennaio dalla zona di Tepeleni per riprendere Himara e Porto Edda, ma ancora una volta furono i greci a muovere per primi attaccando il 6 gennaio il passo di Klisura, via d'accesso alla pianura davanti a Berat: la Divisione \"Julia\", ormai decimata, cedette dopo tre giorni di pesanti combattimenti e il 10 gennaio i greci occuparono Klisura. La 7\u00aa Divisione fanteria \"Lupi di Toscana\" fu subito spedita a tamponare la falla: smobilitata a fine ottobre, ricostruita ai primi di dicembre con uomini di altri reparti e giunta in Albania ai primi di gennaio, la divisione fu avviata al fronte con solo i suoi due reggimenti di fanteria, senza artiglieria e reparti di supporto logistico, a sostenere una serie di attacchi e contrattacchi, andando infine incontro a uno sbandamento generale il 16 gennaio dopo aver perso uomini. La conquista di Klisura, culmine di una penetrazione che raggiungeva i 50 chilometri dalla vecchia frontiera greco-albanese, fu l'ultimo importante successo ottenuto dalle forze di Papagos; i greci continuarono con attacchi su piccola scala lungo tutto il fronte, catturando ancora alcune posizioni e guadagnando lembi di terreno qui e l\u00e0: ancora nella prima met\u00e0 di febbraio si svilupp\u00f2 una dura battaglia per la conquista del massiccio del Trebeshina e della cittadina di Tepeleni, conclusasi poi con qualche lieve guadagno territoriale per i greci pagato per\u00f2 con pesanti perdite. La linea difensiva allestita da Cavallero inizi\u00f2 a reggere, mentre le divisioni italiane riguadagnavano progressivamente la loro normale struttura organica e la situazione logistica iniziava a migliorare.\nA fine febbraio 1941 Cavallero si sent\u00ec abbastanza pronto per pensare a una massiccia offensiva; le forze italiane dislocate in Albania avevano raggiunto la consistenza di 25 divisioni, guadagnando finalmente una vera superiorit\u00e0 numerica sui greci: ai 54 reggimenti a disposizione di Cavallero se ne contrapponevano 42 greci. Discussioni si aprirono tra Cavallero e il sottosegretario alla guerra Guzzoni circa l'obiettivo previsto per la progettata offensiva: Guzzoni spingeva per un attacco sul fianco sinistro della IX Armata (ora guidata dal generale Alessandro Pirzio Biroli) per riconquistare Pogradec, primo passo di un'azione pi\u00f9 ampia che avrebbe dovuto portare alla rioccupazione di Coriza e a un proseguimento dell'avanzata verso la Macedonia occidentale, mossa che doveva ricongiungersi con l'attesa offensiva tedesca contro la Grecia in partenza dalla Bulgaria; Cavallero invece opt\u00f2 per un attacco dell'XI Armata in Val Desnizza, tra i monti Trebescines e Mali Qarishta, volto alla riconquista di Klisura, azione sostanzialmente fine a s\u00e9 stessa e priva di altri sbocchi strategici che non fossero l'allentamento della pressione greca su Tepeleni e Valona. Il piano presentava diversi punti discutibili: invece di assalire il settore pi\u00f9 debole dello schieramento nemico si attaccava quello pi\u00f9 forte, l'obiettivo era un saliente ma invece di attaccarlo alla base per tagliarlo fuori e circondare le truppe che lo difendevano lo si attaccava alla sommit\u00e0 con un assalto frontale.\nMentre gli italiani si preparavano alla loro offensiva, Papagos insisteva con gli attacchi in direzione di Tepeleni, oltre la quale si estendevano le zone pianeggianti e lo strategico porto di Valona; il comandante dell'Armata dell'Epiro generale Drakos si lament\u00f2 per le pesanti perdite e i minimi guadagni territoriali che questi attacchi comportavano, ma per tutta risposta il 6 marzo fu sollevato dal comando e sostituito con il generale Pitsikas, a sua volta rimpiazzato alla guida dell'Armata della Macedonia occidentale dal generale Tsolakoglou. Le forze greche continuarono con le loro spallate contro le vette dei monti Scindeli, Golico e Trebescines, conquistando qualche altura ma senza ottenere lo sperato sfondamento in direzione di Valona.\nIl 9 marzo il lungamente progettato attacco italiano (ribattezzato \"offensiva di primavera\") prese infine avvio; lo stesso Mussolini, giunto in Albania il 2 marzo precedente, assistette all'inizio dell'attacco da un posto di osservazione vicino alle prime linee. Circa 300 cannoni, seguiti poi dai bombardieri, colpirono ripetutamente le posizioni greche, aprendo la via all'attacco del VII Corpo d'armata del generale Gastone Gambara sostenuto dal XXV Corpo d'armata a sud-ovest e dal IV Corpo d'armata a nord-est: comprese le truppe d'appoggio furono uomini in 12 divisioni le unit\u00e0 impiegate dagli italiani nell'offensiva. Dopo un inizio apparentemente confortante, l'attacco italiano segn\u00f2 il passo a poche ore dall'avvio: dopo pesanti combattimenti anche corpo a corpo e perdite sanguinose, i reparti di Gambara non riuscirono a conquistare che poche posizioni in alcuni casi perdute a seguito di contrattacchi greci. L'offensiva italiana prosegu\u00ec ininterrottamente con attacchi e contrattacchi praticamente attorno alle stesse posizioni fino al 16 marzo, quando fu infine bloccata per concorde decisione dei vertici militari italiani: le perdite ammontarono a circa uomini tra morti e feriti (pi\u00f9 di quanti erano andati perduti nella campagna fino a quel momento), con solo miseri guadagni territoriali.\nIl 19 marzo Cavallero avvi\u00f2 i preparativi per una nuova offensiva dell'XI Armata in direzione di Klisura, praticamente nello stesso settore dove era fallita l'offensiva precedente; la data per il nuovo attacco fu fissata al 28 marzo, ma l'azione fu ben presto accantonata a causa dell'improvvisa piega degli avvenimenti che aveva preso vita in Jugoslavia.\nL'attacco tedesco e la fine.\nL'attacco italiano alla Grecia era stato accolto con disappunto dai tedeschi: oltre al fatto che Mussolini aveva volutamente ignorato gli appelli di Hitler, la conduzione del piano era stata giudicata molto negativamente dagli esperti militari tedeschi, i quali si aspettavano una fulminea invasione sul modello di quella da loro attuata in Norvegia in particolare contro l'isola di Creta, strategica per il controllo delle rotte navali nel Mediterraneo orientale; inoltre, il Regno Unito veniva ora a disporre di una base sul continente europeo e di campi d'aviazione potenzialmente utili a condurre raid contro i pozzi petroliferi di Ploie\u0219ti, vitali per la Germania. Il 4 novembre 1940 Hitler prese quindi la decisione di intervenire nei Balcani, e il 12 novembre l'Oberkommando der Wehrmacht eman\u00f2 una direttiva per definire l'operazione: l'invasione tedesca della Grecia, da attuarsi nel gennaio 1941 mediante un raggruppamento di 10 divisioni a partire dal territorio della Bulgaria, fu calata in un pi\u00f9 ampio piano di intervento della Germania nell'area del Mediterraneo, comprendente anche l'occupazione di Gibilterra (operazione Felix), l'appoggio tedesco alla Francia di Vichy e l'invio di un contingente in Nordafrica per cooperare con gli italiani alla conquista dell'Egitto.\nDopo aver scartato l'invio di truppe da combattimento tedesche (una divisione da montagna e unit\u00e0 corazzate) per sostenere il fronte in Albania (operazione Alpenveilchen), manovra ritenuta troppo umiliante dagli italiani, l'OKW si concentr\u00f2 unicamente sull'attacco alla Grecia da est (operazione Marita) mentre Hitler si dava da fare per consolidare la posizione politica della Germania nei Balcani: il 20 novembre l'Ungheria fu convinta ad aderire al patto tripartito seguita il 23 novembre dalla Romania, mentre manovre diplomatiche assicurarono la neutralit\u00e0 della Turchia; il 1\u00ba marzo 1941, dopo lunghe pressioni politiche da parte della Germania, la Bulgaria sottoscrisse il patto tripartito e il giorno seguente unit\u00e0 tedesche iniziarono a entrare nel paese. La Jugoslavia perdurava a mantenere un atteggiamento neutrale, ma le sue linee ferroviarie erano considerate molto importanti dai tedeschi per lo svolgimento dell'offensiva (e per il rapido rischieramento dei reparti una volta conclusa, onde non far tardare il progettato piano di invasione dell'Unione Sovietica) e forti furono le pressioni sul reggente Paolo Kara\u0111or\u0111evi\u0107 perch\u00e9 portasse il suo paese a fianco dell'Asse; il 25 marzo il governo jugoslavo sottoscrisse la sua adesione al patto tripartito, ma gli eventi presero una piega inaspettata: dopo varie manifestazioni antitedesche nel paese, il 27 marzo un colpo di Stato a Belgrado ad opera di ufficiali filo-britannici port\u00f2 alla deposizione del reggente e alla nomina di un nuovo governo sotto il generale Du\u0161an Simovi\u0107. Il nuovo governo cerc\u00f2 di mantenere la neutralit\u00e0 del paese, rifiutandosi di ratificare l'adesione al patto tripartito senza per questo troncare i rapporti con la Germania, ma Hitler ordin\u00f2 immediatamente di preparare l'invasione della Jugoslavia, da svolgersi in concomitanza con l'attacco alla Grecia.\nLa Grecia non era pronta a sostenere un attacco tedesco dalla Bulgaria. Da tempo malato, Metaxas mor\u00ec il 29 gennaio 1941 per le complicazioni seguite a un intervento chirurgico; nuovo primo ministro divenne quindi Alexandros Korizis, anche se il governo risult\u00f2 strettamente controllato dal re Giorgio II. I greci andavano molto orgogliosi delle loro vittorie in Albania, e pretesero di conservare il terreno guadagnato anche quando la minaccia tedesca ormai incombeva su di loro; l'aver concentrato le unit\u00e0 migliori sul fronte albanese, tuttavia, aveva comportato il notevole alleggerimento delle difese al confine bulgaro-greco, con appena tre deboli e incomplete divisioni lasciate a presidio dei fortini della \"linea Metaxas\": i greci chiesero che la difesa del paese dall'attacco tedesco fosse assunta dal Regno Unito (Papagos pretese l'invio in aiuto della Grecia di nove divisioni con adeguato supporto aereo), ma il comandante del Middle East Command generale Archibald Wavell, responsabile di un teatro che andava dai Balcani a nord all'Etiopia a sud e dalla Libia a ovest alla Persia a est, non aveva sufficienti forze per andare incontro alle richieste di Atene. Il dilemma se lasciare la Grecia al suo destino o tentare di correre in suo aiuto fu infine risolto dalla decisione di Winston Churchill di inviare un corpo di spedizione nel paese ai primi di marzo, dopo l'ingresso delle truppe tedesche in Bulgaria: al comando del generale Henry Maitland Wilson, il contingente comprendeva due divisioni di fanteria, una brigata corazzata e reparti di supporto per un totale di uomini.\nIl 6 aprile 1941 la Germania diede inizio al suo duplice attacco simultaneo a Jugoslavia e Grecia; oltre a mobilitare un'armata al confine italo-jugoslavo, Cavallero ricevette ordine nei giorni precedenti l'attacco di sospendere ogni ulteriore offensiva in Albania e di spostare invece delle divisioni sul confine albanese-jugoslavo per parare eventuali attacchi da quel lato: piani per una collaborazione greco-jugoslava per cacciare gli italiani dall'Albania erano stati effettivamente tracciati nei giorni precedenti, e ancora il 4 aprile Papagos aveva tentato un attacco in direzione di Tepeleni e l'8 aprile azioni sul fianco sinistro della IX Armata. L'attacco tedesco travolse la Jugoslavia, costretta a capitolare dopo appena dodici giorni di combattimenti, rendendo insostenibile la posizione degli Alleati nel nord della Grecia: la 12. Armee del feldmaresciallo Wilhelm List, in schiacciante superiorit\u00e0 in fatto di corazzati, artiglieria e aerei, attacc\u00f2 la Grecia con due divisioni corazzate, sei divisioni di fanteria o da montagna e il reggimento motorizzato \"Leibstandarte SS Adolf Hitler\", aggirando la linea Metaxas tramite un movimento attraverso la Macedonia jugoslava e infrangendo al linea di resistenza allestita dal corpo di spedizione britannico sul fiume Aliacmone.\nL'avanzata tedesca oltre l'Aliacmone minacciava di tagliare fuori l'intero dispositivo greco in Albania, ma solo il 12 aprile Papagos si decise a ordinare il ripiegamento delle sue divisioni dal fronte greco-italiano anche se per le resistenze dei comandanti sul campo, pi\u00f9 che restii e contrariati al pensiero di abbandonare le loro conquiste, il movimento non inizi\u00f2 prima del 13 aprile. Le forze italiane si spinsero avanti nel vuoto lasciato dai greci in ritirata: si verificarono ancora diverse azioni di retroguardia, sebbene il morale e la coesione dei reparti greci peggiorassero di giorno in giorno. Il 14 aprile le truppe italiane rioccuparono Coriza, seguita il 18 aprile da Argirocastro; quello stesso giorno i tedeschi erano in prossimit\u00e0 di Larissa, con il reggimento \"Leibstandarte\" che puntava su Giannina dopo aver sostenuto duri scontri al passo di Metsovo sul Pindo. Il comando greco era allo sbando: il generale Pitsikas, al comando dell'Armata dell'Epiro, voleva che fosse firmato un armistizio con ancora le truppe greche insediate in territorio albanese, ma Papagos e il re Giorgio II gli intimarono di resistere a oltranza; vista la riluttanza di Pitsikas a mettersi contro l'alto comando, la situazione fu presa in mano dal generale Tsolakoglu, comandante dell'Armata della Macedonia occidentale, e da due comandanti di corpo d'armata dell'Armata dell'Epiro, i generali Georgios Bakos e Panagiotis Demestichas, i quali il 20 aprile offrirono la resa ai tedeschi in un incontro con il comandante del \"Leibstandarte\" Josef Dietrich a Giannina. L'armistizio era tutto in chiave anti-italiana: non ci sarebbe stata resa dei reparti greci all'Italia, le unit\u00e0 tedesche si sarebbero interposte tra le truppe italiane e quelle greche una volta che queste avessero evacuato il territorio albanese fermandosi alla frontiera, i soldati ellenici sarebbero stati smobilitati senza essere presi prigionieri e gli ufficiali avrebbero conservato il loro armamento personale.\nI toni dell'armistizio firmato da Dietrich scatenarono le proteste di Mussolini: il feldmaresciallo List non convalid\u00f2 il testo e obblig\u00f2 Tsolakoglu a firmarne un altro il 21 aprile che imponeva sostanzialmente una resa incondizionata delle forze greche, ma Cavallero ordin\u00f2 di proseguire le operazioni in modo da penetrare il pi\u00f9 possibile in territorio nemico. La confusa situazione venutasi a creare tra greci in ritirata e le truppe italiane che via via si imbattevano nei tedeschi avanzanti fu infine risolta nel pomeriggio del 22 aprile, quando Tsolakoglu si convinse a inviare dei suoi plenipotenziari a chiedere la resa anche agli italiani; alle 14:45 del 23 aprile a Giannina fu infine siglato l'armistizio conclusivo delle ostilit\u00e0 sul fronte greco-albanese: firmarono Tsloakoglu per la Grecia, il generale Alfred Jodl per la Germania e il generale Alberto Ferrero per l'Italia.\nOperazioni navali.\nL'avvio della campagna di Grecia pose un ulteriore peso sulla Regia Marina, incaricata di sostenere le armate stanziate in Albania e Libia; l'attacco italiano contribu\u00ec altres\u00ec all'isolamento delle basi dell'Egeo, che i britannici presero di mira con azioni di disturbo promosse dai porti e dalle basi aeree in Grecia. Alla fine del 1940 le forze italiane erano disperse e isolate e la situazione peggior\u00f2 con il venir meno della promessa tedesca di fornitura di materie prime, che l'OKW riteneva pi\u00f9 utili per sostenere il previsto attacco all'Unione Sovietica.\nCancellata la pianificata operazione di sbarco a Corf\u00f9, comprendente l'impiego anche del 1\u00ba Reggimento \"San Marco\" poi avviato al fronte, il sostegno della Regia Marina alle operazioni dell'esercito in Albania si concretizz\u00f2 in ventiquattro missioni di bombardamento costiero contro l'estremo fianco sinistro greco, operate dagli incrociatori leggeri della 7\u00aa Divisione di stanza a Bari (, , e ) e da alcuni cacciatorpediniere. Sommergibili italiani furono dislocati nel Mar Egeo e nelle acque a sud di Creta per operare contro il traffico greco e i convogli britannici diretti in Grecia ma, a fronte della perdita di due battelli ( e ) l'unico successo fu ottenuto dall': il 31 marzo 1941 affond\u00f2 l'incrociatore leggero . Il tentativo di impiegare le unit\u00e0 maggiori contro questo traffico fin\u00ec con il noto disastro di capo Matapan. Maggior successo ebbero i mezzi d'assalto della X\u00aa Flottiglia MAS, che in un attacco nella notte tra il 25 e il 26 marzo 1941 affondarono nella baia di Suda (Creta) l'incrociatore pesante e una petroliera.\nBench\u00e9 dotata di mezzi limitati, la piccola flotta sottomarina greca comp\u00ec diverse missioni nel canale d'Otranto e al largo delle coste albanesi, affondando in totale cinque navi mercantili: le perdite pi\u00f9 gravi furono inflitte dal \"Proteus\", che il 29 dicembre 1940 affond\u00f2 il piroscafo \"Sardegna\" da tonnellate (finendo per\u00f2 a sua volta speronato e affondato con la perdita di tutto l'equipaggio dalla torpediniera ) e dal \"Triton\", che il 23 marzo 1941 silur\u00f2 il mercantile \"Carnia\" da tonnellate. Anche la Royal Navy si dedic\u00f2 a intralciare il traffico navale tra l'Italia e l'Albania, sia con sommergibili sia tramite incursioni di superficie: la pi\u00f9 importante azione avvenne nella notte tra l'11 e il 12 novembre 1940 in concomitanza con la notte di Taranto. Una squadra di tre incrociatori leggeri e due cacciatorpediniere penetr\u00f2 nel canale d'Otranto attacc\u00f2 un convoglio italiano e col\u00f2 a picco quattro mercantili senza subire perdite. Pure la RAF rivolse parte delle sue forze a missioni contro le navi italiane, pur senza raccogliere particolari successi. Tuttavia, il 14 marzo 1941, nel corso di un'incursione aerea notturna contro Valona, aerosiluranti britannici affondarono per errore la nave ospedale .\nIn generale, il ruolo principale della Regia Marina nel conflitto con la Grecia si concretizz\u00f2 nell'organizzazione e nella scorta dei convogli di rifornimento diretti in Albania: malgrado la scarsa capacit\u00e0 degli approdi albanesi furono trasportati con successo uomini, automezzi, quadrupedi e tonnellate di materiali. Nel complesso si contarono 13 mercantili e due torpediniere di scorta affondate, con la perdita 358 uomini e di circa l'1% del materiale trasportato.\nIn generale la Regia Marina si dimostr\u00f2 capace di detenere un certo predominio nel Mediterraneo centrale, insidiato tuttavia dalle forze britanniche con base a Malta (prova ne fu un'incursione aerea su Napoli l'8 gennaio 1941). La flotta italiana non aveva peraltro un forte margine di superiorit\u00e0 sulla Mediterranean Fleet; l'appoggio aeronautico da Sicilia e Sardegna era carente (anche perch\u00e9 le forze locali erano gi\u00e0 impegnate nelle missioni di rifornimento in Africa e Albania); la Luftwaffe, con i pochi reparti inviati in Italia, non era in grado di dare un apporto significativo. Le due aeronautiche dell'Asse ebbero notevoli problemi di coordinamento, ben evidenziati durante gli attacchi effettuati tra il 9 e il 10 gennaio su convogli britannici incaricati di rifornire Malta; i risultati ottenuti, infatti, furono relativamente modesti e il migliore fu il danneggiamento della portaerei , ma generarono nell'ammiraglio Andrew Cunningham una notevole incertezza e lo convinsero a sospendere per un certo periodo ulteriori azioni di questo tipo, accordando cos\u00ec una pausa alla Regia Marina: essa pot\u00e9 reindirizzare le sue energie alla difesa e incremento delle linee di rifornimento. Per il resto del 1941 entrambi i contendenti limitarono le operazioni delle rispettive marine militari all'ombrello protettivo delle unit\u00e0 aeree basate a terra; difatti la Regia Aeronautica difettava di velivoli capaci di colpire duramente e con precisione navi da guerra (non volendo i tedeschi cedere un rilevante numero di Junkers Ju 87), mentre i britannici erano stati momentaneamente privati dell'unica portaerei in Mediterraneo e, in primavera, persero anche gli aeroporti greco-cretesi. Per questi motivi strategici si rivolsero a un pi\u00f9 intenso utilizzo dei sommergibili e della Force K stanziata a Malta..\nConseguenze.\nL'occupazione della Grecia.\nIl 27 aprile le prime unit\u00e0 tedesche fecero il loro ingresso ad Atene, mentre tra il 28 e il 30 aprile le truppe italiane occuparono con una serie di operazioni anfibie e lanci di paracadutisti le isole Ionie; entro il 30 aprile i tedeschi avevano completato l'occupazione della Grecia continentale, e il 20 maggio seguente diedero avvio all'invasione dell'isola di Creta: paracadutisti e forze aerotrasportate tedesche conquistarono l'isola entro il 1\u00ba giugno al termine di pesanti scontri con i difensori anglo-greci. Concluse le ostilit\u00e0 la Grecia fu sottoposta a un duro regime di occupazione, e nonostante i tedeschi avessero insediato ad Atene un governo collaborazionista presieduto dal generale Tsolakoglu il territorio greco fin\u00ec spartito tra le nazioni dell'Asse:\nLa spartizione territoriale della Grecia fu fondamentalmente decisa dai tedeschi e comunicata agli italiani come un fatto compiuto (\u00abi germanici ci hanno comunicato un confine, noi non potevamo che prenderne atto\u00bb riconobbe lo stesso Mussolini), come del resto l'insediamento ad Atene del governo Tsolakoglu; i progetti dell'Italia circa l'annessione di vari territori greci (isole Ionie, le Cicladi e le Sporadi da aggiungere al Dodecaneso, l'Epiro da annettere all'Albania) furono rimandati dagli stessi tedeschi al momento della vittoria finale nella guerra. L'occupazione militare delle regioni greche, affidata all'XI Armata, rappresent\u00f2 un impegno gravoso per l'Italia quanto a uomini e risorse impiegate, anche se molto discontinua quanto a opposizione armata incontrata: la Resistenza greca fu molto attiva nelle regioni settentrionali, Epiro e Tessaglia, mentre nel Peloponneso e nelle isole non fu mai particolarmente forte, lasciando alle unit\u00e0 italiane l\u00ec stanziate compiti pi\u00f9 di polizia che di repressione violenta. A dispetto dell'ostilit\u00e0 dimostrata al momento della resa nell'aprile 1941, con il passare del tempo l'atteggiamento della popolazione greca divenne pi\u00f9 benevolo nei confronti degli italiani, il cui comportamento in linea di massima aveva poco a che fare con i metodi di occupazione violenta dei tedeschi; ad ogni modo, l'occupazione dell'Asse rappresent\u00f2 un periodo durissimo per la Grecia: il crollo della produzione agricola e delle importazioni alimentari provoc\u00f2 carestie, malnutrizione e malattie, causa di almeno 360.000 morti nella popolazione greca (pi\u00f9 di met\u00e0 delle perdite umane registrate dalla Grecia in tutto il conflitto).\nPerdite e bilanci.\nLa campagna di Grecia cost\u00f2 alle forze italiane morti, feriti, congelati, ammalati e dispersi; circa il destino di questi ultimi, di essi furono prigionieri di guerra catturati dai greci e liberati nell'aprile 1941, gli altri risultano in massima parte caduti non identificati: sommando anche i morti negli ospedali per ferite e malattie riportate nella campagna (non calcolati con precisione), il totale delle vittime italiane \u00e8 stimabile in pi\u00f9 di . La Regia Aeronautica sub\u00ec la perdita di 65 aerei in azione (32 bombardieri, 29 caccia e 4 ricognitori) e 14 distrutti al suolo, pi\u00f9 altri 10 velivoli danneggiati gravemente e 61 lievemente; tra gli aviatori si contarono 229 morti e 65 feriti in azione. Stime ufficiali delle perdite greche indicano morti e feriti, altre stime indicano circa morti, tra e feriti e dispersi. Durante la campagna non si registrarono particolari crimini di guerra e, in generale, il trattamento dei prigionieri fu sostanzialmente corretto da entrambe le parti: i prigionieri italiani ricevettero sempre uno scarso vitto durante la detenzione, ma i soldati greci al fronte non vivevano in condizioni migliori; i prigionieri greci catturati dagli italiani (mai conteggiati con precisione, circa alcune migliaia) non furono rilasciati ma portati a lavorare in Italia, in condizioni di trattamento in genere peggiori di quelle riservate ai prigionieri britannici.\nQuella di Grecia fu la maggior singola campagna mai intrapresa dal Regio Esercito nella seconda guerra mondiale (a meno di non considerare come una singola campagna gli eventi dell'operazione Achse seguenti l'8 settembre 1943): in sei mesi di ostilit\u00e0 furono impiegate al fronte 28 divisioni (23 di fanteria, quattro di alpini e una corazzata, altre due divisioni di fanteria arrivarono in Albania ormai a campagna conclusa) e quattro reggimenti autonomi (tre di cavalleria, uno di granatieri), e all'aprile 1941 gli effettivi in Albania ammontavano a uomini ( ufficiali e sottufficiali e soldati italiani, albanesi) con automezzi e quadrupedi. A titolo di paragone, la forza italiana inviata in Russia nell'autunno del 1942 ammontava a uomini, mentre le truppe impiegate in Nordafrica tra il 1941 e il 1943 fluttuarono tra i e i uomini.\nL'enorme dispiego di risorse messo in campo dagli italiani port\u00f2 per\u00f2 solo magri risultati. L'esercito greco non rappresentava un avversario formidabile: l'equipaggiamento era di qualit\u00e0 pari se non inferiore a quello italiano, l'addestramento era simile (anche se superiore nell'impiego dei mortai) come lo era il sistema logistico (affidato pi\u00f9 a quadrupedi che a veicoli a motore), mentre un indiscutibile fattore di vantaggio fu l'ampia mobilitazione popolare che sostenne le truppe e garant\u00ec un alto morale nei combattenti (mobilitazione frutto anche della poco accorta politica di provocazione intrapresa dall'Italia nei mesi precedenti il conflitto, cosa che oltretutto fece venire meno il fattore sorpresa per gli attaccanti). I comandi greci non brillarono per particolare genialit\u00e0: i generali ellenici furono abili nel guadagnare subito l'iniziativa delle operazioni e nel mantenerla fin quasi alla fine delle ostilit\u00e0, ma la condotta tattica si caratterizz\u00f2 unicamente in una serie di assalti di fanteria con una buona preparazione di fuoco, con progressi costanti ma lenti, senza sfruttamento in profondit\u00e0 (anche per le difficolt\u00e0 di manovrare su un terreno montuoso in pieno inverno) e senza approfittare adeguatamente dello stato di crisi in cui si vennero a trovare le forze italiane in determinati momenti.\nLa prova offerta dagli alti comandi italiani fu disastrosa. La campagna di Visconti Prasca fu impostata sul presupposto, frutto pi\u00f9 di autosuggestioni che di concrete valutazioni, secondo cui la Grecia non avrebbe offerto resistenza (perch\u00e9 impegnata dalla Bulgaria, o perch\u00e9 avrebbe passivamente accettato l'invasione italiana) e quindi l'operazione fu attuata con truppe e mezzi insufficienti per la lunghezza del fronte e secondo un piano tattico di modesta portata, nulla di pi\u00f9 di un movimento logistico in avanti, una marcia di trasferimento dall'Albania all'Epiro; i vertici militari accettarono pi\u00f9 che supinamente l'impostazione semplicistica della campagna decisa da Mussolini, Ciano e Visconti Prasca: gli stati maggiori avevano ormai da tempo abbandonato il loro ruolo tecnico nelle decisioni politico-militari preferendo rimettersi totalmente alla volont\u00e0 del duce, sulla base degli apparenti successi fino ad allora ottenuti. La controffensiva greca caus\u00f2 una crisi protrattasi ininterrottamente fino a febbraio, un succedersi di ritirate e cedimenti circoscritti, ma costanti e apparentemente inarrestabili, al punto di ingenerare una continua ansia e senso di catastrofe nei comandi italiani con conseguente collasso della struttura organizzativa, incapace di coordinare l'afflusso di rinforzi organici al fronte e di sistemare la pessima situazione logistica. Mediocre fu anche il comportamento delle truppe: pesarono l'addestramento carente, poco innovativo e insufficiente (anche per via della smobilitazione decisa nell'ottobre 1940), l'inadatta preparazione degli ufficiali inferiori, l'equipaggiamento totalmente inadeguato a una guerra di montagna in inverno, la disgregazione dei servizi e la mancanza di una motivazione nei soldati, stante l'impossibilit\u00e0 di una chiara esposizione delle ragioni della guerra.\nLa campagna di Grecia fu decisa da Mussolini per riaffermare il ruolo di autonomia dalla Germania delle decisioni italiane circa la conduzione del conflitto (il concetto secondo cui l'Italia dovesse condurre una \"guerra parallela\" a quella dei tedeschi), nonch\u00e9 per riequilibrare i rapporti politici tra i due soci di maggioranza dell'Asse; all'opposto, la concomitanza degli insuccessi in Albania con la disastrosa sconfitta patita dalle truppe italiane in Nordafrica durante gli eventi dell'operazione Compass (dicembre 1940-febbraio 1941) segnarono la fine di ogni progetto di ruolo autonomo dell'Italia dalla Germania: con l'arrivo del Deutsches Afrikakorps in Libia e l'intervento tedesco nei Balcani cess\u00f2 di fatto ogni presupposto di una \"guerra parallela\" dell'Italia, e da quel momento in poi le forze italiane si ritrovarono in pratica subordinate alle decisioni strategiche decise autonomamente da Berlino."}
{"id": "299293", "revid": "22828", "url": "https://it.wikipedia.org/wiki?curid=299293", "title": "Trapianti", "text": ""}
{"id": "299295", "revid": "36426", "url": "https://it.wikipedia.org/wiki?curid=299295", "title": "Bancarotta", "text": "La bancarotta, nell'ordinamento giuridico italiano, \u00e8 un reato consistente nella sottrazione del proprio patrimonio alle pretese dei creditori.\nIl termine deriva dall'uso di epoca medievale di spaccare gli strumenti del mestiere, tipicamente il \"banco\" (ripiano) o il forziere, del banchiere divenuto insolvente. \u00c8 un tipico reato connesso al fallimento.\nCaratteristiche.\nPu\u00f2 essere \"semplice\" (cagionata da imprudenza) o \"fraudolenta\" (frode diretta ad aggravare l'insolvenza e a violare le legittime aspettative dei creditori). \nI connotati della fraudolenta sono riconducibili nel complesso a un'attivit\u00e0 di dissimulazione delle proprie disponibilit\u00e0 economiche reali, oppure a un'attivit\u00e0 di destabilizzazione del proprio patrimonio, diretta a realizzare una insolvenza, anche apparente, nei confronti dei creditori. L'esistenza di una sentenza dichiarativa di fallimento \u00e8 per\u00f2 necessaria perch\u00e9 si possano configurare dei reati fallimentari.\nDisciplina normativa.\nIl reato di bancarotta \u00e8 previsto da una norma approvata nel Regio Decreto 16 marzo 1942, n. 267 dagli art. 216 e seguenti, ed \u00e8 basato sul concetto di fallimento.\nIl fallimento \u00e8 definito come una procedura concorsuale (che prevede cio\u00e8 il concorso di tutti i creditori in posizione di parit\u00e0, salvo cause di prelazione quali possono essere pegno o ipoteca) rivolta alla realizzazione coattiva delle pretese creditorie che l'imprenditore commerciale non riesce pi\u00f9 a soddisfare per il suo stato di insolvenza.\nIl soggetto fallito.\nIn Italia pu\u00f2 essere dichiarato fallito soltanto un imprenditore, a differenza di altri Stati, quali ad esempio gli USA, il Regno Unito, il Giappone o la Germania, dove \u00e8 consentito a chiunque dichiarare fallimento personale.\nIl fallimento discende sempre da una sentenza dichiarativa a opera del tribunale del luogo in cui l'imprenditore ha la sede principale, e ha due funzioni: accertare l'insolvenza dell'imprenditore e fare in modo che le pretese dei creditori abbiano una adeguata tutela nonostante la criticit\u00e0 della situazione economica del debitore.\nIl curatore fallimentare.\nLa sentenza dichiarativa di fallimento contiene anche la nomina del cosiddetto curatore fallimentare. Il curatore \u00e8 incaricato dal tribunale di amministrare il patrimonio fallimentare: in sostanza egli procede alla liquidazione, ossia alla vendita del patrimonio fallimentare, per ripartire tra i creditori l'attivo residuo. Il curatore svolge i suoi compiti sotto il controllo del giudice delegato e di un comitato dei creditori.\nLa declaratoria del fallimento.\nLa sentenza con cui viene dichiarato il fallimento \u00e8 necessaria perch\u00e9 si configurino i reati di bancarotta. A seconda tuttavia che si versi in un caso di bancarotta prefallimentare o postfallimentare, tale sentenza acquisir\u00e0 una qualificazione giuridica diversa nella ricostruzione della fattispecie di reato.\nMentre \u00e8 chiaro che in caso di bancarotta postfallimentare tale sentenza sia un presupposto della condotta, \u00e8 dibattuto se in caso di bancarotta prefallimentare si tratti di una condizione obbiettiva di punibilit\u00e0 o di un elemento del reato. Mentre la dottrina sostiene che essa sia una condizione di punibilit\u00e0, la Cassazione la ritiene un elemento costitutivo. Pur facendo stato per la prassi la tesi della Suprema Corte, desta perplessit\u00e0 la qualificazione di detta sentenza come elemento intrinseco del reato, in quanto sicuramente a essa non si estende il dolo (che si limita al dissesto conseguente alla condotta, e non al fallimento) e la prescrizione decorre da detta sentenza (come avviene normalmente per le condizioni obiettive di punibilit\u00e0, ma non per gli elementi costitutivi, per cui il termine \"a quo\" rimane il momento della consumazione - ex art. 158 c.p. Sulla natura della declaratoria cfr. Cass., sez. V, 12 - 10 - 2004)\nSottrazione dei beni del fallito.\nLa necessit\u00e0 di un curatore \"super partes\" \u00e8 dovuta al rischio che l'imprenditore insolvente sottragga, anche in modo fraudolento, una quota o la totalit\u00e0 dei beni che residuano all'interno del patrimonio fallimentare destinato alla soddisfazione dei creditori, per mantenerne la propriet\u00e0 o la disponibilit\u00e0.\nQuesto rischio pu\u00f2 per\u00f2 concretizzarsi anche precedentemente alla sentenza di fallimento, che \u00e8 elemento costitutivo del reato, secondo la prevalente giurisprudenza. La bancarotta si pu\u00f2 definire allora come una distrazione, che pu\u00f2 essere dolosa o colposa, di tutti o parte dei beni del patrimonio, con ovvio pregiudizio delle ragioni dei creditori che rischiano di non riscuotere quanto loro dovuto. I reati di bancarotta si perfezionano comunque all'atto della pronuncia della sentenza, sebbene la condotta commissiva od omissiva si sia esaurita anteriormente.\nConcorso di reati.\nIl concorso di reati riceve una disciplina speciale per la bancarotta da parte dell'art. 219 R.D. n. 267/1942, il quale al comma secondo, numero 1, prevede l'aumento della pena fino alla met\u00e0 per il compimento di pi\u00f9 fatti previsti in ciascuno dei tre articoli precedenti. Mentre formalmente tale disposizione si configura come una circostanza aggravante, il risultato pratico \u00e8 quello di alleggerire il trattamento sanzionatorio, in quanto invece del cumulo giuridico o materiale previsto dal concorso che porterebbe a una pena pari sino al triplo del reato pi\u00f9 grave o alla somma delle pene, viene applicata una pena aumentata al massimo della met\u00e0, unificando tutte le condotte in una singola fattispecie di reato. \u00c8 tuttavia necessario fare una distinzione caso per caso, per verificare se dovr\u00e0 applicarsi il menzionato articolo 219 o la normativa sul concorso di reati oppure nessuna delle due.\nQualora il fallito ponga in essere pi\u00f9 condotte omogenee e unitarie, ad esempio pi\u00f9 fatti di distrazione all'interno di uno stesso disegno criminoso (il fallito vuole distrarre una somma di 500 euro, e lo fa in cinque operazioni da 100 euro l'una), vi sar\u00e0 una sola fattispecie di bancarotta dal principio, si applicher\u00e0 quindi la sola pena della cornice edittale senza l'applicazione di aggravanti. La molteplicit\u00e0 delle condotte potr\u00e0 solo spostare la pena verso il massimo.\nQuando invece le condotte poste in essere siano molteplici, disomogenee, ma alternative tra loro secondo la formulazione della norma (pagamento e simulazione di titoli di prelazione per la bancarotta preferenziale, occultamento e dissimulazione per la bancarotta fraudolenta patrimoniale, etc) si applicher\u00e0 l'unificazione dettata dall'art. 219, con il conseguente aumento di pena.\nSe, infine, le condotte assunte dal fallito saranno molteplici, disomogenee e previste in fattispecie diverse (bancarotta fraudolenta e bancarotta semplice) non si applicher\u00e0 pi\u00f9 l'art. 219 (il cui ambito \u00e8 circoscritto a \"ciascuno\" dei tre articoli che lo precedono, secondo il testo della norma) bens\u00ec la disciplina ordinaria del concorso di reati, e quindi il cumulo materiale, con l'applicazione di una pena pari alla somma di quelle che sarebbero state irrogate per i singoli reati (ma comunque non superiore ai trent'anni ex art. 78 c.p.)\nClassificazione della bancarotta.\nEsistono due tipi di bancarotta, a seconda dell'elemento soggettivo-psicologico che le caratterizza:\nBancarotta fraudolenta.\n\u00c8 prevista dall'art. 216 R.D. n. 267/1942; di questo reato \u00e8 chiamato a rispondere l'imprenditore fallito che abbia dolosamente:\nLa pena, per le prime due ipotesi, \u00e8 della reclusione da 3 a 10 anni; per la terza, da 1 a 5 anni. Pena accessoria, di non secondaria importanza per la tutela del corretto svolgimento delle attivit\u00e0 economiche, \u00e8 l'inabilitazione per 10 anni all'esercizio dell'impresa commerciale e l'incapacit\u00e0, per la stessa durata, a esercitare uffici direttivi presso qualsiasi impresa.\nSi procede d'ufficio e la competenza \u00e8 del tribunale in composizione collegiale. Sono applicabili le misure cautelari personali; l'arresto in flagranza \u00e8 sempre facoltativo; il fermo \u00e8 consentito per le prime tre ipotesi.\nBancarotta semplice.\n\u00c8 prevista dall'art. 217 R.D. n. 267/1942; risponde di tale reato l'imprenditore fallito che:\nLa pena va da sei mesi a due anni di reclusione. La stessa pena si applica al fallito che nei tre anni antecedenti alla dichiarazione di fallimento ovvero dall'inizio dell'impresa, se questa ha avuto una minore durata, non ha tenuto i libri e le altre scritture contabili prescritti dalla legge, oppure li ha tenuti in maniera irregolare o incompleta.\nLa condanna importa la pena dell'inabilitazione all'esercizio dell'impresa e a esercitare uffici direttivi presso qualsiasi altra impresa fino a 2 anni.\nAltre definizioni di bancarotta.\nVi sono ulteriori definizioni di bancarotta che meritano attenzioni e specificano le previsioni dei due citati articoli:"}
{"id": "299298", "revid": "486946", "url": "https://it.wikipedia.org/wiki?curid=299298", "title": "Aeroporto internazionale Leonardo da Vinci", "text": ""}
{"id": "299301", "revid": "1632387", "url": "https://it.wikipedia.org/wiki?curid=299301", "title": "Habanera", "text": "La Habanera \u00e8 una danza di origine cubana che si \u00e8 diffusa nei secoli soprattutto in Spagna, molto simile al tango. \u00c8 una danza popolare dal ritmo lento e non rigido. Usata nella musica d'arte a partire dall'Ottocento, tra i compositori moderni ne ha fatto uso Ravel.\n\"La paloma\".\nCertamente il motivo pi\u00f9 celebre del genere habanera \u00e8 la canzone \"La paloma\". Ufficialmente scritta dal compositore spagnolo Sebasti\u00e1n Iradier durante un soggiorno a Cuba. affermano averla cantata all'Avana, facendola cos\u00ec conoscere nel mondo, il contralto italiano Marietta Alboni. L'anno esatto di questo evento probabilmente \u00e8 stato il 1852 o 1853, durante la tourn\u00e9e americana della cantante. Ma spostano la data al 1855 o 1857.\nAnche Venancio Del Val, il pi\u00f9 importante biografo di Sebasti\u00e1n Iradier, data l'evento all'anno 1855. Ma poich\u00e9 non vi \u00e8 alcuna documentazione di una tourn\u00e9e della Alboni in America nel 1855 e numerose sono invece le testimonianze per il 1852-53, si deve ritenere che il tutto sia avvenuto durante questa tourn\u00e9e. Anche vari particolari riportati nella biografia \"Sebasti\u00e1n Iradier\" da Del Val avvalorano questo 1852-53. Ad esempio, notizie sulla tourn\u00e9e della Alboni coincidono con quelle ben documentate del 52/53, ed anche la notizia che Adelina Patti (nata nel 1843) allora \"ten\u00eda ocho o nueve a\u00f1os\" non fa che confermare il 1852-53. Infine nell'ottobre 1852 venne varato in onore della cantante il \"Clipper Alboni\", che aveva raffigurata nella prua, secondo autorevoli fonti, una \"paloma\" con un rametto arancio nel becco. \nE invece certo che la Alboni, nella sua tourn\u00e9e americana, venne accompagnata da una Habana Company diretta dal maestro Luigi Arditi, gi\u00e0 direttore del maggiore teatro d'opera del continente americano, il Teatro Tacon de La Habana.\n\u00c8 degna di attenzione la notizia che nell'articolo \"La Habana de 1810 a 1840\", scritto nel 1866 dal cubano Luis Victoriano Betancourt, l'autore rende noto che un motivo intitolato \"La paloma\" era gi\u00e0 famoso a Cuba prima che Iradier facesse conoscere come sua composizione una canzone con questo titolo.\nNel 1859 a Madrid venne registrata a nome di Sebasti\u00e1n de Iradier la propriet\u00e0 artistica della canzone. Il motivo venne allora registrato con il titolo \"La Paloma (Canci\u00f3n Americana con acompa\u00f1amiento de Piano)\".\nLo storico spagnolo Jos\u00e9 Luis Ansorena, nel suo articolo intitolato \"La canci\u00f3n en Euskalerria\", scrive che all'epoca della registrazione della Paloma a nome di Sebasti\u00e1n Iradier, ne venne anche pubblicata una versione dall'editore e musicista Bonifacio Eslava. Il titolo: \"Danza popular habanera con la misma letra que la cantan los naturales de Cuba, publicada por el Sr. Iradier como composici\u00f3n suya con el t\u00edtulo de La paloma\". In ogni caso va riconosciuta ad Iradier la paternit\u00e0 del motivo attualmente conosciuto e che \u00e8 ancora la canzone pi\u00f9 eseguita al mondo.\nArea geografica.\nLa habanera \u00e8 tipica della costa mediterranea spagnola, soprattutto nelle province di Barcellona (Calella) e Alicante (Torrevieja)."}
{"id": "299303", "revid": "486946", "url": "https://it.wikipedia.org/wiki?curid=299303", "title": "Aeroporto internazionale Milano-Malpensa", "text": ""}
{"id": "299304", "revid": "124948061", "url": "https://it.wikipedia.org/wiki?curid=299304", "title": "Pietro Tradonico", "text": "Biografia.\nOrigini e ascesa.\nDi lui si hanno notizie a partire dall'836, quando fu chiamato a sostituire il doge Giovanni I Partecipazio che era stato deposto a causa della sua politica fallimentare contro i pirati slavi.\nNon ci sono noti i nomi dei genitori. Nei documenti contemporanei e nella storiografia pi\u00f9 antica viene citato semplicemente come \"Petrus dux\", mentre il cognome Tradonico, cos\u00ec come la parentela con il predecessore, sono informazioni che compaiono solo dalle cronache della prima met\u00e0 del Duecento. Verosimilmente apparteneva al ceto tribunizio e, come lascia intendere Giovanni Diacono, aderiva alla fazione che aveva portato alla caduta del Partecipazio.\nCome primo provvedimento, si associ\u00f2 al governo il figlio Giovanni, secondo una prassi gi\u00e0 adottata dai predecessori per garantire maggiore equilibrio e stabilit\u00e0.\nVicende belliche.\nSuccessivamente torn\u00f2 a focalizzare l'attenzione del governo sulla pirateria slava. Nell'838 allest\u00ec una flotta che invi\u00f2 in Dalmazia; non si arriv\u00f2 subito allo scontro, poich\u00e9 il principe croato Mislav e il giudice Druzec presentarono delle proposte di pace che spinsero il doge a ritirare le navi senza combattere. Tuttavia, forse gi\u00e0 l'anno seguente, gli accordi non furono rispettati e si arriv\u00f2 alla guerra, che vide la sconfitta del Tradonico da parte del duca Liudislav.\nNell'840 Venezia accolse una delegazione bizantina guidata dal patrizio Teodosio, il quale, dopo aver fregiato il doge del titolo di spatario, gli chiese aiuto nel fronteggiare gli arabi di Sicilia che minacciavano Calabria e Puglia. Tradonico organizz\u00f2 una flotta di sessanta galee che diresse verso Taranto, occupata dai musulmani, ma come nel caso degli slavi non si mostr\u00f2 all'altezza del nemico: nell'841 i Veneziani furono sconfitti con pesanti perdite e gli islamici poterono spingersi ancora pi\u00f9 a nord, saccheggiando Ossero e Ancona fino a raggiungere il delta del Po, dove catturarono dei mercantili veneziani di ritorno in patria.\nNell'842 i musulmani attaccarono il Quarnaro, intralciando i traffici veneziani. Ancora una volta il doge tent\u00f2 di respingerli con una flotta, ma sub\u00ec l'ennesima sconfitta di fronte a Sansego. Negli anni successivi dovette fronteggiare anche il ritorno degli slavi, che attorno all'846 giunsero alle porte della Laguna saccheggiando Caorle.\nQueste vicende dimostrano come Venezia non fosse ancora sufficientemente forte in mare da imporre la propria egemonia sull'Adriatico.\nGli anni successivi non sembrano essere stati segnati da altri eventi bellici. Il Ducato non partecip\u00f2 alla lotta tra l'Impero franco e i musulmani nel Sud Italia e, forse, riusc\u00ec a placare la minaccia degli slavi grazie al pagamento di un tributo. Probabilmente ricevette una nuova delegazione da Bisanzio recante ulteriori richieste di aiuto, tant'\u00e8 vero che nel testamento del vescovo di Olivolo Orso, stilato nell'853, Tradonico viene designato non pi\u00f9 con il titolo di spatario, ma con quello pi\u00f9 prestigioso di \u00abexcellentissimo imperiali consoli\u00bb, ovvero di ipato.\nRelazioni con l'Impero carolingio.\nTradonico consegu\u00ec maggiori successi con le missioni diplomatiche presso l'Impero carolingio. Con Lotario I riusc\u00ec a rinnovare gli accordi franco-bizantini stipulati alcuni decenni prima attorno ai rapporti tra Venezia e la terraferma. Il \"Pactum Lotharii\" concluso il 23 febbraio 840 presenta alcune modifiche significative rispetto ai trattati precedenti: in particolare, il territorio veneziano viene definito \u00abducato\u00bb, e non pi\u00f9 \u00abprovincia\u00bb dell'Impero Bizantino, il quale non viene nemmeno menzionato.\nIl \"Pactum\" fu integrato il 1\u00ba settembre 841, quando l'imperatore conferm\u00f2 al doge il libero godimento delle propriet\u00e0 fondiarie dei Veneziani (sia laici che ecclesiastici) in tutto il territorio dell'Impero.\nEbbe buoni rapporti anche con l'imperatore Ludovico II, che all'inizio dell'856 incontr\u00f2 con sua moglie Engelberga nel monastero di Brondolo, nei pressi di Chioggia. In quella stessa occasione il doge tenne a battesimo la figlia dei sovrani, Gisela. Il 23 marzo dello stesso anno, inoltre, Ludovico conferm\u00f2 da Mantova le integrazioni al \"Pactum\" riguardanti le propriet\u00e0 veneziane all'estero, comprese quelle appartenenti alla Chiesa di Grado.\nPolitica religiosa e situazione interna.\nPer quanto riguarda la politica ecclesiastica, durante il suo governo continuarono le rivendicazioni del patriarcato di Aquileia nei confronti del patriarcato di Grado. Nonostante il concilio di Mantova dell'827 avesse sancito la subordinazione di Grado ad Aquileia, di fatto n\u00e9 i papi, n\u00e9 gli imperatori di quegli anni misero in pratica quanto stabilito, evitando cos\u00ec di scontrarsi con Venezia che mai avrebbe tollerato che la massima carica religiosa del Ducato fosse stata sottoposta a una sede straniera. Tant'\u00e8 vero che sia papa Leone IV nell'852, sia papa Benedetto III nell'858 concessero il pallio ai patriarchi gradensi Vittore e Vitale, mentre papa Niccol\u00f2 I invit\u00f2 quest'ultimo al Concilio lateranense dell'863.\nDurante il suo dogato assunse sempre maggiore importanza l'arcipelago di Rialto, embrione della futura Venezia, dove da alcuni decenni era stata fissata la sede del governo. Proprio in questi anni si colloca la fondazione di vari edifici religiosi (tra i quali spicca la cattedrale di San Pietro di Castello) e l'insediamento di varie personalit\u00e0 dai centri periferici. Sembra testimoniarlo il gi\u00e0 citato testamento del vescovo Orso sottoscritto, oltre che dal doge e del figlio coreggente, anche da numerosi tribuni.\nMorte.\nMor\u00ec in un attentato dopo ventotto anni di regno, colpito dagli oppositori mentre usciva dalla chiesa di San Zaccaria con il figlio. Quest'ultimo riusc\u00ec a fuggire e ad asserragliarsi nel Palazzo Ducale; grazie alla mediazione di alcune personalit\u00e0 estranee alla congiura, si giunse a un compromesso: gli esecutori materiali dell'omicidio furono giustiziati e i mandanti condannati all'esilio, mentre Giovanni avrebbe dovuto rinunciare al potere lasciando la vita politica."}
{"id": "299309", "revid": "125383407", "url": "https://it.wikipedia.org/wiki?curid=299309", "title": "Mr. Freeze (DC Comics)", "text": "Mr. Freeze, il cui vero nome \u00e8 Victor Fries (talvolta chiamato Victor Freeze in alcuni doppiaggi italiani), \u00e8 un personaggio immaginario dei fumetti DC Comics creato da Dave Wood (testi) e Sheldon Moldoff (disegni) per le pagine di \"Batman\" vol. 1 n. 121 (febbraio 1959).\n\u00c8 uno dei nemici di Batman, apparso per la prima volta in \"Batman\" n. 121 (febbraio 1959). In questo primo albo il suo nome \u00e8 Mr. Zero. Il nome del supercriminale \u00e8 stato cambiato da Gardner Fox in \"Detective Comics\" n. 373 (marzo 1968) per adattarsi alla versione televisiva comparsa nel telefilm \"Batman\" trasmesso in quel periodo, che gli doner\u00e0 il nome di Mr. Freeze. Le origini e i poteri del personaggio furono modificati ancora negli anni novanta per adattarsi a quanto mostrato nella serie animata \"Batman\".\nSi \u00e8 classificato al 67\u00ba posto nella classifica dei pi\u00f9 grandi cattivi nella storia dei fumetti secondo IGN.\nStoria editoriale.\nPeriodo Silver Age.\nQuando il personaggio viene introdotto nel 1959 prende il nome di \"Mister Zero\" e ci viene presentato come un supercriminale vittima di una sua stessa invenzione. Nel tentativo di creare una pistola che ricopre di ghiaccio chi ne \u00e8 colpito (\"Ice-Gun\"), viene colpito lui stesso dalle sostanze che l'alimentano. Da questo momento in poi deve vivere in una specie di scafandro che mantiene la sua temperatura corporea sotto zero. Nonostante ci\u00f2 riesce comunque a compiere delle imprese criminali e si imbatte in Batman e Robin che lo sconfiggono.\nDal punto di vista editoriale Il personaggio non ha successo e non viene pi\u00f9 riutilizzato per quasi dieci anni. Lo riprende Bob Kane con il nome di \"Mister Freeze\" nel 1968.\nOrigini Moderne.\n Nel caso di \"Freeze\" ci troviamo di fronte ad un supercriminale le cui origini sono contraddittorie (all'inizio persino il nome era differente) e variavano inoltre rispetto a quelle della sua versione animata e cinematografica. La DC Comics ne pubblica le origini definitive nel 2005 con la storia in 5 parti \"Snow\", pubblicata su Legends of the Dark Knight. Gli autori sono J.H.Williams III e Curtis Johnson (testi) - Seth Fisher (disegni).\nBiografia del personaggio.\nNelle prime storie, quando era ancora noto come Mr. Zero, Freeze non aveva un passato prestabilito, limitandosi ai suoi studi sulla criogenia e che, durante un incidente, divenne impossibilitato dal restare fuori dalle temperature sotto lo zero, motivo per cui indossa una tuta apposita che gli permette di essere mantenuto alla non-letale temperatura. Quindi, con questo suo stato, cominci\u00f2 una carriera criminale, sfruttando le armi di ghiaccio che cre\u00f2 quando era ancora umano.\nRicreazione nel DCAU.\nFreeze viene quindi poi \"restaurato\" da Paul Dini e Bruce Timm nella loro serie animata di \"Batman\", quando crearono l'episodio \"Cuore di ghiaccio\". Il personaggio, dall'ennesimo criminale in costume, ottiene un tragico passato caratterizzato dalla malattia terminale di sua moglie Nora. Da questo momento, Freeze viene sempre dipinto, sia nei fumetti che negli altri media, con questa storia: Victor si era sposato con Nora, una dolce e bellissima donna che, purtroppo, contrasse una terribile quanto rara malattia terminale e, non potendo accettare di perderla, sfruttando i suoi studi criogenici, Victor la ibern\u00f2 nel ghiaccio, sperando di trovare qualcuno che potesse finanziare le sue ricerche per trovare la cura per salvarla, ma durante le sue ricerche, divenne vittima di un incidente che lo trasform\u00f2 in un uomo incapace di sopportare le temperature calde, dedicando cos\u00ec la sua vita criminale nella speranza di trovare abbastanza fondi da permettersi una cura per la moglie.\nBiografia nel DCAU.\nNell'universo della serie animata, Victor sfrutta la tecnologia della GothCorp per mantenere lo stato criogenico della moglie, all'insaputa di tutti. Quando viene scoperto dal capo, Ferris Boyle, quest'ultimo, a seguito di una discussione che stava per finire in tragedia, lo spinse contro degli agenti chimici che, apparentemente, lo uccisero. Quindi, la cella criogenica di Nora e il corpo freddo di Freeze furono gettati via. Freeze, per\u00f2, sopravvisse e, convinto che la moglie fosse morta, cre\u00f2 una tuta adatta alla sua nuova condizione e dedic\u00f2 la sua vita alla vendetta. Quando finalmente mise in atto il suo piano per uccidere a sangue freddo (letteralmente) il suo vecchio capo, Batman lo ferm\u00f2, per quanto comprensivo del suo dolore, e lo arrest\u00f2.\nFreeze, quindi, fu pi\u00f9 tardi liberato da Grant Walker, un futurista interessato a diventare come Freeze e usare la sua tecnologia per purificare il mondo. Victor rifiut\u00f2, ma cambi\u00f2 idea quando Grant gli rivel\u00f2 e mostr\u00f2 che era riuscito a salvare sua moglie, ancora in stato di ibernazione. Ritrovata la scintilla, Freeze acconsente al piano di Grant, ma cambia idea quando Batman fa leva sul suo senso di colpa, ricordandogli che Nora, se mai ne uscisse viva, non lo perdoner\u00e0 mai per aver condannato l'umanit\u00e0 per il bene di Grant. Victor, quindi, tradisce Grant e scappa con sua moglie nel Polo Nord, dove continua le ricerche per curarla, adottando due orsi polari e un ragazzino inuit di nome Kunac, all'interno di una calotta.\nI piani di Freeze sono per\u00f2 messi in pericolo dall'improvvisa emersione di un sottomarino che distrugge la teca di Nora. Dopo aver congelato la ciurma, Freeze corre a Gotham, contattando il suo vecchio collega della GothCorp, Gregory Belson, per trovare una soluzione immediata per Nora. I due comprendono che Nora ha solo bisogno di un trapianto d'organi, ma dato il suo raro gruppo sanguigno, solo una persona risulta idonea come donatore: Barbara Gordon. I due la rapiscono, aizzandosi contro Batman e Robin, e Barbara, dopo aver capito la situazione, accetta di fare da donatrice, inconsapevole che il processo la uccider\u00e0. Per sua fortuna, Batman e Robin rintracciano Barbara e Freeze su una piattaforma petrolifera abbandonata e, nella colluttazione che segue, scoppia un incendio, obbligando Freeze a mettere al sicuro Nora, supplicando Batman di salvarla. Batman salva la donna e, tornando a salvare Freeze, questi viene trascinato in fondo al mare dai detriti, apparentemente morendo. Per sua fortuna, Freeze \u00e8 salvato dai suoi orsi polari e, con sua grande gioia, scopre che Nora \u00e8 stata curata dalla Wayne Enterprises.\nTuttavia, la condizione di Freeze peggiora, facendogli perdere pian piano tutto il suo corpo. Solo la testa viene salvata in extremis, ma ormai capendo che cos\u00ec non potr\u00e0 passare pi\u00f9 tempo con Nora, Freeze dedica la sua campagna criminale a far capire alla gente cosa vuol dire soffrire perdendo la gente o le cose che si ama. A seguito di un quarto scontro con Batman, Freeze, apparentemente, scompare per sempre. L'ultimo incontro tra Bruce e Victor avverr\u00e0 dopo la morte di Nora (avvenuta perch\u00e9 il suo corpo ha pian piano fatto riemergere la malattia), quando Freeze tenter\u00e0 di resuscitare il suo corpo con le presunte propriet\u00e0 magiche dello Scialle di Maddalena del Sacro Ordine di Saint Dumas, ma viene fermato da Azrael e Batman, che congela la sua testa approfittando di un momento di distrazione.\nLa testa, quindi, essendo l'unica parte rimasta di Freeze, viene lasciata alle cure della Wayne Ent., mantenendolo in vita per i successivi 50 anni. La sua \"prigionia\" termina quando il neo-proprietario della Wayne Ent. (fusasi con le Powers Industries nella Wayne-Powers), Derek Powers, per poter curare la sua condizione radioattiva, gli viene suggerito dalla dottoressa Stephanie Lake di clonare il suo corpo e di trasferirci le caratteristiche neurali del vecchio corpo, liberandolo dalla condizione. Freeze, quindi, viene usato come cavia di questo processo sperimentale, donando cos\u00ec a Victor una vita normale e libera dal ghiaccio e dal dolore. Victor, quindi, decide di redimere le sue passate azioni fondando la Fondazione Nora Fries per aiutare le vittime di Mr. Freeze e altri malcapitati dal simile fato. Tuttavia, le sue buone azioni non sono destinate a durare quando, esattamente come per Nora, la sua condizione riemerge, rendendo nociva l'esposizione alle temperature calde. Powers e Lake, quindi, decidono di sopprimerlo, ma Victor fugge e, ritrovata la sua tuta, si vendica di Stephanie e Derek, congelandoli e uccidendoli, quindi, decide di suicidarsi facendosi crollare addosso il laboratorio della Wayne-Powers, per quanto il nuovo Batman tenti di dissuaderlo, avendolo preso in simpatia e credendo ancora nella sua bont\u00e0. Tuttavia, a sorpresa di entrambi, entra in scena Blight (lo stesso Derek che, con il suo stato radioattivo, ha accettato la sua condizione e la user\u00e0 per crearsi la sua identit\u00e0 da supercriminale) che tenta di uccidere entrambi con la sua radioattivit\u00e0, ma Freeze, con le sue ultime forze, lo scaccia via con un raggio di ghiaccio e quindi si lascia seppellire dai detriti della struttura, sotto lo sguardo disperato di Batman.\nNew 52.\nMister Freeze riceve un sostanzioso restyling nel numero \"Batman Annual 1\", in cui c'\u00e8 una modifica alla \"retcon\" del personaggio. Scott Snyder (testi) e Greg Capullo (disegni) ricompongono le origini del personaggio, narrando di come Fries fosse uno scienziato alle dipendenze di Bruce Wayne, il quale gli impedisce di \"scongelare\" la moglie Nora anche dopo aver trovato la cura, cosa che scatena l'ira di Fries per l'alter-ego di Batman. Dal litigio che segue, Fries inavvertitamente colpisce una serie di sostanze chimiche che gli provocano un abbassamento della temperatura corporea. Poco dopo, per\u00f2, si scopre che Nora non \u00e8 la moglie di Fries, ma la prima paziente sottoposta alla crioterapia che un giovane Fries aveva studiato per lungo tempo, tanto da comporre la propria tesi su di lei. Il fumetto si chiude con Batman che tenta di guarire Freeze dall'abbassamento della temperatura corporea iniettandogli la stessa cura che lui avrebbe voluto destinare a Nora.\nPoteri e abilit\u00e0.\nMister Freeze ha una resistenza sovrumana e una forza che gli permette di sollevare fino a 4 tonnellate grazie alla sua armatura, collegata alla tecnologia congelante e resistentissima, con un casco di vetro antiproiettile e resistente agli esplosivi, che riversa il freddo sulla sua testa. Porta un paio di occhialini rossi per rimediare alla fotofobia causata dalla mutazione del suo corpo. Possiede diverse pistole, bombe e fucili congelanti ad ampio raggio che ha costruito e che utilizza contro gli avversari. Con il reboot della DC Comics, i \"New 52\", Freeze ora \u00e8 in grado di generare ghiaccio anche senza l'utilizzo del proprio arsenale, pu\u00f2 congelare un ambiente, formare pareti o schermi di ghiaccio per proteggersi, formare e lanciare proiettili di ghiaccio contro gli avversari, o creare oggetti tridimensionali di ghiaccio, da utilizzare in vari modi. Per spostarsi velocemente, spesso scivola su piste di ghiaccio da lui stesso create. Freeze in una occasione ha mostrato di saper guarire una ferita, trasformandola in ghiaccio e rimodellando la zona come se fosse sana, per poi ritrasformarla di nuovo in carne ed ossa, senza che ne rimangano neppure dei segni.\nGrazie al suo genio nel campo della criogenia, ha permesso al suo organismo di rallentare l'invecchiamento, ed essere inoltre immune alla maggior parte dei batteri, virus e tossine. Victor \u00e8 anche un esperto in altri campi scientifici, come la chimica, la genetica, l'ingegneria meccanica, la fisica, la medicina e la neurobiologia, oltre ad avere un talento per l'invenzione. La sua specializzazione in criogenia e scienze mediche ha dimostrato con successo la sua tesi sull'immortalit\u00e0 attraverso l'animazione sospesa; grazie a una criocamera di sua invenzione \u00e8 riuscito a ritardare gli effetti della patologia neurologica di sua moglie Nora, preservandola in un sonno criogenico fino a quando non si potesse trovare una cura. Ha costruito anche una macchina di supporto vitale per Selina Kyle, il cui cuore fu rimosso chirurgicamente da Hush. Parla inoltre tedesco, greco e latino. In \"Detective Comics #850\", Mister Terrific, alias Michael Holt, afferm\u00f2 che la tecnologia creata da Victor sia agli stessi livelli della tecnologia extraterrestre di Apokolips, il pianeta infernale del perfido Darkseid, o di Lex Luthor.\nAltri media.\nVideogiochi.\nMr. Freeze appare nei seguenti videogiochi:\n\"Batman: Arkham\".\nVictor Fries/Mr. Freeze appare nella saga di \"Batman: Arkham\" dove \u00e8 doppiato da Maurice LaMarche in inglese e da Gianni Quillico in italiano.\n\"Batman: The Telltale Series\".\nVictor Fries/Mr. Freeze appare in \"Batman: The Enemy Within\", seconda stagione di \"\" dove \u00e8 doppiato da Matthew Mercer.\nIn questa versione le sue origini rimangono le stesse, con le uniche eccezioni dell'esclusione di Ferris Boyle nell'incidente che lo ha trasformato in Mr. Freeze e del suo aspetto: qui Victor non indossa pi\u00f9 un'armatura e non usa armi criogeniche, ma si serve di una tuta e di un guanto congelante. Nella serie Fries si allea con il Patto, un team di supercriminali guidato da Harley Quinn e che vede anche John Doe e Bane, con lo scopo di combinare il sangue dell'Enigmista con il virus mortale LOTUS: difatti il defunto supercriminale era rimasto infettato dal virus, ma riscontrando miracolosamente effetti curativi, cosa che potrebbe aiutare Victor a creare una potenziale cura per sua moglie Nora, gravemente malata e tenuta in vita tramite criostasi. Nel quarto episodio, dopo aver estratto il virus al SANCTUS, ovvero la base segreta dell'Agenzia di Amanda Waller, dove era tenuto, il Patto si scontra con Bruce/Batman e Catwoman (a seconda della scelta del videogiocatore alla fine del terzo episodio), fino a che Harley non tradisce il resto dei suoi compagni fuggendo con l'unica fiala di virus rimasta; le altre si frantumano a terra infettando proprio Fries che rimane isolato in una cella di contenimento. Dopo l'arrivo dell'Agenzia, Bruce/Batman si reca da Victor per ottenere informazioni sui prossimi piani di Quinn, in cambio Fries chieder\u00e0 a Bruce di abbassare la temperatura della cella sottozero per poter sopravvivere. A quel punto, dopo aver ottenuto le informazioni, il videogiocatore potr\u00e0 decidere se soddisfare la richiesta di Freeze oppure lasciarlo al suo destino.\n\"Gotham Knights\".\nVictor Fries/Mr. Freeze apparir\u00e0 nella nuova avventura sulla Bat-Famiglia sviluppata da WB Games Montr\u00e9al e in uscita nel 2022.\nDopo un lungo periodo di assenza, Freeze \u00e8 tornato a Gotham City per mettere in atto un misterioso piano di congelare la citt\u00e0 attraverso un dispositivo in grado di manipolare le condizioni atmosferiche e da lui chiamato \"generatore di bufere\". Nel gameplay presentato al DC FanDome 2020, Batgirl, affiancata da Robin, si precipiter\u00e0 alla posizione del generatore per fermare Fries."}
{"id": "299324", "revid": "1543377", "url": "https://it.wikipedia.org/wiki?curid=299324", "title": "Progetti di calcolo distribuito", "text": "Nei progetti di calcolo distribuito donatori volontari mettono a disposizione i propri dispositivi di calcolo per un determinato compito in cui \u00e8 richiesta una grande potenza computazionale. \nDi seguito \u00e8 riportata una lista di progetti di calcolo distribuito e di grid computing pi\u00f9 propriamente riferibili al volunteer computing secondo la definizione fornita nel 1998 da Luis F.G. Sarmenta redattore del progetto Bayanihan presso il Laboratory for Computer Science del MIT. \nProgetti attivi.\nProgetti di Grid computing.\nI progetti di grid computing sono tipicamente progetti \"ombrello\" costituiti da numerosi sottoprogetti appartenenti a diverse aree di ricerca.\nPiattaforme di calcolo distribuito.\nI seguenti progetti sono generiche piattaforme software usate per implementare alcuni dei progetti visti nella precedente sezione.\nProgetti di infrastruttura.\nQuesti progetti cercano di creare grandi infrastrutture fisiche di calcolo fruibili dai ricercatori:"}
{"id": "299326", "revid": "21371", "url": "https://it.wikipedia.org/wiki?curid=299326", "title": "Aeroporto Rhein-Main", "text": ""}
{"id": "299330", "revid": "22643", "url": "https://it.wikipedia.org/wiki?curid=299330", "title": "Aeroporto di Francoforte sul meno", "text": ""}
{"id": "299338", "revid": "228587", "url": "https://it.wikipedia.org/wiki?curid=299338", "title": "Alessandro Algardi", "text": "Biografia.\nFormatosi presso l'Accademia di Ludovico Carracci a Bologna, fu scultore e inizialmente orafo a Mantova, chiamatovi dal duca Ferdinando Gonzaga (1587-1626). Nella citt\u00e0 gonzaghesca soggiorn\u00f2 e oper\u00f2 dal 1620 al 1624. Nel 1625 si trasfer\u00ec a Roma e qui si occup\u00f2 del restauro e della misurazione di statue antiche, su incarico del cardinale Ludovico Ludovisi. In questo modo pot\u00e9 approfondire la conoscenza del patrimonio classico, subendone gli influssi a livello figurativo. Nelle prime opere che realizz\u00f2 durante questo periodo, come le statue di \"San Giovanni Evangelista\" e di \"Santa Maria Maddalena\" per la Cappella Bandini in San Silvestro al Quirinale (1628-1629), si riscontrano influssi berniniani che avvicinano l'Algardi alla corrente del classicismo, particolarmente diffusa nella Roma di quegli anni, ravvisabile nelle opere di Nicolas Poussin, Spierincks, Andrea Sacchi, Fran\u00e7ois Duquesnoy e del Domenichino.\nFu nominato \"principe\" dell'Accademia di San Luca nel 1640.\nFra le opere pi\u00f9 interessanti dell'Algardi si possono indicare la statua in bronzo di \"Innocenzo X\" eseguita fra il 1649 e il 1650 (Palazzo dei Conservatori), la pala con \"L'incontro di papa Leone I e Attila\" (1646-53) e la \"Tomba di Leone XI\" (1634-44), entrambi in San Pietro. Algardi evit\u00f2 l'uso di marmi policromi, adottando invece il marmo bianco di Carrara.\nNella sua citt\u00e0 natale, Bologna, rimane assai poco dell'Algardi, dal momento che egli l'abbandon\u00f2 in et\u00e0 molto giovane. In pratica vi sono due statue in gesso (materiale meno nobile del marmo, di cui la citt\u00e0 felsinea \u00e8 priva), le prime che si conoscano di sua mano, nell'Oratorio di Santa Maria della Vita. Un'altra opera, di pregevolissima fattura, \u00e8 invece il gruppo scultoreo della \"Decollazione di San Paolo\" nella chiesa di San Paolo Maggiore. Questo gruppo scultoreo ha una storia curiosa che merita di essere raccontata. Commissionata all'artista ormai maturo dal Cardinale Bernardino Spada di Bologna, figlio di Paolo che con un lascito testamentario permise l'edificazione della cappella, venne realizzata nella citt\u00e0 pontificia (Algardi non torn\u00f2 mai a Bologna dopo essersi trasferito a Roma) e spedita via mare. Dal litorale romano la nave scese in Sicilia, poi risal\u00ec l'Adriatico, diretta a Venezia, da dove sarebbe stata trasportata a Bologna attraverso canali navigabili. Se non che, nell'Adriatico, la nave venne razziata dai pirati, che pretesero un ingente riscatto per la sua restituzione. Non \u00e8 chiaro chi abbia pagato il riscatto ma di certo la statua venne restituita e, pur con un certo ritardo, giunse sana e salva sull'altare maggiore della chiesa di San Paolo Maggiore.\nAlgardi fu inoltre un apprezzato ritrattista, capace di unire il fine realismo della scuola bolognese ad una nobile compostezza. A questo proposito si possono citare diversi ritratti, fra cui \"Garzia Mellini\" in Santa Maria del Popolo, il \"Busto del Cardinale Laudivio Zacchia\" (1626?) nel Museo di Berlino, \"Roberto Frangipane\" in San Marcello al Corso ed \"Olimpia Pamphili\" nella Galleria Doria Pamphilj. Nella produzione scultorea (come ritrattista) si ricordano le versioni del \"busto di papa Innocenzo X Pamphilij\", oggi conservate a Palazzo Venezia e quella eseguita come sopra-porta per la cattedrale della Madonna del Fiore di Acquapendente (oggi a Palazzo Vescovile presso il Museo della Citt\u00e0). Quest'ultima, interessata da un'esplosione durante la Seconda Guerra mondiale (avvenuta nella piazza antistante la cattedrale), fu restaurata nel 2015 dall'Universit\u00e0 della Tuscia.\nCamillo Mazza fu uno dei suoi allievi.\nAlla sua morte improvvisa, prescrisse di essere sepolto nella chiesa nazionale dei bolognesi a Roma, ma senza particolare fasto n\u00e9 indicazioni di monumenti. Il suo biografo e amico Bellori per\u00f2 scrisse che gli era stato innalzato un degno monumento funebre, forse per stimolare la cerchia di conoscitori ed amici dello scultore a darsi da fare per questo fine. Ne deriv\u00f2 invece un equivoco di secoli, che indusse tutti gli storiografi successivi ad accordarsi alle parole di Bellori, al punto da dare per disperso un monumento che non era mai stato realizzato."}
{"id": "299339", "revid": "92723", "url": "https://it.wikipedia.org/wiki?curid=299339", "title": "Belzec", "text": ""}
{"id": "299340", "revid": "1347902", "url": "https://it.wikipedia.org/wiki?curid=299340", "title": "Campo di sterminio di Be\u0142\u017cec", "text": "Il campo di sterminio di Be\u0142\u017cec o lager di Be\u0142\u017cec (pronuncia ) fu con Chelmno, Sobib\u00f3r, Treblinka e Auschwitz-Birkenau uno dei principali campi di sterminio del regime nazista durante l'Olocausto. \nSituato nell'est della Polonia occupata, a circa due chilometri dalla stazione ferroviaria di Be\u0142\u017cec, un piccolo villaggio nel distretto di Lublino nel Governatorato Generale, fu realizzato in primo luogo per l'eliminazione degli ebrei che risiedevano nelle zone circostanti, in seguito ai programmi tedeschi di \u00abarianizzazione\u00bb delle zone polacche conquistate dopo l'invasione tedesca.\nDivenuto operativo dal 17 marzo 1942 fu (con Sobib\u00f3r e Treblinka) uno dei tre campi di sterminio, che, sul modello di quello di Chelmno, furono aperti nel 1942 nell'est della Polonia occupata, al fine di attuare l'Operazione Reinhard (in tedesco: \"Aktion Reinhardt\") nome in codice dato dai nazisti al progetto di sterminio degli ebrei in Polonia.\nA Be\u0142\u017cec furono sperimentate le prime camere a gas fisse con il monossido per lo sterminio ebraico su vasta scala. Che\u0142mno non aveva camere a gas fisse ma mobili, 3 autobus con i tubi dello scarico del monossido di carbonio del motore convogliati all'interno sigillato. Be\u0142\u017cec, che funzion\u00f2 fino alla fine di giugno 1943, fece da modello ai successivi campi di Sobib\u00f3r e Treblinka. A Be\u0142\u017cec i corpi delle vittime furono inizialmente sepolti in sterminate fosse comuni, che solo in un secondo momento furono riesumati e cremati.\nUno tra i campi pi\u00f9 micidiali dell'intero universo concentrazionario nazista come numero di vittime, Be\u0142\u017cec fu la tomba di centinaia di migliaia di uomini, donne e bambini provenienti in massima parte dallo svuotamento dei ghetti ebraici dell'est. Vi furono sterminati anche polacchi, militari sovietici e zingari.\nIl campo \u00e8 stato infine liberato dall'Armata Rossa nell'estate 1944.\nContesto storico.\nBe\u0142\u017cec fu appositamente eretto e ubicato geograficamente nell'Europa Orientale, nel quadro dell'eliminazione di tutta la presenza israelita nella Galizia e nelle aree adiacenti, al fine di \"arianizzarle\", renderle \"Judenfrei\", cio\u00e8 ripulite dagli Ebrei e anche da altri \"indesiderabili\" come slavi e zingari, per rendere questi territori pronti per essere annessi alla Germania. Una pulizia etnica doverosa, secondo i canoni del Generalplan Ost (Piano Generale per l'Est, GPO). Oltre al totale genocidio ebraico, il Generalplan Ost prevedeva il genocidio, l'espulsione, la riduzione in schiavit\u00f9 o la germanizzazione per la maggior parte dei polacchi, dei cechi, degli zingari e degli altri popoli slavi che ancora vivevano nei nuovi territori dell'est, caduti sotto l'occupazione tedesca, e che sarebbero stati colonizzati dal Terzo Reich a guerra vinta. Per quanto riguarda i polacchi, si prevedeva che nel 1952 sarebbero stati lasciati in vita solo 3-4 milioni di coloro che risiedevano nell'ex Polonia e il loro compito sarebbe essenzialmente stato quello di servire da manodopera schiava per i colonizzatori tedeschi. La follia nazista del Generalplan Ost prevedeva che 50 anni dopo la guerra, ci sarebbe stato lo sterminio e/o l'espulsione di pi\u00f9 di 50 milioni di slavi oltre gli Urali, monti probabilmente definiti come il prossimo confine tedesco. Questo piano faceva parte del famoso progetto Lebensraum (spazio vitale) nazista, per rendere possibile l'insediamento tedesco in questi territori dell'est che i nazisti consideravano gi\u00e0 parte integrante della futura grande Germania.\nStoria del campo.\nPrima di Be\u0142\u017cec, all'inizio del 1940, era gi\u00e0 stato in funzione nella stessa zona, un campo di lavoro coatto per gli ebrei di Lublino, impegnati nello scavo di un grande fossato anticarro di protezione al confine con l'Unione Sovietica. Terminato il lavoro il campo fu smantellato.\nLa costruzione.\nIl 13 ottobre 1941, Heinrich Himmler diede al comandante delle SS e della polizia del distretto di Lublino, \"Brigadef\u00fchrer\" Odilo Globo\u010dnik, nel corso di una conferenza, due ordini strettamente correlati: iniziare il processo di \"arianizzazione\" dell'area di Zamo\u015b\u0107, nel voivodato di Lublino, ed iniziare la costruzione del primo campo di sterminio del Governatorato Generale a Be\u0142\u017cec. Il sito di Be\u0142\u017cec venne scelto per tre motivi principali:\nL'esperto in costruzioni \"SS-Obersturmf\u00fchrer\" Richard Thomalla incaricato da Globocnik, inizi\u00f2 i lavori di costruzione il 1\u00ba novembre 1941 con l'aiuto di manodopera polacca locale e, in seguito, di collaborazionisti ucraini provenienti da Trawniki, un campo dove venivano addestrati, nel contesto dell'Operazione Reinhard, ex-prigionieri di guerra che avevano deciso di collaborare con i tedeschi. Pi\u00f9 tardi vennero impiegati per la costruzione anche deportati ebrei. L'installazione venne completata negli ultimi giorni di febbraio del 1942.\nLo sterminio nel campo.\nLe tre camere a gas di Be\u0142\u017cec iniziarono ad operare ufficialmente il 17 marzo 1942, la data fissata per l'inizio dell\"'Aktion Reinhard\". Le prime vittime furono gli ebrei deportati dai ghetti di Lublino e Leopoli.\nIn queste prime operazioni di sterminio si verificarono numerosi inconvenienti tecnici: il meccanismo delle camere era ancora problematico e normalmente solo una o due erano operative contemporaneamente causando cos\u00ec ritardi. Inoltre i corpi, sepolti in fosse e ricoperti solo di un sottile strato di terra, si gonfiavano a seguito del processo di putrefazione e, come risultato delle fughe di gas corporei prodotti, la copertura delle fosse si fendeva, obbligando ad un nuovo lavoro di copertura. Questo inconveniente venne corretto nei campi di sterminio successivi con l'introduzione dei forni crematori.\nPresto ci si rese conto che le tre camere a gas originali erano insufficienti per completare il \"lavoro\" pianificato, in particolar modo con il numero crescente di convogli provenienti da Cracovia e Leopoli. Venne cos\u00ec costruito un nuovo complesso di sei camere a gas in cemento, ognuna di 4 x 8 metri (alcune fonti citano 4 x 5 metri), demolendo contemporaneamente le camere a gas in legno. Il nuovo complesso, in grado di servire 1.000 vittime per volta, venne imitato per gli altri due campi di sterminio dell\"'Aktion Reinhard\": Sobib\u00f3r e Treblinka.\nL'occultamento del massacro.\nL'11 dicembre 1942, l'ultimo trasporto di ebrei arriv\u00f2 a Be\u0142\u017cec. Per questa data la maggior parte degli ebrei dell'area servita da Be\u0142\u017cec erano stati quasi completamente sterminati. Per i pochi rimasti si reput\u00f2 che il nuovo grande complesso in costruzione ad Auschwitz potesse essere utilizzato in maniera pi\u00f9 economica.\nPer ordine di Himmler, per nascondere le prove del massacro avvenuto, a partire dal novembre 1942 e fino al marzo 1943 tutti i corpi delle vittime vennero riesumati e cremati su grandi pire di legna alternate con binari da uno speciale \"Sonderkommando 1005\" composto da ebrei. Le ossa rimaste dopo il processo di cremazione vennero triturate da una speciale macchina e disperse nell'area del campo. Terminate le cremazioni, nella primavera del 1943, il campo di Be\u0142\u017cec venne completamente distrutto: le baracche e le camere a gas vennero smantellate e gli elementi recuperati inviati a Majdanek dove servirono alla costruzione del campo. L'intera area venne camuffata piantando abeti e lupini selvatici. Le villette esterne al campo, propriet\u00e0 delle ferrovie polacche prima della guerra, vennero lasciate intatte. Gli uomini del \"Sonderkommando 1005\", una volta terminato il compito, vennero inviati a Sobibor, dove vennero sterminati a loro volta.\nLa direzione del campo.\nIl campo ebbe due comandanti: \nEntrambi - come la maggior parte dei loro collaboratori - fin dal 1940 erano stati coinvolti nel programma di \"eutanasia\" T4, volto all'eliminazione di coloro che soffrivano di disturbi psichici ed handicap fisici. Wirth era stato supervisore dei sei istituti di eutanasia presenti nel \"Reich\", Hering in qualit\u00e0 di comandante dei servizi non medici a Sonnenstein e Hadamar. In qualit\u00e0 di partecipante ai primi \"esperimenti\" di uccisione mediante gas di persone disabili in Brandeburgo, Wirth divenne subito un \"esperto\" in uccisioni di massa e per questo venne scelto come primo comandante del primo campo di sterminio del Governatorato Generale.\nIl processo di sterminio era diretto da Lorenz Hackenholt, dalle guardie ucraine del campo e da un assistente ebreo. Un piccolo gruppo di ebrei era a disposizione del campo, in un \"Sonderkommando\" (commando speciale), per eseguire tutti i lavori manuali richiesti dallo sterminio: rimuovere i corpi dalle camere a gas, bruciarli, raccogliere e smistare l'abbigliamento delle vittime, ecc. Il \"Sonderkommando\" veniva periodicamente sterminato a sua volta e rimpiazzato con nuovi deportati per evitare l'organizzazione di rivolte all'interno del campo da parte di coloro che conoscevano il triste destino che li aspettava.\nIl primo comandante del campo Christian Wirth venne ucciso dai partigiani alla fine di maggio 1944 in Italia, nei pressi di Trieste. Il suo successore Gottlieb Hering serv\u00ec per breve tempo dopo la guerra come comandante della polizia criminale di Heilbronn e mor\u00ec nell'autunno 1945 in ospedale. Lorenz Hackenholt sopravvisse alla guerra, ma fece perdere le sue tracce e non venne mai ritrovato. Sette appartenenti all\"'SS-Sonderkommando Belzec\" (il reparto responsabili delle operazioni di sterminio a Be\u0142\u017cec) vennero incriminati a Monaco, in Germania, dopo la guerra. Solo uno, Josef Oberhauser, venne processato nel 1965 e condannato a quattro anni e mezzo di prigione.\nI metodi di sterminio.\nQuesti campi furono veri e propri mattatoi umani, costruiti in ottemperanza alle disposizioni dell'Aktion Reinhard per l'attuazione della \"Soluzione finale del problema ebraico\", voluta da Hitler gi\u00e0 nel 1941, che diede origine al genocidio tristemente noto come Olocausto.\nIl trasporto e l'arrivo delle vittime.\nI treni dei deportati che arrivavano erano formati mediamente da 40-60 vagoni, contenenti mediamente un centinaio di persone a vagone. Sovente, per\u00f2, in un vagone che poteva contenere al massimo 50-60 persone, se ne stipavano fino a 200 usando fruste, bastoni, secondo una tecnica consolidata. I trasporti erano eseguiti in condizioni indescrivibili per le vittime: senza mangiare o bere, privi di servizi igienici, i deportati erano coperti dai loro escrementi; molti soffocavano per mancanza d'aria e morivano nella turba dei corpi pressati cos\u00ec all'inverosimile che i morti rimanevano in piedi.\nI treni stazionavano in un piccolo scalo e a circa 15 vagoni alla volta, entravano nel lager, scaricando le vittime sulla banchina del campo di sterminio. In quattro - cinque ore al massimo si \"trattava\" un intero treno. In seguito al raddoppio delle camere a gas, fu aggiunta una seconda rampa per consentire uno scarico di 40 vagoni contemporaneamente.\nNon vi erano selezioni per il lavoro all'arrivo, n\u00e9 baracche per la detenzione dei prigionieri, n\u00e9 immatricolazioni, salvo per quelli della manovalanza del lager e lo smaltimento dei cadaveri; questo perch\u00e9 a Be\u0142\u017cec non si sterminava con il lavoro ma solo direttamente con il gas.\nI nuovi condannati appena giunti, udivano dagli altoparlanti la voce suadente del comandante, alternata a musica, che dava loro il benvenuto e chiedeva la loro collaborazione, spiegando che erano arrivati in un campo di transito, dov'era necessario, per prassi igienica, essere inviati alle docce per un bagno di pulizia, avere disinfettati gli abiti e che le donne avessero tagliati i capelli; in seguito ci sarebbe stata una calda zuppa fumante. Una volta ripuliti e rifocillati sarebbero poi stati smistati verso nuovi e piacevoli insediamenti ebraici di lavoro; molti applaudivano contenti e ringraziavano il comandante.\nLe tecniche di dissimulazione.\nEra necessario mantenere il pi\u00f9 possibile la calma tra le vittime per riuscire a portarle senza intoppi dentro le camere a gas. Quelli che mostravano irrequietezza, che davano in escandescenze o aizzavano la folla, venivano portati alla \"fossa di esecuzione\", un luogo appartato in cui venivano uccisi sul momento con armi di piccolo calibro. Panico e/o ribellioni avrebbero ritardato le operazioni di sterminio e ostacolato le partenze dei treni verso il lager e l'arrivo di quelli gi\u00e0 in viaggio.\nAlle vittime veniva ordinato di fare tutto di corsa, in modo da non lasciar loro nemmeno il tempo di pensare; lungo il percorso che conduceva alle camere a gas c'erano cartelli che davano indicazioni sul bagno e la disinfezione, finti tubi e finti irroratori d'acqua. All'ingresso dell'edificio, c'era una grande stella di David, per illudere le vittime che si trattasse di bagni riservati agli Ebrei. Vi era anche un cartello con su scritto \"Fondazione Hackenholt\", una specie di firma di Lorenz Hackenholt, il principale responsabile della costruzione e della gestione delle camere a gas di Be\u0142\u017cec.\nLe camere a gas.\nDai treni, dopo l'espropriazione dei beni, la svestizione e il taglio dei capelli femminili, in due turni, gli uomini e poi le donne con i bambini, passavano subito alle rozze installazioni di sterminio con il falso pretesto del bagno di pulizia. I deportati trovavano tre piccole camere a gas in baracche di legno, camuffate da sala docce (in seguito furono ricostruite in cemento in numero di sei). Qui venivano chiusi dentro dopo essere stati stipati all'inverosimile, con le mani alzate per occupare meno spazio possibile, tenendo in alto neonati e i bambini pi\u00f9 piccoli; cos\u00ec si aumentava la capienza e si riduceva lo spazio d'aria con conseguente diminuzione dei tempi di gasamento. Era tecnica consolidata anche accendere e spegnere la luce nelle camere, poco prima dell'immissione del gas; ci\u00f2 innescava il panico che aumentava di molto la respirazione e quindi anche l'efficacia del gas. Le vittime morivano in circa 30 minuti di atroci spasimi. Dopo l'uccisione veniva aperta la porta situata di fronte a quella d'ingresso e i corpi cadevano fuori; i \"dentisti\" del Sonderkommando estraevano l'eventuale oro odontoiatrico dalla bocca delle vittime e controllavano minuziosamente che nessun oggetto di valore fosse nascosto sui corpi. Non vi erano forni crematori e i cadaveri vennero seppelliti in decine e decine di estese fosse comuni.\nFu probabilmente di Wirth l'idea di applicare il metodo di uccisione utilizzato nel corso del programma T-4, basato su monossido di carbonio, a delle camere a gas in muratura. Le esperienze precedenti fatte presso il campo di Che\u0142mno, basate su grossi autocarri attrezzati con un collegamento tra gas di scarico e un rimorchio sigillato contenente i deportati da uccidere, non si erano infatti dimostrate abbastanza efficienti per l'elevato numero di vittime che era stato pianificato di eliminare a Be\u0142\u017cec. Per ragioni economiche e di trasporto, Wirth non utilizz\u00f2 composti industriali di monossido di carbonio come era stato fatto nel programma T-4, ma us\u00f2 il gas di produzione assai economica e semplice, ricavato dagli scarichi di motori diesel di carri armati russi presi sul Fronte orientale. Il gas era convogliato all'interno delle camere a gas da un sistema di condutture. Wirth, alla ricerca di metodi sempre pi\u00f9 \"efficienti\" di sterminio, speriment\u00f2 anche l'utilizzo di \"Zyklon B\" (acido cianidrico), che si prestava meglio del monossido di carbonio in caso di basse temperature esterne.\nPer i piccoli trasporti di ebrei e zingari su brevi distanze, una versione rimpicciolita della tecnica basata su autocarri a gas venne utilizzata anche a Be\u0142\u017cec: Lorenz Hackenholt, primo operatore delle camere a gas, ricostru\u00ec, con l'aiuto di artigiani locali, un autocarro Opel \"Blitz\" precedentemente adibito al servizio postale come furgone a gas. Un membro del personale di guardia testimoni\u00f2 successivamente che le ragazze ebree adibite agli uffici del campo vennero uccise su questo autocarro negli ultimi giorni di operativit\u00e0 di Be\u0142\u017cec.\nLa struttura del campo.\nL'intero campo occupava un'area relativamente piccola, quasi quadrata. Tre lati misuravano 275 m; il quarto lato, a sud, era lungo 265 m. Vi era una doppia recinzione di filo spinato. La recinzione esterna era camuffata con rami d'albero per coprire alla vista esterna ci\u00f2 che avveniva nel campo. Durante la successiva riorganizzazione del lager, lo spazio tra le due recinzioni venne riempito con spirali di filo spinato. Sul lato est, vi era una ripida pendenza di una collina e vi venne eretta una barriera di contenimento; essa era formata da tavole di legno fissate su tronchi d'albero. Successivamente, una seconda barriera di legno venne innalzata lungo il lato della strada ai piedi della ripida pendenza ad est del campo. Una fila di alberi fu piantata tra la recinzione esterna a ovest e la linea ferroviaria Lublino - Leopoli, sempre per coprire alla vista il lager dai treni che passavano.\nVennero costruite quattro torri di osservazione: lungo i lati nord-est e nord-ovest, all'angolo sud-ovest e nel punto pi\u00f9 occidentale del campo. La torre a nord-est fu costruita sulla cima di un bunker in cemento, nel punto pi\u00f9 alto del terreno di Belzec, fornendo una eccellente posizione di vista favorevole su tutto l'intero campo. Una quinta torre al centro del campo dominava l'intera lunghezza del \"Manicotto\" (conosciuto anche come \"il Tubo\"), ovvero il passaggio di filo spinato anche qui ricoperto di rami intrecciati, che conduceva alle camere a gas. Sulle torri di osservazione agli angoli erano posizionati i \"Trawnikim\u00e4nner\" (Ucraini Volksdeutsche del campo di lavoro di Trawniki), armati di fucili. La torre centrale era equipaggiata con una mitragliatrice pesante e proiettori per il controllo notturno.\nNella seconda fase dell'esistenza del campo vennero erette ulteriori torri di osservazione, inclusa una posizionata all'estremit\u00e0 lontana della rampa ferroviaria. La guardiola, in cui erano costantemente presenti SS e ucraini, fu collocata vicino al cancello di entrata sul lato ovest.\nEsisteva una zona separata per le guardie collaborazioniste ucraine ad est del cancello principale. Quest'area includeva tre baracche, comprendenti due grandi capanne e una pi\u00f9 piccola struttura. La prima grande costruzione fu usata come alloggio per i \"Trawnikim\u00e4nner\". La seconda ospitava un'infermeria, un dentista e un barbiere. La terza e pi\u00f9 piccola struttura fu utilizzata come cucina e spaccio (mensa).\nIl personale tedesco di guardia al campo e l'amministrazione risiedevano in due villette fuori dal campo, nei pressi della strada principale.\nBe\u0142\u017cec era diviso in due sezioni:\nl Campo I e il Campo II erano separati da una barriera camuffata in cui si aprivano due cancelli, uno a est dell'autorimessa delle SS, e l'altro vicino all'estremit\u00e0 della rampa. Da questo punto un sentiero conduceva, su per la collina attraverso la foresta, ad una fossa di esecuzione. Un passaggio chiamato \"die Schleuse\", (\"il Manicotto\" o \"Tubo\") venne costruito, largo 2 m e lungo 100 m, racchiuso su entrambi i lati da recinzioni coperte da rami fittamente intrecciati nel filo spinato. Il passaggio collegava le baracche di svestizione nel Campo I alle camere a gas nel Campo II. Una rete di camuffamento venne distesa sopra il tetto dell'edificio che alloggiava le camere a gas, allo scopo di impedire osservazioni aeree.\nIl campo fu dotato di un binario lungo circa 2\u00a0km che dall'interno del campo si collegava con la linea principale a 400 metri dalla stazione di Be\u0142\u017cec; a sua volta questa stazione era collegata al grande snodo ferroviario di Rawa Ruska (oggi in Ucraina), a 14\u00a0km da Be\u0142\u017cec. Le linee ferroviarie principali di Leopoli - Lublino, Stanislawow in Oriente e Rzesz\u00f3w, Przemy\u015bl, Tarn\u00f3w e Cracovia, nel sud-ovest, erano tutte collegate insieme attraverso il punto di diramazione di Rawa Ruska; ci\u00f2 era assai ottimale per la grande deportazione verso Be\u0142\u017cec.\nUn binario ferroviario lungo 200 m conduceva attraverso il cancello posto al lato nord-ovest del campo. Un secondo cancello interno venne costruito nel punto in cui i due raccordi dentro il campo divergevano, vicino all'inizio della seconda rampa. Un \"recinto di detenzione\" (uno spiazzo recintato all'aperto) all'estremit\u00e0 pi\u00f9 lontana della seconda rampa fu utilizzato per l'\u201deccesso di deportati\u201d dagli enormi successivi trasporti; qui si assistevano a scene di panico e di terrore strazianti, ogni volta che si sentiva il rumore del motore del carrarmato accendersi per la gassazione. I prigionieri avevano due baracche di svestizione, una per donne e bambini, l'altra per gli uomini.\nLe fosse comuni avevano una dimensione media di 20 m x 30 m x 6 m di profondit\u00e0. Se ne sono contate fino a 33. Queste fosse comuni erano collocate nelle sezioni a nord-est, est e sud del campo. In seguito due baracche, che costituivano l'alloggiamento e la cucina, furono erette nel Campo II per i prigionieri Ebrei del Sonderkommando.\nOrrori di Be\u0142\u017cec.\nIl tenente delle SS Kurt Gerstein, che lavorava nel dipartimento di disinfezione delle SS, venne comandato di effettuare una consegna di \"Zyklon B\" a Be\u0142\u017cec. Rimase cos\u00ec sconvolto per quello che vide che decise di nascondere i contenitori del gas e confess\u00f2 ad un diplomatico svedese le sue impressioni. Egli raccont\u00f2 di aver assistito all'arrivo di 45 vagoni riempiti con 6700 ebrei, la maggior parte dei quali erano gi\u00e0 morti. I superstiti vennero condotti nudi alle camere a gas, dove: \nChaim Hirszman ricord\u00f2:\nIn aprile 1942 Franz Stangl, futuro comandante di Sobib\u00f2r, visit\u00f2 Be\u0142\u017cec per un incontro con il comandante Wirth. Stangl fu inorridito alla vista delle enormi fosse, pieni di migliaia di corpi, e ricord\u00f2:\nHimmler si era reso conto che la guerra era perduta e intimorito specialmente per le conseguenze personali, ordin\u00f2 di cancellare ogni traccia degli eccidi avvenuti e distruggere i campi pi\u00f9 vicini all'avanzata dell'Armata Rossa. Hering deleg\u00f2 Gley e Friedrich Tauscher ad iniziare questo lavoro a Be\u0142\u017cec, assistiti da Hackenholt, che aveva a sua disposizione un'escavatrice meccanica per il recupero dei corpi. Nel periodo inizio novembre 1942 e marzo 1943, 434.000 - 500.000 corpi vennero cremati su quattro o cinque graticole formate da tronconi di binari. Per mesi l'intera area si trov\u00f2 sotto una pesante cappa di fumo nero oleoso. Gli abitanti locali scrostarono dalle loro finestre grasso umano. I tentativi di distruggere tutte le prove furono facilitati dall'utilizzo di una macchina trita - ossa (proveniente dal campo di lavoro di Janowska), manovrata da un certo \"Szpilke\".\nTra la fine del 1997 e l'inizio del 1998 \u00e8 stata condotto sul sito del campo di Be\u0142\u017cec un accurato esame archeologico, visto che non erano ancora stati costruiti memoriali sul complesso. L'indagine \u00e8 stata condotta da Andrzej Kola, direttore del dipartimento di archeologia subacquea dell'Universit\u00e0 di Torun e da Mieczyslaw Gora, curatore anziano del Museo di archeologia ed etnologia di \u0141\u00f3d\u017a. Il gruppo ha identificato i raccordi ferroviari che conducevano al campo e i ruderi di numerosi edifici. Sono state inoltre scoperte 33 fosse comuni, la pi\u00f9 grande di 70 x 20 metri. Il gruppo ha stimato di aver ritrovato almeno 15.000 corpi non completamente bruciati e:\n\u00ab La pi\u00f9 grande fossa comune ... conteneva resti umani non bruciati (parti di teschi con capelli e pelle). Lo strato inferiore delle fosse consisteva di diversi centimetri di spessore di grasso umano annerito. Una fossa conteneva ossa umane intatte, cos\u00ec fittamente accatastate che la perforatrice non era in grado di penetrarle. \u00bb\nConteggio delle vittime.\nDopo la guerra, Eugeniusz Strojt in un articolo per il Bollettino della Commissione per le investigazioni sui crimini tedeschi in Polonia, stima che nel campo di Be\u0142\u017cec fossero state uccise 600.000 persone. Questa stima \u00e8 ampiamente accettata in letteratura. Raul Hilberg indica un numero di 550.000 vittime. Yitzhak Arad invece indica 600.000 come valore minimo e il totale del suoi calcoli mostra che le deportazioni a Be\u0142\u017cec superarono i 500.000. J. Marszalek stima 500.000 vittime, Robin O'Neil 800.000, Dieter Pohl e Peter invece stimano un valore compreso tra 480.000 e 540.000. Michael Tregenza invece scrive della possibilit\u00e0 che a Be\u0142\u017cec siano morte 1.000.000 di persone.\nYitzhak Arad scrive di essersi dovuto basare in parte sui libri di Yizkor che non garantiscono di dare stime esatte del numero dei deportati. Arad si basa inoltre su documentazione delle ferrovie tedesche da cui raccoglie informazioni sul numero di convogli, questo per\u00f2 richiede di fare delle ipotesi sul numero di persone per treno. Tenendo conto dell'imprecisione delle fonti di riferimento, molti studiosi continuano a ritenere 600.000 un numero non lontano dal vero.\nConosciamo solo due superstiti: Rudolf Reder e Chaim Hirszman. La mancanza di superstiti pu\u00f2 essere la ragione per la quale questo lager \u00e8 cos\u00ec poco conosciuto malgrado l'enorme numero di vittime.\nIl telegramma H\u00f6fle.\nUna nuova e controversa prova nella discussione sulle vittime di Be\u0142\u017cec \u00e8 stata pubblicata nel 2001 da Stephen Tyas e Peter Witte. Si tratta di un telegramma inviato da Hermann H\u00f6fle, capo dello staff dell'operazione Reinhard, in cui si dice che fino al 31 dicembre 1942 nel campo di Be\u0142\u017cec sono stati uccisi 434.508 ebrei. La differenza tra questo valore e le altre stime dipende dalla mancanza di fonti esatte e dettagliate per le statistiche sulle deportazioni.\nBisogna anche tener conto che non \u00e8 completamente chiaro se il numero di deportati morti durante il trasporto sia incluso nelle somme finali. Considerato lo scopo di compilare statisticamente (in maniera da conoscere il numero totale di vittime della \"Soluzione finale\" - i numeri riportati da H\u00f6fle vennero utilizzati per la compilazione del rapporto Korherr) probabilmente i deportati morti durante i trasporti sono stati inclusi. Inoltre altre fonti, come il rapporto Westermann, contengono il numero esatto di persone deportate e stime del numero di morti durante il trasporto; questo ci d\u00e0 un indizio che essi siano inclusi nel conto finale perch\u00e9 sarebbe stato difficile per le autorit\u00e0 di Be\u0142\u017cec conoscere il numero esatto degli assassinati del campo escludendo i morti durante il trasporto (che erano solamente stimati).\nTuttavia, nonostante le molte ipotesi avanzate, non esiste una risposta finale sull'argomento.\nBe\u0142\u017cec nel dopoguerra.\nA causa degli sforzi nazisti di nascondere le prove dell'esistenza del campo alla fine della guerra, quasi tutte le tracce del sito scomparvero. Alcune delle fosse comuni contenenti le vittime, in parte bruciate e poi frettolosamente ritumulate, rimasero, e negli anni successivi al conflitto alcuni abitanti della zona le profanarono alla ricerca di eventuali valori sepolti con i cadaveri. Questa dissacrazione era relativamente ben conosciuta in Polonia e venne ampiamente condannata dalla stampa polacca dell'epoca. Nonostante ci\u00f2 la pratica continu\u00f2 per diversi anni e le autorit\u00e0 non furono in grado di trovare un efficace rimedio alle profanazioni. La ricerca dei profanatori continu\u00f2 fino alla seconda met\u00e0 degli anni cinquanta.\nNegli anni sessanta l'area occupata precedentemente dal campo venne recintata e alcuni piccoli monumenti vennero eretti sul posto. L'area recintata non corrispondeva con la reale superficie di operazioni del campo a causa dello sviluppo commerciale avvenuto nel frattempo su alcune zone precedentemente occupate dal sito di sterminio. A causa dell'isolata posizione sui confini orientali della Polonia solo un piccolo numero di persone visit\u00f2 l'area prima del 1989. Il campo era ampiamente dimenticato e la manutenzione totalmente trascurata.\nDopo il crollo del regime comunista, avvenuto nel 1989, la situazione inizi\u00f2 lentamente a cambiare. Un numero crescente di visitatori interessati a visitare i luoghi dell'Olocausto iniziarono ad arrivare a Be\u0142\u017cec. Molti di loro reagirono negativamente alla scarsa manutenzione e cura del sito. Alla fine degli anni novanta vennero eseguite diverse ricognizioni per determinare precisamente l'estensione del campo e capire meglio il funzionamento dello stesso. Gli edifici costruiti dopo la guerra sul sito vennero demoliti e nel 2004 \u00e8 stato inaugurato un nuovo grande monumento a memoria delle vittime.\nFilmografia.\nNel 2005 \u00e8 stato girato un documentario intitolato \"Belzec\" della durata di 100 minuti e diretto dal francese Guillaume Moscovitz. Il documentario si avvale della testimonianza di Rudolf Reder, uno dei pochi sopravvissuti del campo."}
{"id": "299343", "revid": "11684", "url": "https://it.wikipedia.org/wiki?curid=299343", "title": "Genetliaco", "text": ""}
{"id": "299360", "revid": "712828", "url": "https://it.wikipedia.org/wiki?curid=299360", "title": "Nick Quasi Senza Testa", "text": ""}
{"id": "299362", "revid": "6923", "url": "https://it.wikipedia.org/wiki?curid=299362", "title": "Olimpia (azienda)", "text": "Olimpia Spa era una finanziaria italiana che deteneva la maggioranza relativa (18%) del pacchetto azionario di Telecom Italia.\nScatole cinesi.\nOlimpia fa parte della struttura piramidale tramite la quale Marco Tronchetti Provera controlla Telecom Italia. Questa struttura piramidale portava Tronchetti Provera a controllare Telecom Italia possedendo solo lo 0,11% del capitale votante.\nStoria.\nOlimpia viene creata nel 2001 per acquistare il 23,3% di Olivetti posseduto dalla Bell SA, una societ\u00e0 lussemburghese che aveva il 51,02% di Telecom Italia, dopo la famosa Opa di Roberto Colaninno da 100.000 miliardi di lire.\nAzionisti.\nOlimpia era controllata da Pirelli &amp; C, che ne deteneva la maggioranza (58%). Gli altri azionisti erano Edizione Holding (16%), Hopa (16%), Banca Intesa (5%), e Unicredit (5%).\nIncorporazione Olivetti-Telecom Italia.\nIn seguito alla fusione per incorporazione di Telecom Italia in Olivetti, e col conseguente ridenominazione di Olivetti in Telecom Italia, la quota di Olimpia in Telecom Italia scende intorno al 30%.\nIncorporazione Telecom Italia-TIM.\nIn seguito alla fusione per incorporazione di TIM in Telecom Italia, la quota di Olimpia in Telecom Italia scende intorno al 18%.\nUscita di Hopa e delle banche.\nIl 1\u00ba febbraio 2006, sotto pressione di Pirelli &amp; C. e Edizioni Holding, Hopa protagonista dello scandalo Bancopoli annuncia la sua uscita da Olimpia. Dopo poco tempo, escono dalla societ\u00e0 anche le banche.\nCon la loro uscita, la partecipazione di Pirelli &amp; C. in Olimpia sale all'80%, mentre quella di Edizioni Holding sale al 20%.\nIn seguito, Edizione Holding cede le azioni Olimpia alla sua sub-holding Sintonia SA.\nL'uscita di Pirelli &amp; C. da Telecom Italia.\nNel maggio del 2007, a seguito della volont\u00e0 di Pirelli di uscire dal business telefonica, la societ\u00e0 Telco ha raggiunto un accordo per l'acquisto dell'intera Olimpia, a 2,82 euro per azione, in totale 4,1 miliardi di euro.\nTelco incorporer\u00e0 Olimpia, e le quote Telecom (5,6%) portate in dote da Generali e Mediobanca, raggiungendo il 23,6% di Telecom Italia.\nL'operazione verr\u00e0 chiusa entro la fine del 2007.\nIn un secondo momento, ci sar\u00e0 un aumento di capitale di 900 milioni sottoscritto pro quota."}
{"id": "299367", "revid": "317645", "url": "https://it.wikipedia.org/wiki?curid=299367", "title": "Campo di sterminio di Che\u0142mno", "text": "Il campo di sterminio di Che\u0142mno (in tedesco: Vernichtungslager Kulmhof) fu (con Be\u0142\u017cec, Sobib\u00f3r, Treblinka e Auschwitz-Birkenau) uno dei principali centri di uccisioni del regime nazista durante l'Olocausto \nnei pressi della cittadina polacca di Che\u0142mno nad Nerem (in tedesco: \"Kulmhof an der Nehr\", in italiano: \"Chelmno sul Ner\") situata circa a 100 chilometri a est di \"Posen\" (oggi Pozna\u0144), fu realizzato per l'eliminazione degli ebrei provenienti dal ghetto di \u0141\u00f3d\u017a, distante solo 70 chilometri, in seguito ai programmi tedeschi di \u00abarianizzazione\u00bb delle zone polacche del \"Warthegau\" entrate a far parte del \"Reich\" dopo l'invasione tedesca.\nDivenuto operativo dall'8 dicembre 1941 serv\u00ec da modello per i tre campi di sterminio (Be\u0142\u017cec, Sobib\u00f3r, Treblinka) costruiti tra il 1941 e il 1942 nell'est della Polonia occupata nell'ambito dell'Operazione Reinhard (in tedesco \"Aktion Reinhardt\"), nome in codice dato dai nazisti al progetto di sterminio degli ebrei in Polonia..\nDopo i primi esperimenti condotti nel campo centrale di Auschwitz nel 1941 (Auschwitz-Birkenau non era ancora operativo), Che\u0142mno fu il primo campo ad utilizzare la \u00abgassazione\u00bb (con monossido di carbonio) per le uccisioni di massa.\nAlmeno 152.000 persone persero la vita nel campo, principalmente ebrei del ghetto di \u0141\u00f3d\u017a e delle vicinanze, ma anche rom ed alcuni ebrei ungheresi, polacchi, cechi e prigionieri di guerra sovietici. Poich\u00e9 il campo di Chelmno fu usato esclusivamente come luogo di sterminio, vi sopravvissero solo un esiguo numero di persone, tra quelle impiegate nelle operazioni di sepoltura dei cadaveri, che riuscirono a fuggire: Mordecha\u00ef Podchlebnik, Szymon Srebrnik, Szlama Ber Winer, e pochi altri.\nOperativit\u00e0 del campo.\nIl campo di sterminio, situato in un vecchio maniero (il \"castello\"), fu operativo dall'8 dicembre 1941 all'aprile 1943 quando fu chiuso e l'edificio fatto saltare. Dall'aprile 1944 al gennaio 1945 Che\u0142mno fu reso nuovamente operativo per provvedere alla definitiva liquidazione del ghetto di \u0141\u00f3d\u017a.\nIl campo era gestito da un comando speciale delle SS, chiamato \"Sonderkommando Kulmhof\", che eseguiva l'uccisione dei deportati mediante monossido di carbonio prodotto da grossi autocarri appositamente trasformati. Il primo comandante fu Herbert Lange, sostituito nel 1942 da Hans Bothmann. Le aree del campo erano due: una zona amministrativa con la caserma e i magazzini dei beni confiscati alle vittime, nei pressi del castello, e l'area di cremazione e sepoltura situata in un bosco a circa tre chilometri di distanza chiamata \"Waldlager\" (\u00ablager nel bosco\u00bb).\nI tedeschi abbandonarono il campo il 17 gennaio 1945 all'avvicinarsi delle truppe russe, avendo liquidato tutti i prigionieri rimasti e cancellate per quanto possibile tutte le tracce della presenza del campo.\nI testimoni.\nLa prima testimonianza sugli eccidi compiuti a Chelmno viene da Szlama Ber Winer (conosciuto anche come Szlawek Bajler o Yakov Grojanowski) il quale riusc\u00ec a fuggire dal campo nel febbraio 1942 e a far pervenire una dettagliata denuncia (il cosiddetto \"Rapporto Grojanowski\") alla resistenza ebraica nel Ghetto di Varsavia. Poco tempo dopo Ber Winer fu nuovamente arrestato e ucciso a Be\u0142\u017cec., ma attraverso la resistenza polacca la sua denuncia arrivera' fino al \"New York Times\" (2 luglio 1942). \nUna completa descrizione del funzionamento del campo deriva dalle testimonianze raccolte nel corso dei processi tenutisi in Polonia nel giugno 1945, quindi nel 1961 a Gerusalemme con imputato Adolf Eichmann (che visit\u00f2 il campo negli ultimi mesi del 1942), e infine in Germania tra il 1962 e il 1965. Da notare come la maggior parte delle testimonianze relative a questo campo sia stata fornita dagli imputati, da coloro cio\u00e8 che vi operarono in qualit\u00e0 di carnefici: il numero di deportati che riusc\u00ec a sopravvivere a Che\u0142mno fu infatti ridottissimo. \nIn questi processi un ruolo di primo piano ebbero tre testimoni, Mordecha\u00ef Podchlebnik, Szymon Srebrnik e Mordechai Zurawski. Essi erano stati parte di quei gruppi di prigionieri temporaneamente risparmiati per essere impiegati nelle operazioni di mantenimento del campo e di sepoltura dei cadaveri nella foresta. Mordecha\u00ef Podchlebnik (o Bodhalevnik), riusc\u00ec a fuggire dopo aver visto tra i cadaveri quello della moglie e dei figlioletti di quattro e sette anni. Queste le parole di Podchlebnik:\nSzymon Srebrnik, arrivato a Chelmno non ancora quattordicenne nel marzo 1944, continuo' a lavorare nel campo per quasi un anno. Nel gennaio 1945 sopravvisse all'esecuzione finale del personale di lavoro del campo solo perch\u00e9 il colpo di pistola sparatogli alla nuca non colp\u00ec centri vitali. Anche Mordechai Zurawski sfugg\u00ec miracolosamente alla liquidazione finale del campo fuggendo nella foresta.\nLe testimonianze di Podchlebnik e Srebrnik sono entrambe riportate anche nel documentario \"Shoah\" (1985) di Claude Lanzmann.\nLe operazioni di sterminio.\nI racconti e le testimonianze (di vittime e carnefici) raccolte nei processi permettono di ricostruire un quadro preciso del funzionamento del campo.\nDurante la prima fase di attivit\u00e0 del campo (dic 1941 - apr 1943) i deportati giungevano in treno (solitamente 1.000 persone, in 20-22 vagoni) alla stazione di Ko\u0142o. Li' erano rinchiusi nella locale sinagoga, per essere quindi trasportati in camion al campo. La sinagoga di Ko\u0142o per\u00f2 si trovava al centro della citt\u00e0 sotto gli occhi di tutti. Dalla met\u00e0 di marzo 1942 si decise quindi che alla stazione di Ko\u0142o i deportati cambiassero treno per giungere su una linea a scartamento ridotto alla piccola e pi\u00f9 isolata stazione di Powierce e di li' raggiungere a piedi il villaggio di Zawadka, dove venivano rinchiusi per la notte in un mulino, in attesa dei camion per il trasporto al castello di Chelmno.\nGiunti nel cortile del castello, i deportati erano informati dal personale del campo che avrebbero fatto un bagno, e i loro abiti sarebbero stati disinfestati prima di ripartire alla volta dei campi di lavoro. Prima del bagno dovevano consegnare tutti gli oggetti di valore per essere accuratamente registrati. Terminata questa fase, erano spogliati e, dopo aver ricevuto sapone e asciugamani (per non destare sospetti), condotti nel sotterraneo del castello per poi risalire, lungo una rampa, fino al vano di carico di un Gaswagen, un autocarro appositamente modificato per funzionare come una camera a gas. A differenza dei successivi campi di sterminio, Che\u0142mno non disponeva di una camera a gas stabile ma di tre camere a gas mobili, installate sui cosiddetti Gaswagen, gi\u00e0 impiegati per le operazioni degli Einsatzgruppen. La zona di carico degli autocarri era ermeticamente sigillata e alcune tubazioni la collegavano ai gas di scarico prodotti dal motore. Le vittime erano obbligate a stiparsi nell'area di carico, in numero di circa 90, la porta veniva poi sigillata e il motore del furgone acceso: la morte sopraggiungeva in 10-20 minuti, provocata dall'esalazioni di monossido di carbonio.\nI corpi, gi\u00e0 a bordo degli automezzi, venivano poi portati al \"Waldlager\" nella foresta di Rzuchowski, distante circa 4 chilometri, dove si provvedeva a scaricarli; se qualche vittima era rimasta solo stordita, le SS la uccidevano con un colpo di pistola alla nuca. Unit\u00e0 ucraine, controllate dalle SS, provvedevano ad estrarre i denti d'oro dai cadaveri e controllavano minuziosamente che nessun oggetto di valore fosse nascosto sui corpi. Successivamente un \"Sonderkommando\" composto da detenuti ebrei provvedeva al seppellimento dei cadaveri in grandi fosse comuni. Gli autocarri erano rapidamente ricondotti al castello dove si provvedeva alla loro pulizia, spesso imbrattati da escrementi. Il lavoro era svolto con grande rapidit\u00e0 considerando che, ogni giorno, erano svolte 12-13 \"operazioni\".\nFino alla primavera 1942, per la sepoltura dei corpi furono utilizzate quattro lunghe fosse comuni. Successivamente i corpi furono cremati. Nell'estate 1942 il crescente fetore dovuto alla decomposizione dei corpi nelle fosse comuni, ristagnante in tutta l'area circostante, consigli\u00f2 la riesumazione dei corpi e la loro cremazione all'interno di due forni crematori appositamente acquistati. L'operazione, effettuata da detenuti ebrei, prevedeva inoltre la macinazione delle ossa rimaste dopo la cremazione all'interno di un apposito mulino macinatore e la dispersione delle ceneri nel vicino fiume.\nL'operativit\u00e0 del campo di sterminio di Chelmno fu sospesa ai primi di aprile del 1943. Il 7 aprile furono distrutti i forni per la cremazione e ci si preparava a demolire il castello quando giunse inaspettato un ultimo trasporto da Lodz con persone malate di tifo. Ad esse fu ordinato di salire al primo piano dell'edificio che fu fatto saltare in aria con i suoi occupanti. \nNella seconda fase di attivit\u00e0 del campo (1944), riaperto per facilitare la liquidazione totale del ghetto di \u0141\u00f3d\u017a, si cerc\u00f2 di rendere le operazioni pi\u00f9 funzionali sulla base dell'esperienza acquisita negli altri campi di sterminio (Be\u0142\u017cec, Sobib\u00f3r, Treblinka). Prima di tutto, fu riparata e riattivata nella sua interezza la linea a scartamento ridotto che congiungeva Ko\u0142o al vicino villaggio di Chelmno. I deportati trascorrevano la notte rinchiusi nella locale chiesa. Di l\u00ec compivano in camion il breve tragitto fino al campo. Questa volta ad attenderli non era il castello (distrutto nell'aprile 1943), ma due baracche di legno che davano l'impressione di essere giunti all'ingresso di un campo pi\u00f9 vasto. Dalle baracche attraverso uno stretto passaggio coperto si giungeva ad una rampa dove erano in attesa i camion per la \"doccia\", in realt\u00e0 camere a gas mobili. Nella foresta furono costruiti due grandi fornaci per la cremazione dei corpi. Le ceneri venivano raccolte e trasportate di notte con un carro a Zawadka e l\u00ec disperse nel fiume.\nVittime.\nDurante la prima fase di funzionamento del campo, dall'8 dicembre 1941 all'aprile 1943, circa 150.000 persone furono trucidate, fra cui:\nNella seconda fase di attivit\u00e0 del campo (1944) furono uccisi circa 10.000 ebrei provenienti dal ghetto di \u0141\u00f3d\u017a.\nChelmno come luogo di memoria.\nNel giugno 1945 fu istituita una prima commissione di indagine polacca che cominci\u00f2 ad indagare su quello che era successo a Che\u0142mno. Il lavoro si presentava complesso: i nazisti in fuga avevano fatto sparire quasi completamente ogni traccia del campo. \nSolo nel 1957 fu eretto un primo monumento nell'area del campo: le comunit\u00e0 ebraiche di \u0141\u00f3d\u017a e W\u0142oc\u0142awek finanziarono un obelisco che fu eretto vicino alle rovine del castello. Il processo a Adolf Eichmann a Gerusalemme nel 1961 e quelli svoltesi i Germania tra il 1962 e il 1965 permisero una ricostruzione pi\u00f9 accurata dei fatti avvenuti a Che\u0142mno e della geografia del campo, una stima pi\u00f9 precisa del numero delle vittime e della loro provenienza, nonch\u00e9 l'identificazione di molti dei responsabili materiali degli eccidi. \nOggi la maggior parte dei monumenti si trova nell'area del \"Waldlager\" (il campo nella foresta) accanto alla strada che conduce a Ko\u0142o, ovvero nel luogo di sepoltura e incenerimento delle vittime. Nel 1964, la Repubblica popolare di Polonia vi costru\u00ec un grandioso monumento. Come nel caso di altri memoriali eretti a quel tempo in Polonia nei luoghi principali dell'Olocausto, anche qui non vi era alcun riferimento specifico al fatto che la stragrande maggioranza delle vittime fossero ebrei.\nLe trasformazioni politiche avvenute alla fine degli anni ottanta hanno determinato un cambiamento anche nel ricordo delle vittime ebraiche. Nel 1986-87 \u00e8 stata avviata una prima accurata ricerca archeologica dell'area, proseguita poi nel 1997-2004 relativamente all'area del villaggio di Che\u0142mno e nel 2003-2004 di nuovo nella foresta. Nel 1990, \u00e8 stato aperto un piccolo museo, visitabile tutto l'anno, che contiene i reperti rinvenuti nelle campagne di scavo, oltre a materiale illustrativo sullo sterminio degli ebrei e dei rom avvenuto a Che\u0142mno. Allo stesso tempo, sono stati creati altri memoriali alle vittime ebraiche. Oggi, numerose cippi commemorativi servono come un ricordo delle comunit\u00e0 ebraiche i cui membri sono stati uccisi a Che\u0142mno. Nel 1995, grazie a donazioni private, \u00e8 stato inaugurato un memoriale alle vittime ebraiche provenienti dai paesi tedeschi. Ci sono anche diversi monumenti in ricordo delle vittime non ebraiche del campo di sterminio, come i combattenti della resistenza polacca. Altre lapidi commemorative sono state poste fuori dell'area del campo, alla stazione di Ko\u0142o e a Powiercie."}
{"id": "299373", "revid": "287204", "url": "https://it.wikipedia.org/wiki?curid=299373", "title": "I quattro libri dell'architettura", "text": "I quattro libri dell'architettura sono un trattato in quattro tomi pubblicato nel 1570 dall'architetto rinascimentale Andrea Palladio (1508-1580), che ispir\u00f2 lo stile detto \u00abpalladianesimo\u00bb. Secondo Howard Burns essi rappresentano \u00abla pi\u00f9 preziosa pubblicazione illustrata di architettura che si sia avuta fino a quel momento\u00bb.\nPalladio inizi\u00f2 a scrivere il trattato a soli 22 anni e lo arricch\u00ec poi con le proprie opere. La prima edizione de \"I quattro libri dell'architettura\" vide la luce a Venezia nel 1570. Seguono varie edizioni e rifacimenti posteriori, oltre a traduzioni in francese, olandese e inglese.\nAll'interno di questo testo sono presenti illustrazioni atte a dimostrare le idee del Palladio circa la purezza e la semplicit\u00e0 dell'architettura classica, disegnate di suo pugno.\nIl libro riscosse notevole successo e ispir\u00f2 l'opera di un gran numero di architetti fino a tutto il XIX secolo. L'architettura palladiana guadagn\u00f2 popolarit\u00e0 in tutta Europa e, per la fine del XVIII secolo, fu conosciuta anche in America settentrionale, divenendo la pi\u00f9 influente pubblicazione d'architettura mai prodotta e determinando gran parte dell'immagine architettonica della civilt\u00e0 occidentale.\nContenuti dei \"Quattro libri \".\nIl trattato \u00e8 suddiviso in quattro libri che trattano argomenti diversi:\nNei \"Quattro libri\" sono indicate regole sistematiche per il costruire ed esempi di progetti, cosa che all'epoca non era usuale. Anzich\u00e9 modelli da copiare, le tipologie architettoniche assumono la fisionomia di schemi compositivi dove poter esercitare infinite varianti. L'inconfondibile stile della villa palladiana si basa sull'applicazione di dettagli ad un sistema strutturale costruito in laterizio, in pietra e in legno. Palladio present\u00f2 due canoni cui attenersi nelle costruzioni: regole di progettazione basate sull'aspetto e regole per l'edificazione basate sulla logica della costruzione della villa.\nThomas Jefferson, presidente degli Stati Uniti d'America e uno dei pi\u00f9 fervidi estimatori di Palladio, una volta si rifer\u00ec a questo testo definendolo \"la Bibbia\" dell'architettura. Jefferson possedeva cinque diverse edizioni del testo e progett\u00f2 la propria residenza di Monticello in stile neopalladiano."}
{"id": "299374", "revid": "1005847", "url": "https://it.wikipedia.org/wiki?curid=299374", "title": "Nevicata del 1985", "text": "La nevicata del 1985, nota nell'Italia Settentrionale come nevicata del secolo, fu una precipitazione nevosa che si abbatt\u00e9 su gran parte dell'Italia centro-settentrionale fra il 13 e il 17 gennaio 1985, provocando grandi disagi, causata dalla contemporanea ondata di freddo.\nInverno 1984/1985.\nCondizioni climatiche generali.\nL'inverno tra il dicembre 1984 e il gennaio 1985 fu particolarmente rigido, caratterizzato da temperature sempre pi\u00f9 basse, a causa di un'anomalia termica della stratosfera che provoc\u00f2 il congiungimento dell'anticiclone delle Azzorre con quello polare, permettendo la discesa di aria artica marittima sull'Europa.\nIl gennaio 1985.\nA partire dal 4 gennaio, una massiccia ondata di gelo proveniente dall'artico russo (pi\u00f9 precisamente dal mare di Kara) raggiunse il mar Mediterraneo, avanzando con estrema velocit\u00e0.\nL'ondata di gelo, in un primo momento, provoc\u00f2 estese nevicate su Toscana, Umbria, Marche, Lazio (Roma compresa), Campania e anche, in misura minore, in Pianura Padana (sebbene non si trattasse di fenomeni eccezionali per il clima dell'Italia Settentrionale). A causa dell'inversione termica e dell'effetto albedo, le temperature minime in Toscana ed Emilia-Romagna scesero anche al di sotto di -20\u00a0\u00b0C.\nSuccessivamente, tra il 13 ed il 17 gennaio 1985, una depressione centrata sul mar di Corsica provoc\u00f2 quella che (assieme alle altre che seguirono nei giorni successivi) \u00e8 ancor oggi ricordata a Milano come la \"nevicata del secolo\" o \"la nevicata dell'85\", costituendo la nevicata pi\u00f9 forte registrata a Milano nel XX secolo.\nIn una sola nevicata, che dur\u00f2 oltre 72 ore, caddero tra i 70 ed i 90\u00a0cm di neve. Il totale dei centimetri di neve caduti raggiunse livelli record: 20 centimetri a Genova, 30 a Venezia, 40 a Padova e Treviso, 50 a Udine e Vicenza, 60 a Biella, 80 a Bologna, 90 a Brescia, 110 a Como, 122 a Varese, 125 a Belluno fino a 160\u00a0cm in Valganna a nord di Varese. Da 130 a 150\u00a0cm a Trento. A Milano, dopo 4 giorni e 3 notti di nevicata, il manto nevoso arrivava fino a 90\u00a0cm. Nevic\u00f2 addirittura a Cagliari e in tutta la Sardegna.\nConseguenze.\nL'eccezionalit\u00e0 del fenomeno provoc\u00f2 caos e problemi in tutto il Nord Italia, impreparato ad una simile situazione. Inoltre, parte delle attrezzature antineve della metropoli lombarda erano state precedentemente inviate a Roma, dal momento che la Capitale era gi\u00e0 stata bloccata, il 6 gennaio, da una nevicata di dimensioni anomale per il luogo.\nMilano rest\u00f2 bloccata per tre giorni, con le strade invase da bambini in slittino e buontemponi con gli sci. Alcune strade furono nuovamente rese agibili al traffico dopo l'intervento dei carri armati della caserma Perucchetti, ubicata entro la citt\u00e0, per cercare di liberare le strade principali urbane schiacciando e spostando la neve. Vennero impiegati 650 militari di leva del \"terzo battaglione trasmissioni Spluga\", del \"reggimento artiglieria a cavallo \"la Voloire\"\", del \"terzo battaglione logistico di manovra Bersaglieri della brigata Goito\", secondo battaglione bersaglieri \"Governolo\" (Legnano), tutti acquartierati in caserme entro la citt\u00e0 o nei dintorni. Solamente le automobili con le catene montate sulle ruote erano in grado di circolare per le strade cittadine; la rampa di salita sul ponte della Ghisolfa venne bloccata per ore, causa la sbandata di un autoarticolato scivolato sulla neve depositata sul manto stradale.\nPer il carico eccessivo della neve, croll\u00f2 il tetto del velodromo Vigorelli, mentre il nuovo palazzo dello sport (costruito nove anni prima, vicino allo stadio di San Siro), venne completamente distrutto e mai pi\u00f9 ricostruito. I tetti di molti altri edifici pubblici e privati crollarono a causa del peso della neve accumulata, tra cui uno dei due padiglioni palestra della scuola del Sole, nel parco Trotter, mentre lungo le strade abbondavano i rami degli alberi che avevano ceduto per l'accumulo nevoso.\nIn Lombardia le scuole restarono chiuse per una settimana, tranne a Milano, dove vennero aperte prima. L'esercito intervenne per le principali arterie del centro, le vie minori non poterono essere sgomberate costringendo gli studenti (in molte zone della citt\u00e0) a recarsi a scuola con difficolt\u00e0, anche perch\u00e9 per rimuovere la neve dalle strade erano stati forzatamente utilizzati mezzi non specifici (ad es. gli escavatori) che l'avevano accumulata in alcuni punti dei marciapiedi, o tra le strade e i marciapiedi, rendendo ancor pi\u00f9 difficile la circolazione dei pedoni e i loro attraversamenti delle strade.\nL'amministrazione comunale milanese venne accusata di non aver provveduto a compilare in autunno la lista degli spalatori di neve occasionali da mobilitare per le emergenze neve; a tale accusa venne risposto che al solito appello annuale non vi era stata adeguata risposta di potenziali spalatori.\nGli accumuli della neve, raccolta entro il centro urbano da vari autocarri, vennero scaricati in campi periferici alla citt\u00e0, dove resistettero fino a fine primavera, annerendosi sempre pi\u00f9 col passare del tempo a causa dell'inquinamento cittadino.\nL'evento \u00e8 tuttora impresso nei ricordi di coloro che lo vissero anche perch\u00e9, dopo un paio di anni, ci furono tre inverni consecutivi senza fiocchi di neve in molte zone d'Italia.\nRicordi dell'evento nella musica, letteratura e teatro.\nIl gruppo rock Bluvertigo intitol\u00f2 il suo terzo album \"Zero - ovvero la famosa nevicata dell'85\", in ricordo dell'ultimo momento in cui, a detta del complesso, la moderna e attrezzata Lombardia and\u00f2 in crisi.\nAll'interno dell'album \"Dopoguerra\" del gruppo rock italiano Klimt 1918 \u00e8 presente la canzone \"Snow of '85\", ambientata appunto durante questa famosa nevicata.\nPiero Colaprico e Pietro Valpreda ispirati dalla nevicata hanno scritto un romanzo giallo \"La nevicata dell'85\"\nambientato nella Milano bloccata dalla nevicata del 1985.\nLa vicenda di un altro romanzo giallo \"Asso di picche\", scritto da Luciano Secchi, con protagonista il detective Riccardo Finzi si svolge anch'essa durante la nevicata.\nEmilio Russo ha scritto \"Diario Anni Ottanta\", un dramma teatrale ove sette personaggi sono bloccati causa la nevicata entro un bar a Milano. L'opera \u00e8 stata rappresentata al teatro Filodrammatici di Milano durante la stagione 2006/2007.\nNel 2008 si \u00e8 formata la band \"La nevicata dell'85\", molto attiva nella scena indipendente lombarda. L'omonimo album di debutto \u00e8 uscito nel 2010 per \"Fumaio Records\".\nNel 2011 il cantautore bresciano Beppe Donadio pubblica la canzone \"Il primo uomo sulla neve,\" cantata in coppia con Fabio Concato.\nLe interpellanze parlamentari.\nIl blocco quasi generale della circolazione e degli aeroporti, causato dalla nevicata, fu oggetto di numerose interpellanze da parte di parlamentari, alla Camera dei deputati durante la seduta del 16 gennaio 1985.\nLa risposta del Governo venne data sia dal Ministro dei trasporti Claudio Signorile che dal Ministro per il coordinamento della protezione civile Giuseppe Zamberletti.\nSignorile osserv\u00f2 \"...il carattere eccezionale, realmente eccezionale, delle precipitazioni e delle condizioni meteorologiche...\" aggiungendo, a discolpa dei disservizi lamentati nelle interpellanze, che \"... il riferimento al 1956 \u00e8 solo parzialmente esatto, dal momento che, se genericamente la tendenza meteorologica \u00e8 stata sul tipo di quella del 1956, l'intensit\u00e0 delle precipitazioni, la situazione delle temperature e la gravit\u00e0 delle conseguenze sono state nettamente superiori\".. fornendo inoltre paragoni con disservizi avvenuti in altri paesi europei in simili condizioni.\nZamberletti rifer\u00ec che aveva \"...disposto il trasferimento di unit\u00e0 del genio del IV corpo d'armata, della regione nord-est, in supporto alla realt\u00e0 metropolitana lombarda e soprattutto della citt\u00e0 di Milano...\" . Questi reparti erano posti a disposizione della Prefettura di Milano in coordinamento con i Sindaci locali."}
{"id": "299375", "revid": "10137", "url": "https://it.wikipedia.org/wiki?curid=299375", "title": "Aktion Reinhard", "text": ""}
{"id": "299392", "revid": "123023310", "url": "https://it.wikipedia.org/wiki?curid=299392", "title": "Attilio Boccazzi Varotto", "text": "Biografia.\nCon pi\u00f9 di 90 volumi fotografici pubblicati dal 1975 fino alla morte, \u00e8 stato tra i fotografi italiani pi\u00f9 rappresentativi della generazione del dopoguerra. Nato in una famiglia operaia torinese, incominci\u00f2 a lavorare giovanissimo come fotolitista. A 24 anni spinto dalla passione per la montagna e l'alpinismo, ereditata dal nonno che era stato portatore di Ottorino Mezzalama morendo a sua volta in montagna, decise di dedicarsi alla fotografia. L'attivit\u00e0 saltuaria di guida alpina e la produzione d'immagini naturalistiche gli consentirono di trascorrere parecchi mesi l'anno sui monti del Piemonte, della Valle d'Aosta e della Francia. Alla fine degli anni sessanta, si dedic\u00f2 alla comunicazione politica realizzando numerosi manifesti contro il colpo di Stato cileno e approd\u00f2 alla fotografia pubblicitaria. Nel 1975 usciva intanto, per la Priuli &amp; Verlucca di Ivrea che rimase per quasi 20 la sua principale casa editrice di riferimento, godendo negli anni '80 proprio in ragione di questa collaborazione di una straordinaria popolarit\u00e0 sia in Italia sia all'estero, I racconti della stalla, una raccolta di leggende valdostane. Da quel momento in poi, fu per circa 15 anni responsabile delle pagine culturali della Rivista della Montagna, raccogliendo attorno a s\u00e9 un gruppo di giovani appassionati come Enrico Camanni e Roberto Mantovani. Nel 1979, diede alle stampe il primo libro italiano dedicato al Parco Nazionale d'Abruzzo e l'anno successivo fond\u00f2 la collana di fotografia \"Grandangolo\" che si caratterizzata, con i suoi 26 volumi, per gli interessi folklorici ed etnografici. Nei primissimi anni 80 pass\u00f2 molti mesi tra Nepal e Tibet iniziando una lunga produzione letteraria e fotografica dedicata ai miti, alle tradizioni, al folklore della cultura contadina, dal sud Italia all'Himalaya. In quegli stessi anni si ciment\u00f2 anche con la traduzione di libri concernenti la montagna e l'alpinismo, facendo conoscere in Italia autori come Patrick Edlinger di cui port\u00f2 in Italia e tradusse \"Opera Vertical\", Patrick Berhault e Samivel di cui tradusse tutti i primi volumi giunti in Italia. Fra i primi in Italia e nel mondo, si avvicin\u00f2 alla fotografia panoramica, partecip\u00f2 al perfezionamento di una speciale macchina fotografica, attualmente la pi\u00f9 diffusa panoramica in commercio, con la quale - il logo\"360\u00b0\", da lui diretta fino alla morte- pubblic\u00f2 pi\u00f9 di 15 volumi aventi come soggetto sia le maggiori citt\u00e0 italiane ed estere, sia le montagne e le regioni alpine. Una produzione che contribu\u00ec a una grande popolarit\u00e0 in Francia, Svizzera, Austria e nel Regno Unito. Fu inoltre incaricato delle riprese su lastra diapositiva del \"Codice Warmondo\", conservato nella Biblioteca Capitolare di Ivrea, del \"Missale magnum festivum domini Georgii Challandi\" presso la Collegiata dei Santi Pietro e Orso di Aosta e dell'importantissimo codice conservato presso l'Archivio dell'Abbazia di Montecassino, \"De Universo\". Nel momento di maggiore realizzazione professionale e personale gli fu diagnosticato un male incurabile: mor\u00ec a Torino nel luglio 1995. La Regione autonoma Valle d'Aosta, come omaggio postumo, gli ha dedicato nel febbraio 1996 una mostra personale con le pi\u00f9 belle immagini da lui realizzate sui lavori tradizionali dell'arco alpino. Nell'aprile 1997, un'altra mostra \"(\u201cLa provincia di Torino nell'obbiettivo di Attilio Boccazzi Varotto\u201d)\" gli \u00e8 stata dedicata nella sede di Palazzo Cisterna della Provincia di Torino..\nIl nome.\nIl trattino tra Boccazzi e Varotto, apposto per un errore tipografico alla pubblicazione delle sue prime foto, \u00e8 stato riconfermato nella maggior parte dei volumi fotografici. Non fu invece normalmente usato negli scritti."}
{"id": "299395", "revid": "287204", "url": "https://it.wikipedia.org/wiki?curid=299395", "title": "Annibale Comessatti", "text": "Biografia.\nStudi\u00f2 all'Universit\u00e0 di Padova con Giuseppe Veronese e Francesco Severi e qui si laure\u00f2 nel 1908. Successivamente lavor\u00f2 a lungo come assistente di Francesco Severi. Nel 1920 cominci\u00f2 a insegnare in seguito alla vittoria di un concorso Analisi algebrica e Geometria analitica all'Universit\u00e0 di Cagliari. Nel 1922 fu trasferito all'Universit\u00e0 di Padova. Tenne anche dei corsi presso le Universit\u00e0 di Ferrara e di Bologna.\nFu membro dell'Accademia dei Lincei dal 1935. Si interess\u00f2 soprattutto di Geometria algebrica, nella quale port\u00f2 personali vedute, specie in questioni di realt\u00e0 degli enti algebrici, in cui era un vero specialista.\nTra i suoi allievi vanno ricordati Ugo Morin e Mario Baldassarri."}
{"id": "299396", "revid": "23", "url": "https://it.wikipedia.org/wiki?curid=299396", "title": "Benares", "text": ""}
{"id": "299399", "revid": "88786", "url": "https://it.wikipedia.org/wiki?curid=299399", "title": "Attilio Colacevich", "text": "Biografia.\nConsegu\u00ec il dottorato in Fisica nel 1929 presso l'Universit\u00e0 di Firenze e nel 1933 Giorgio Abetti lo assunse come assistente all'Osservatorio di Arcetri. Nel 1934 ottenne una borsa di studio dalla \"Rockefeller Foundation\" presso l'Osservatorio Lick eseguendo ricerche sulle binarie spettroscopiche. Nel giugno 1948 fu nominato direttore dell'allora Osservatorio Astronomico Collurania a Teramo, oggi divenuto Osservatorio Astronomico d'Abruzzo e, pochi mesi dopo, direttore dell'Osservatorio Astronomico di Capodimonte a Napoli. Nel 1949 ritorn\u00f2 negli Stati Uniti, prima al Warner and Swasey Observatory di Cleveland facendo osservazioni con Jason Nassau al telescopio Burrell-Schmidt di 61 cm di apertura per gli studi sulla classificazione spettroscopica delle stelle rosse, poi fu a Chicago all'Osservatorio Yerkes e infine soggiorn\u00f2 per un mese in Texas all'Osservatorio McDonald. Qui collabor\u00f2 con Otto Struve che lo defin\u00ec \"uno dei pi\u00f9 attivi astronomi europei\". Osserv\u00f2 con il telescopio \"Otto-struve\" di 2.1 m, al tempo il secondo telescopio pi\u00f9 grande esistente dopo il telescopio Hooker dell'Osservatorio di Monte Wilson, e insieme a Gerard Kuiper e William P. Bidelman ottenne gli spettrogrammi del sistema a eclisse con atmosfera estesa 32 Cygni. Durante l'eclissi solare del 25 febbraio 1952, osservata in Sudan, ottenne per la prima volta lo spettro diurno del cielo.\n\u00c8 stato membro dell'Accademia Nazionale dei Lincei, dell'International Astronomical Union e dell'Accademia delle Scienze di Napoli.\nRiconoscimenti.\nNel 1955 l'Accademia dei Lincei gli confer\u00ec alla memoria il Premio Nazionale del Presidente della Repubblica per l'Astronomia, Geodesia e Geofisica."}
{"id": "299416", "revid": "117640453", "url": "https://it.wikipedia.org/wiki?curid=299416", "title": "Umberto Cisotti", "text": "Biografia.\nComp\u00ec gli studi medi presso Udine. Successivamente si iscrisse all'Universit\u00e0 degli Studi di Padova seguendo il quadriennio di studi in Matematica compreso tra il 1899 e il 1903. Qui ebbe per maestri, fra gli altri, D'arcais, Ricci e Levi Civita. Fu proprio col matematico Tullio Levi Civita che egli elabor\u00f2 e discusse la tesi di laurea il 30 ottobre 1903. Successivamente, adempiti gli obblighi della leva militare, insegn\u00f2 nelle scuole medie. Dal 1907 al 1913 fu assistente di Tullio Levi Civita.\nNel 1913 cominci\u00f2 a insegnare Fisica matematica all'Universit\u00e0 degli Studi di Pavia. Successivamente si trasfer\u00ec al Politecnico di Milano in cui insegn\u00f2 Meccanica e Analisi matematica. Nel 1921 insegn\u00f2 Meccanica razionale. Insegn\u00f2 anche all'Universit\u00e0 degli Studi di Milano dopo la sua fondazione (1924) e nel 1927 fond\u00f2, insieme ad altri, il Seminario matematico e fisico italiano.\nScrisse circa 200 pubblicazioni che trattano principalmente di idromeccanica piana che fu studiata da lui e dai suoi studenti con il metodo delle variabili complesse. Si occup\u00f2 inoltre anche del paradosso di D'Alembert e delle scie.\nNei suoi ultimi anni di vita si interess\u00f2 al calcolo tensoriale e alle sue applicazioni. Inoltre scrisse alcuni trattati sul calcolo tensoriale, sull'idromeccanica piana, sulla meccanica e sull'analisi algebrica.\nFu membro dell'Accademia Nazionale dei Lincei e dell'Istituto lombardo di scienze e lettere."}
{"id": "299418", "revid": "767487", "url": "https://it.wikipedia.org/wiki?curid=299418", "title": "Michele Cipolla", "text": "Biografia.\nFiglio di Luigi Cipolla e di Rosaria Moncada, dopo aver studiato alla Scuola Normale Superiore di Pisa, si laure\u00f2 all'Universit\u00e0 degli Studi di Palermo nel 1902, dedicandosi per circa un decennio all'insegnamento tra il ginnasio di Corleone e il liceo di Potenza. Nel 1911 cominci\u00f2 a insegnare Analisi algebrica all'Universit\u00e0 degli Studi di Catania, da dove, nel 1923, si trasfer\u00ec a Palermo, per restarvi fino alla morte.\nDiede notevoli contributi alla teoria dei numeri (campo nel quale era uno dei pochi cultori italiani; la sua amicizia con Giovanni Sansone forn\u00ec, a quest'ultimo, lo stimolo per dedicarsi anch'egli a ricerche nello stesso ambito), a quella dei gruppi finiti, alla logica matematica, alla critica dei fondamenti e alla storia e didattica della matematica. Pubblic\u00f2 inoltre un centinaio di lavori, una decina di trattati di livello universitario e una collana di testi per le scuole medie in collaborazione con Vincenzo Amato.\nTutta la sua opera fu caratterizzata da \"rigore impeccabile e raffinato senso estetico\". Fra i trattati universitari scritti da lui ricordiamo quello di analisi algebrica, quello sulla teoria dei gruppi e la raccolta delle sue conferenze sulle matematiche elementari da un punto di vista superiore.\nFu nominato dottore \"honoris causa\" dell'Universit\u00e0 di Sofia. Poco prima della sua morte, fu nominato membro dell'Accademia Nazionale dei Lincei."}
{"id": "299419", "revid": "712828", "url": "https://it.wikipedia.org/wiki?curid=299419", "title": "Confederazione dei Sistemi Indipendenti", "text": "La Confederazione dei Sistemi Indipendenti (\"Confederation of Indipendent Systems\"), CSI (\"CIS\") in breve, \u00e8 un'organizzazione immaginaria dell'universo di \"Guerre stellari\", che appare nella prima volta nella trilogia prequel e nella serie animata \"\".\nCaratteristiche generali.\nFondata nel 24 BBY, l'organizzazione della Confederazione dei Sistemi Indipendenti (CSI in breve) era costituita da organizzazioni pi\u00f9 piccole e interi sistemi stellari che erano intenzionati a lasciare la Repubblica Galattica, e creare un nuovo governo, accusando quello in vigore di essere diventato corrotto e marcio. Questo sentimento di disgusto verso la Repubblica port\u00f2 \"centinaia\" di sistemi attivi ad unirsi nella Confederazione e, stando alle parole del malvagio Conte Dooku, almeno diecimila pronti ad unirsi nella prima ed effettiva riunione del neonato Consiglio Separatista. Molte corporazioni di rilievo della galassia come la Federazione dei Mercanti, la Tecno Unione, la Gilda del Commercio, l'Alleanza Corporativa, e il Clan Bancario Intergalattico si unirono alla sempre pi\u00f9 grande organizzazione.\nLo scopo della confederazione era di dividersi dalla Repubblica e formare un nuovo governo perch\u00e9 nelle opinioni di Dooku la Repubblica stava diventando corrotta. Quando Dooku inizi\u00f2 a proporre una secessione dalla Repubblica, aveva in mente una linea di conflitto assolutamente incentrata sul dialogo e sulla diplomazia. Tuttavia, quando il suo nuovo maestro lo inizi\u00f2 al lato oscuro della Forza, Dooku pens\u00f2 che obbligare la Repubblica ad accettare non solo la secessione ma tutte le sue proposte sarebbe stato di sicuro pi\u00f9 rapido.\nCos\u00ec promise ai promotori di maggiore influenza della Confederazione che, se avessero unito i loro eserciti droidi, sarebbero senza dubbio riusciti a far accettare le loro vedute dalla Repubblica. Dooku promise inoltre che la linea guida del governo si sarebbe orientata su una sorta di anarco-capitalismo, il quale avrebbe incrementato la ricchezza ed il potere della classe mercantile, senza alcuna limitazione governativa.\nI membri di questa organizzazione si incontrarono per la prima volta su Geonosis dove il conte Dooku mostr\u00f2 le fabbriche del pianeta che stavano sfornando ormai da due anni centinaia di migliaia di droidi, i quali avrebbero costituito il primo esercito galattico della CSI.\nIl conflitto crescente tra Separatisti e Repubblica esplose nel 22 BBY data che fece iniziare le guerre dei cloni.\nAnche se apparentemente la confederazione era governata dal consiglio separatista e da Dooku, il vero burattinaio era il misterioso Darth Sidious, il quale impartiva ordini tramite il suo apprendista, Dooku appunto.\nBench\u00e9 i capi separatisti avessero fornito l'esercito di droidi nessuno di loro aveva conoscenze strategiche e militari per gestire con efficacia una guerra, persino il conte Dooku che aveva studiato per qualche anno alcune strategie del passato non pot\u00e9 dirigere con efficacia determinate operazioni, cos\u00ec nelle file della confederazione iniziarono ad apparire abili generali, comandanti degni di nota e abili guerrieri che portarono la confederazione a mettere in crisi la repubblica in diverse occasioni.\nTra questi spiccano il Generale Grievous noto per il suo grande talento strategico e per la sua perfidia sul campo di battaglia e il comandante Asajj Ventress, malvagia e temutissima Sith famosa per la sua ferocia e la sua determinazione durante le battaglie.\nNel 19 BBY Dart Fener, per ordine del malvagio Imperatore Palpatine, elimin\u00f2 tutti i capi della Confederazione in una trappola sul pianeta Mustafar partendo dalle guardie neimoidiane seguendo poi due funzionari neimoidiani, Denaria Kee, Aito laff, Po Nudo, Passel Argente, Nank Tun, San Hill, Shu Mai, Cat Miin, Sun Rit, Tikkes, Poggle, Rute Gunnay, Rune Haako, Wat Tambor e infine Nute Gunray, smobilitando gli eserciti droidi separatisti, causando cos\u00ec la fine definitiva dell'alleanza.\nDopo che la CSI venne disfatta per opera di Anakin Skywalker, divenuto Dart Fener su Mustafar, venne inviato un segnale che ordinava la disattivazione delle truppe droidi. Un geonosiano, Gizor Dellso, ingegnere Geonosiano della Confederazione dei Sistemi Indipendenti che prese parte al disegno ed alla costruzione dell'armata droide, era stato convocato su Mustafar dai capi della CSI. Quando arriv\u00f2 sul pianeta vulcanico, oltre ai corpi dei leader Separatisti trov\u00f2 una fabbrica di droidi. Subito la riattiv\u00f2 e si autoproclam\u00f2 \"Comandante Finale\" della CSI, con appunto il sogno di sconfiggere l'Impero Galattico e governare la Galassia. Insieme ad altri Geonosiani suoi aiutanti, lavor\u00f2 sul progetto dell'Ultra Droide da Battaglia B3 e in breve tempo organizz\u00f2 una difesa spaziale del pianeta, riattivando navi da battaglia droidi. Quando Dart Fener venne a sapere che Gizor rifiutava di arrendersi, mand\u00f2 la Legione 501 sul pianeta Mustafar per assassinare Dellso insieme ai suoi aiutanti e a distruggere la fabbrica droide con i progetti del nuovo modello di droide da battaglia B3. Cos\u00ec la Legione 501 riusc\u00ec a superare la difesa spaziale posta attorno all'orbita di Mustafar e ad uccidere Gizor Dellso dopo una dura battaglia sul pianeta. In seguito venne lanciato un attacco orbitale sulla fabbrica droide che venne distrutta assieme ai piani dell'ultra droide da battaglia.\nDurante il governo dell'Impero alcune associazioni che facevano parte della Confederazione dei Sistemi Indipendenti si allearono con i Ribelli ed entrarono a far parte dell'Alleanza Ribelle.\nAlleati della Confederazione.\nFederazione dei Mercanti.\nLa Federazione dei Mercanti era una organizzazione fondata nel 350 BBY come associazione commerciale e di affari, che crebbe fino a dominare diversi sistemi stellari. I neimoidiani erano sempre stati delle presenze influenti nella direzione della Federazione, anche se divenne completamente gestita da loro solo a partire dal 33 BBY dopo la Conferenza di Eriadu, quando i neimoidiani fecero assassinare i leader Kuati e ne presero il controllo totale. Nute Gunray assunse il ruolo di capo della Federazione con il titolo di vicer\u00e9. Anni dopo Gunray venne manipolato da Darth Sidious che gli ordin\u00f2 di invadere Naboo, al fine di destabilizzare il gi\u00e0 precario equilibrio della Vecchia Repubblica. La Federazione contribu\u00ec al varo di tantissime navi capitali, tra cui la nave messa a disposizione di Grievous, la \"Invisible Hand\", durante le guerre dei cloni e centinaia di migliaia di droidi da battaglia senza contare l'incredibile fonte di risorse finanziarie.\nLa Federazione mantenne per molto tempo il monopolio del commercio interstellare e crebbe la sua influenza all'interno delle strutture di potere della Repubblica Galattica grazie al seggio nel Senato Galattico con il proprio rappresentante diplomatico Lott Dod. I Neimodiani disponevano di mappe della Galassia conosciuta che segnavano rotte iperspaziali molto precise, al punto che solo i Jedi e il cancelliere Palpatine potevano disporre di mappe di qualit\u00e0 e precisione simile.\nCon la morte di Nute Gunray per mano di Dart Fener, la Federazione dei Mercanti perse tutto il suo potere e prestigio. Gli eserciti di droidi da battaglia vennero disattivati e le flotte di navi capitali vennero per la maggior parte demolite (ma alcune si ritirarono nell'Orlo Esterno). Il nuovo vicer\u00e9 Sentepeth Findos firm\u00f2 un trattato di pace con l'Impero Galattico il giorno in cui le guerre dei cloni terminarono, cedendo tutte le risorse belliche disponibili a Palpatine. Poco tempo dopo, Palpatine costrinse Sentepeth Findos a firmare un trattato che fece s\u00ec che la federazione venisse nazionalizzata completamente, da quel giorno la Federazione dei Mercanti cess\u00f2 di esistere.\nAlleanza Corporativa.\nLa Alleanza Corporativa era il corpo di negoziazione per varie associazioni di commercio. A causa della influenza economica e finanziaria, l'Alleanza era molto ricca e aveva un'influenza considerevole nel Senato galattico. Durante gli ultimi giorni della Repubblica, l'Alleanza venne rappresentata nel Senato dal suo magistrato, Passel Argente. Come i suoi contemporanei Federazione dei Mercanti e Clan Bancario Intergalattico, l'Alleanza aveva la propria forza militare per difendere i propri interessi. A causa della opposizione frustrante del Senato l'Alleanza support\u00f2 il blocco di Naboo della Federazione dei Mercanti, e si alline\u00f2 con la Confederazione dei Sistemi Indipendenti di Dooku. L'Alleanza sarebbe rimasta un supportatore silenzioso che avrebbe regolato la distribuzione di prodotti in favore dei Separatisti.\nDurante le guerre dei cloni essa finanzi\u00f2 la costruzione delle immense difese del pianeta Thulle, e finanzi\u00f2 l'immenso esercito di droidi oltre a fornire ingenti forze militari alla Confederazione, nonch\u00e9 pianeti da utilizzare come settori logistici. In seguito alla morte del leader Passel Argente, durante la missione a Mustafar, l'Alleanza croll\u00f2 e venne totalmente assorbita dall'Impero Galattico.\nClan Bancario Intergalattico.\nIl Clan Bancario Intergalattico era una unione di un Consiglio di Clan Bancari. Il presidente era San Hill di Muunilinst, pianeta sede principale del CBI. San Hill venne arrestato dalle forze della Repubblica all'inizio delle guerre dei cloni, successivamente venne fatto fuggire per riunirsi alle forze Separatiste. Durante le guerre dei cloni, il Clan diede parte della sua armata di droidi da difesa e da battaglia alla CSI. Tra i suoi droidi da battaglia vi erano gli IG Lancer, pi\u00f9 avanzati dei comuni Baktoid. Il Clan era anche responsabile della manifattura dei droidi d'\u00e9lite IG-100 MagnaGuard del Generale Grievous e del famoso droide cacciatore di taglie IG-88. Il CBI ricav\u00f2 un utile elevato dalla guerra, servendo sia la Repubblica che la CSI. Con la morte del presidente del Clan a Mustafar, il Clan pass\u00f2 sotto il controllo dell'Impero Galattico.\nGilda del commercio.\nLa Gilda dei Commercio era un gruppo mercantile composto da diverse corporazioni non sempre volenterose di far parte di questa associazione. Le compagnie che resistevano alla Gilda venivano messe sotto tremenda pressione. Come le altre societ\u00e0, anche la Gilda aveva le proprie forze di sicurezza. La Gilda poteva contare sull'appoggio di diversi pianeti governati da ufficiali corrotti, senatori, e spie industriali. Negli anni precedenti le guerre dei cloni, la leader Shu Mai aveva incrementato grandemente la forza militare e commerciale della Gilda. Cominci\u00f2 anche ad allineare la propria compagnia con la CSI del Conte Dooku. Nel 22 BBY Shu Mai era presente ad un incontro dei Separatisti su Geonosis che vide la nascita della Confederazione dei Sistemi Indipendenti. Sapeva che il supportare i Separatisti sarebbe stato un atto di tradimento nei confronti della Repubblica, ma non pot\u00e9 resistere alle promesse di guadagno immenso. La Gilda si alle\u00f2 alla Confederazione durante le guerre dei cloni e forn\u00ec armate di droidi da battaglia e diverse flotte di astronavi. In seguito alla morte di Shu Mai per mano di Dart Fener nel 19 BBY, la Gilda dei Commercio cess\u00f2 di esistere e ci\u00f2 che ne rimase fin\u00ec sotto il controllo dell'Impero Galattico.\nTecno Unione.\nLa Tecno Unione era una delle pi\u00f9 importanti istituzioni della galassia nel settore industriale e tecnologico ai tempi della Vecchia Repubblica. Durante le guerre dei cloni, l'Unione si un\u00ec alla causa della Confederazione dei Sistemi Indipendenti. Disponeva di un esercito di droidi da battaglia e altri armamenti micidiali. Con la morte del suo leader Wat Tambor, la fine delle guerre dei cloni e la nascita dell'Impero Galattico, l'organizzazione venne annessa all'Impero pur mantenendo una certa autonomia e influenza. L'Unione aveva molti interessi minerari per l'estrazione del gas tibanna su Bespin, durante gli eventi descritti ne \"L'Impero colpisce ancora\"."}
{"id": "299426", "revid": "1435322", "url": "https://it.wikipedia.org/wiki?curid=299426", "title": "Trieste Science+Fiction Festival", "text": "Il Trieste Science+Fiction Festival \u00e8 un festival cinematografico nato nel 2000 col nome di Science plus Fiction su iniziativa del Centro Ricerche e Sperimentazioni Cinematografiche e Audiovisive La Cappella Underground, raccogliendo l'eredit\u00e0 del Festival internazionale del film di fantascienza di Trieste svoltosi dal 1963 al 1982.\nLa manifestazione esplora vari ambiti della cultura fantascientifica, dal cinema al fumetto, dalla letteratura al teatro attraverso retrospettive, omaggi, rarit\u00e0, convegni e incontri con rilevanti esponenti della produzione cinematografica di fantascienza italiani e stranieri.\nIl Trieste Science+Fiction Festival assegna annualmente al miglior lungometraggio del concorso internazionale il tradizionale premio \"Asteroide\", gi\u00e0 massimo riconoscimento dello storico festival triestino.\n\u00c8 membro della European Fantastic Film Festivals Federation, in collaborazione con la quale assegna ogni anno il M\u00e9li\u00e8s d'argento (\"M\u00e9li\u00e8s d'argent\") al miglior lungometraggio e cortometraggio europeo in concorso.\nStoria.\nNel 1963 nasce il Festival internazionale del film di fantascienza, una manifestazione rivoluzionaria che porta a Trieste illustri personalit\u00e0 dello stardom internazionale come Arthur C. Clarke, Roger Corman (il cui \"L'uomo degli occhi a raggi X\" viene premiato con l'Astronave d'argento nel 1963), Riccardo Freda, Forrest J. Ackerman, Umberto Eco (in giuria nel 1963) e Brian Aldiss. Lo organizza un gruppo di \u201cgiovani della poesia visiva\u201d \u2013 cos\u00ec li definisce Ungaretti in un telegramma augurale, ancora in possesso de La Cappella Underground \u2013 che avrebbero fatto della citt\u00e0 un palcoscenico unico per il cinema di genere, fino al 1982, anno in cui il festival si interrompe.\nNel 2000 La Cappella Underground decide di rilanciare la tradizione di quel festival, proponendo produzioni indipendenti, anteprime e film rari, con il nuovo nome di Science plus Fiction.\nNel 2002, in collaborazione con Arnoldo Mondadori Editore nel cinquantenario della rivista Urania (la collana editoriale dedicata al fantastico e alla fantascienza), viene istituito il premio alla carriera Urania d'Argento, conferito quell'anno a Pupi Avati. Nel corso delle successive edizioni, sono stati insigniti dell'Urania d'Argento: Dario Argento (2003), Jimmy Sangster (2004), Lamberto Bava (2005), Enki Bilal e Terry Gilliam (2006), Joe Dante (2007), Ray Harryhausen (2008, che parteciper\u00e0 in videoconferenza da Londra), Roger Corman e Christopher Lee (2009), George A. Romero (2011), Alfredo Castelli (2012), Gabriele Salvatores (2013), Alejandro Jodorowsky (2014), Bruce Sterling (2015), Rutger Hauer (2016), Sergio Martino (2017) e Douglas Trumbull (2018). Nel 2019 il nome del premio \u00e8 stato cambiato in Premio Asteroide alla Carriera ed \u00e8 stato conferito a Phil Tippett e poi nel 2021 a Abel Ferrara.\nNel 2004, alla sua quinta edizione, Science plus Fiction lancia una nuova sfida restaurando il simbolo dimenticato della manifestazione a cui si ispira: l'Asteroide, premio storico del ciclo ventennale del Festival internazionale del film di fantascienza di Trieste. Originariamente noto come \"Asteroide d'Oro\", il premio veniva consegnato al miglior film in concorso ed era disegnato ogni anno da un artista diverso; se, infatti, il festival aveva saputo portare celebri personaggi e film di spicco nel panorama del cinema sci-fi, altrettanto eccellenti erano i nomi degli artisti che firmavano il premio, dal triestino Nino Perizi a Marcello Mascherini.\nNel 2005 il Science plus Fiction entra a far parte della European Fantastic Film Festivals Federation, network che riunisce le principali manifestazioni del settore nella prospettiva di promuovere ai massimi livelli la produzione cinematografica europea di genere.\nIl festival nel 2007 assume la dicitura di Science+Fiction (poi Trieste Science+Fiction Festival) e si caratterizza per un ampio ventaglio di appuntamenti: non solo cinema, ma anche eventi collaterali sui temi correlati alla fantascienza (tavole rotonde, convegni scientifici, concerti e performance teatrali, esposizioni d'arte e incontri letterari).\nNel 2009 il festival introduce il concorso M\u00e9li\u00e8s per i lungometraggi, che affianca quello gi\u00e0 dedicato ai cortometraggi.\nIl programma cinematografico ha sempre offerto proposte diverse che potessero accontentare appassionati e neofiti dei generi science-fiction, horror e fantasy e, nel corso degli anni, si sono andate delineando via via nuove sezioni: ad oggi (2019), oltre alla sezione ufficiale \"Neon\" che comprende le ultime novit\u00e0 e le anteprime in concorso e fuori concorso, il Festival presenta classici del cinema fantascientifico, cortometraggi in concorso (\"European Fantastic Shorts\") e fuori concorso (\"Fantastic Shorts\"), \"Spazio Italia\", la vetrina dedicata alle produzioni italiane fantastiche e fantascientifiche, e documentari a tema (fanta)scientifico, con presentazioni e incontri di approfondimento a cura di esperti del settore. Fra le numerose retrospettive che hanno accompagnato le sezioni ufficiali: \"Brit Invaders!\" (2003-2005), dedicata alla produzione sci-fi britannica dagli anni Sessanta agli autori contemporanei; \"Marx Attacks!\" (2007, 2009) con una visione allargata alle produzioni sovietiche e dell'Est Europa; \"FantaEspa\u00f1a\" (2002), dedicata al cinema di fantascienza spagnolo, a cura di Carlos Aguilar; \"Voyage Fantastique\" (2006-2008), un viaggio all'interno della fantascienza francese, in collaborazione con il Institut fran\u00e7ais di Milano e l'Ambasciata di Francia; \"Fant'America\" (2009) un omaggio ad Edgar Allan Poe a duecento anni dalla sua nascita.\nLa manifestazione registra pi\u00f9 di 20.000 presenze all'anno."}
{"id": "299437", "revid": "124662602", "url": "https://it.wikipedia.org/wiki?curid=299437", "title": "Jean-Auguste-Dominique Ingres", "text": "Biografia.\nGiovinezza.\nJean-Auguste-Dominique Ingres nacque a Montauban, in Francia, primo di sette fratelli (cinque dei quali sono sopravvissuti al periodo neonatale). Il padre, Jean-Marie-Joseph Ingres (1755\u20131814), era un decoratore e miniatore non privo di talento; la madre, Anne Moulet (1758\u20131817), era invece la figlia quasi analfabeta di un parrucchiere. La formazione di Ingres avvenne nell'ambito artistico francese sotto la guida del padre, che fu in grado di valorizzare il precoce talento del figlio introducendolo all'esercizio del disegno. A partire dal 1786 inizi\u00f2 a seguire le lezioni dell'\u00c9cole des Fr\u00e8res de l'\u00c9ducation Chr\u00e9tienne locale; Ingres frequent\u00f2 la scuola sino a quando venne chiusa a causa di alcuni tumulti popolari che gi\u00e0 preludevano allo scoppio della Rivoluzione Francese.\nNello stesso anno Ingres si trasfer\u00ec con la famiglia a Tolosa, dove prosegu\u00ec la sua formazione e conobbe illustri personaggi. Presso la Acad\u00e9mie Royale de Peinture, Sculpture et Architecture, dove si era iscritto, egli studi\u00f2 sotto la guida dello scultore Jean-Pierre Vigan, del paesaggista Jean Briant e del pittore neoclassico Guillaume-Joseph Roques. L'amore contagioso di Roques per l'arte di Raffaello avrebbe influenzato in maniera decisiva il giovane Ingres, che si accost\u00f2 affascinato allo studio della Roma delle antichit\u00e0, dove venti anni addietro Jacques-Louis David aveva iniziato la rivoluzione neoclassica in pittura. Contestualmente, Ingres venne avviato allo studio della musica con l'aiuto del violinista Lejeune: rivel\u00f2 doti musicali notevoli, tanto che divent\u00f2 secondo violino dell'orchestra municipale di Tolosa. Da questa sua seconda attivit\u00e0 artistica \u00e8 nato un modo di dire molto diffuso in francese, \u00abviolon d'Ingres\u00bb (\"violino d'Ingres\"), con cui si indica una passione in cui si eccelle coltivata parallelamente alla propria attivit\u00e0 principale.\nA Parigi.\nDopo aver riportato il primo premio di disegno all'Accademia di Tolosa nel 1797, Ingres decise di trasferirsi a Parigi per studiare arte al seguito dell'illustre pittore neoclassico Jacques-Louis David, in quell'anno assorbito nell'esecuzione del gran quadro delle \"Sabine\". Giunto nella capitale francese poco prima del 18 fruttidoro dell'anno V (4 settembre 1797), Ingres apprese in questo ambiente gli ideali neoclassici e svilupp\u00f2 la sua particolare armonia delle linee tenui e nell'utilizzo del colore.\nIntanto, nel 1800, Ingres concorse per il \"prix de Rome\", una borsa di studio che garantiva ai vincitori un periodo di perfezionamento artistico presso la citt\u00e0 Eterna; pur risultando secondo (David, infatti, predilesse un altro suo allievo per evitare che partisse per il servizio militare), l'artista riusc\u00ec comunque ad aggiudicarsi l'ambito premio qualche anno dopo con l'esecuzione de \"Gli ambasciatori di Agamennone\". Ingres, tuttavia, pot\u00e9 recarsi a Roma solo nel 1806, quando lo stato francese pot\u00e9 finalmente accumulare fondi sufficienti per finanziare il viaggio.\nTrasferitosi in una cella del convento sconsacrato delle Cappuccine a Parigi, dove visse in compagnia dell'amico Lorenzo Bartolini, Ingres acquis\u00ec una certa notoriet\u00e0 dipingendo ritratti: di questi, si segnalano \"La famiglia Rivi\u00e8re\", \"La bella Z\u00e9lie\", \"Il primo console\", e l\"'Autoritratto\". Come raramente accadde negli artisti della sua generazione, inoltre, Ingres studi\u00f2 assiduamente i maestri del passato: oltre agli italiani quali Andrea Mantegna e Raffaello (suo punto di riferimento privilegiato), egli si form\u00f2 anche sull'esempio della tradizione pittorica fiamminga, ben rappresentata da Hans Holbein il Vecchio e Jan van Eyck. Fu proprio quest'ultimo una delle fonti d'ispirazione per il \"Napoleone in trono\", completato nel 1806 e presentato al Salon dello stesso anno. L'opera, in cui il generale corso viene assimilato a un Giove onnipotente, fu da subito oggetto di critiche molto aspre e virulente, suscitate dalla mancanza di somiglianza del Napoleone ivi effigiato con il modello reale. Ingres, ricoperto di vituperi dalla stampa (che lo defin\u00ec addirittura \u00abpittore al chiaro di luna\u00bb), fortunatamente part\u00ec per Roma proprio in concomitanza con l'apertura del Salon, iniziando un vero e proprio esilio volontario destinato a durare diciotto anni.\nIn Italia.\nInsediatosi presso villa Medici, sede dell'Accademia di Francia, a Roma Ingres continu\u00f2 i propri studi pittorici, guardando con molto interesse soprattutto Raffaello e i quattrocentisti, che assunse a modello per perseguire l'ideale di purezza formale e di eleganza. Nel frattempo, continu\u00f2 a partecipare ai Salon, inviando di volta in volta propri dipinti a Parigi: nel 1808 fu la volta di \"Edipo e la Sfinge\" e \"La bagnante di Valpin\u00e7on\", dipinti con i quali Ingres intendeva dimostrare la perizia raggiunta nella raffigurazione di nudi maschili e femminili. Le opere, tuttavia, non piacquero agli accademici francesi, che ricoprirono le due tele di vituperi sprezzanti. Assai intensa l'attivit\u00e0 ritrattistica di Ingres in questo periodo: ai primi anni a Roma risalgono i ritratti di Duvau\u00e7ay, Fran\u00e7ois-Marius Granet, Edme-Fran\u00e7ois-Joseph Bochet, Madame Panckoucke, e Madame la Comtesse de Tournon.\nNel 1811 invi\u00f2 a Parigi, quale saggio conclusivo del suo quinquennio di studio romano, l'immensa tela raffigurante \"Giove e Teti\", ancora stavolta sottoposta a violente critiche, perfino pi\u00f9 acerbe di quelle rivolte alla \"Bagnante\" e a \"Edipo e la Sfinge\". Ingres ne rimase basito: il pubblico era totalmente indifferente, e gli unici ad apprezzare il suo lavoro erano Eug\u00e8ne Delacroix e la cerchia di Pierre-Narcisse Gu\u00e9rin, i due iniziatori di quella stagione romantica che Ingres avrebbe guardato con diffidenza per il resto della sua vita (lo stesso Delacroix era definito da Ingres \u00abapostolo del brutto\u00bb).\nTerminato il pensionato presso villa Medici, Ingres decise di prolungare la sua permanenza a Roma, e prese residenza a via Gregoriana, dove apr\u00ec uno studio privato. Furono questi anni bui, allietati solo dal matrimonio con Madeleine Chapelle, una giovane fanciulla con cui Ingres si era fidanzato per corrispondenza, senza averla mai vista prima delle nozze, celebrate nel settembre 1813. Grazie al supporto della moglie Ingres pot\u00e9 risollevare le proprie sorti, dipingendo tele destinate a divenire celebri: tra le pi\u00f9 significative si segnalano \"Il sogno di Ossian\", eseguito sul solco dell'attenzione prestata al bardo nordico Ossian sin dagli anni settanta del Settecento; \"Paolo e Francesca\", esplicitamente desunto dalla materia dantesca; e infine \"La grande odalisca\", dove una sensuale odalisca \u00e8 mollemente adagiata su un letto, in un'opera ricolma di contaminazioni romantiche per il gusto sull'esotico. Queste ultime due tele, in particolare, furono eseguite su commissione di Carolina Bonaparte, moglie di Gioacchino Murat: con la sconfitta di Murat (5 maggio 1815) e il ritorno dei Borbone Ingres non fu mai pagato per queste due opere, e per lui inizi\u00f2 nuovamente un periodo di nera miseria.\nIn questi anni oscuri e sfortunati Ingres per guadagnarsi da vivere inizi\u00f2 a eseguire e vendere piccoli ritratti per i turisti, attivit\u00e0 che guard\u00f2 sempre con disprezzo. Ci\u00f2 malgrado, Ingres non manc\u00f2 di coltivare il proprio talento musicale: strinse amicizia con Niccol\u00f2 Paganini, e suon\u00f2 regolarmente il violino con altri musici che condividevano il suo entusiasmo per Mozart, Beethoven, Gluck e Haydn. Nel 1820 Ingres si trasfer\u00ec insieme alla moglie a Firenze, dove lo attendeva l'amico Bartolini; fu nella citt\u00e0 toscana che le sue sorti si risollevarono, quando ricevette dalla Francia l'importante commissione di eseguire \"Il voto di Luigi XIII\".\nMaturit\u00e0 artistica.\nIl successo.\nIngres espose \"Il voto di Luigi XIII\" al Salon del 1824, riscuotendo finalmente un grande successo di critica: fu cos\u00ec che Ingres venne consacrato l'autore capo della scuola classicista, contrapponendosi idealmente al romanticismo di Delacroix, che nello stesso Salon esponeva \"Il massacro di Scio\". \"Il voto di Luigi XIII\", insomma, gli valse fama e ruolo da divo: nel gennaio 1825 fu insignito della Legion d'onore dal re Carlo X di Francia, e nello stesso anno venne nominato membro dell'Institut.\nNel 1827 Ingres, su commissione del governo, stese un quadro destinato a divenire un manifesto del Neoclassicismo: si tratta dell\"'Apoteosi di Omero\", dove l'illustre poeta greco siede davanti alla facciata di un tempio ionico, circondato da altri poeti in un'atmosfera di grande solennit\u00e0 e magniloquenza, apprezzata anche dai Romantici. Nel 1833 Ingres present\u00f2 al Salon il \"Ritratto di monsieur Bertin\", che malgrado le critiche (molti, turbati dal realismo dell'opera, trovarono la posa di Bertin volgare), pure riscosse un notevole successo.\nBen altri esiti ebbe il \"Martirio di San Sinforiano\", che Ingres complet\u00f2 nel 1834: l'opera, infatti, non piacque al pubblico del Salon e fu oggetto delle burle dell'intero mondo artistico parigino. Oltraggiato da quest'insuccesso, Ingres lasci\u00f2 la Francia e fece ritorno a Roma, in veste di direttore dell'Accademia di Francia, carica che manterr\u00e0 fino al 1840, quando fa ritorno a Parigi: nell'Urbe, oltre ad stringere amicizia con Franz Liszt, esegu\u00ec l'\"Antioco e Stratonice\" e l'\"Odalisca con la schiava\".\nUltimi anni.\nRitornato a Parigi nel 1841, Ingres venne trionfalmente accolto da Luigi Filippo di Francia, che lo ricevette alla reggia di Versailles. Nel 1839 gli vennero commissionate dal duca di Luynes, ricco e dotto archeologo, le pitture murali del suo castello a Dampierre. Il progetto iniziale prevedeva l'esecuzione di un'\"Et\u00e0 dell'oro\" e di un pendant raffigurante l\"Et\u00e0 del ferro\": fiaccato dalla morte dell'amata moglie Madeleine (scomparsa il 27 luglio 1849), tuttavia, Ingres non riusc\u00ec mai a portare a termine l'impresa decorativa. \nLe seconde nozze con Delphine Ramel, di ventisette anni pi\u00f9 giovane, parvero allietare Ingres, che cos\u00ec pot\u00e9 ritornare a dedicarsi all'arte. Appartengono a questo periodo l\"'Apoteosi di Napoleone\", eseguita per il soffitto di una sala dell'H\u00f4tel de Ville a Parigi (distrutto in un incendio; oggi ce ne rimane solo un bozzetto), e \"La sorgente\", tela ideata a Firenze nel 1820 ma portata a termine soltanto nel 1856. Nel 1862 Ingres dipinse la sua ultima opera, il \"Bagno turco\": ultimato a ottantadue anni, l'opera - che raffigura un harem di languide schiave - si pu\u00f2 considerare un \"summa\" delle numerosissime immagini femminili realizzate dall'artista nell'arco di settant'anni.\nJean-Auguste-Dominique Ingres, infine, mor\u00ec a Parigi il 14 gennaio 1867, stroncato da una polmonite all'et\u00e0 di ottantasei anni; \u00e8 sepolto al cimitero di P\u00e8re-Lachaise in un sepolcro disegnato dall'allievo Jean-Marie Bonnassieux.\nStile.\nJean-Auguste-Dominique Ingres \u00e8 considerato uno dei massimi esponenti del Neoclassicismo in pittura. Riportiamo di seguito il giudizio del poeta francese Charles Baudelaire, che nel 1848 ebbe modo di osservare:\nDue, in particolare, sono i modelli artistici che hanno ispirato Ingres: Jacques-Louis David e Raffaello. Pur subendo significativamente l'influenza del neoclassicismo di David, Ingres si discost\u00f2 parzialmente dal modello del maestro, del quale rimprover\u00f2 l'enfasi, la mancanza di spontaneit\u00e0 e i quadri ancora ricchi di elementi barocchi, e pertanto superflui, come le composizioni gremite, i panneggi svolazzanti, e la molteplicit\u00e0 di punti di fuga. Come osservato da Marco Fabio Apolloni, David fu per Ingres \u00abun classico non beatamente venerato, ma amato e odiato, copiato e contestato\u00bb. Raffaello, invece, era per Ingres sinonimo di grazia, eleganza, e semplicit\u00e0, e da lui ne fu influenzato specialmente per quanto concerne la scelta dei colori e del disegno.\nDal punto di vista teorico, invece, Ingres accolse con vivo entusiasmo le teorie di Johann Joachim Winckelmann, le quali miravano a stabilire le norme essenziali dello stile neoclassico: i contorni netti ed essenziali, le composizioni molto equilibrate e simmetriche prive di elementi superflui, lo studio dell'arte antica sono caratteristiche che trovano riscontro immediato nell'attivit\u00e0 pittorica di Ingres. Il pittore concili\u00f2 il gusto neoclassico pure con tematiche vicine alla sensibilit\u00e0 romantica, come avviene nel \"Sogno di Ossian\". Ingres, tuttavia, non visse pedissequamente l'ispirazione neoclassica, che compenetr\u00f2 con modelli artistici assai eterogenei, quali John Flaxman, Raffaello, Mantegna, Hans Holbein il Vecchio, Jan van Eyck, la scultura greca arcaica, e l'arte ellenistica, bizantina, gotica: fu cos\u00ec che diede vita a uno stile pittorico personale e immutabile, che si manifesta soprattutto nelle opere dedicate al tema del nudo femminile, come la \"Grande bagnante\", la \"Grande odalisca\", la \"Sorgente\", e il \"Bagno turco\".\nNei dipinti, infine, Ingres impiega una linea sinuosa che serve a delimitare le aree dove va steso il colore, per lo pi\u00f9 di natura fredda (rosso, arancione, marrone sono cromie quasi del tutto escluse nella tavolozza del pittore), e a gestire la disposizione spaziale degli elementi nel dipinto, che si possono strutturare su costruzioni piramidali (come in \"Giove e Teti\") o stellari (nel caso del \"Bagno turco\"). Speciale menzione meritano le capacit\u00e0 di disegnatore di Ingres, il quale infatti proclamava la supremazia del disegno rispetto al colore. I disegni di Ingres non sono solo studi preparatori, ma autentici punti d'arrivo, dove egli appare vigoroso e fecondo: non a caso, molti dei disegni eseguiti dal maestro francese godono di un'esistenza autonoma e hanno bisogno di una traduzione in pittura. Riportiamo di seguito un commento di Ingres in merito:\nRetaggio.\nIngres era considerato un eccellente insegnante, ed era assai apprezzato dai suoi studenti. Fra questi, il pi\u00f9 conosciuto Th\u00e9odore Chass\u00e9riau, che si form\u00f2 sotto la sua guida dal 1830, a partire dagli undici anni di et\u00e0, concludendo gli studi nel 1834 quando Ingres fece ritorno a Roma. Ingres considerava Chass\u00e9riau il suo discepolo pi\u00f9 degno, tanto da ritenere che sarebbe diventato un \u00abNapoleone della pittura\u00bb. Gradualmente, tuttavia, Chass\u00e9riau inizi\u00f2 a simpatizzare con la scuola romantica, sino a quando la sua adesione ai principi pittorici di Delacroix non fu palese: Ingres non avrebbe mai tollerato quest'affronto, tanto che da quel momento innanzi avrebbe parlato di quello che era il suo studente preferito raramente e con toni critici. Tra gli altri allievi di Ingres nessuno sarebbe riuscito a formare una forte identit\u00e0 artistica: tra i pi\u00f9 notevoli di loro si possono citare Jean-Hippolyte Flandrin, Henri Lehmann, e Eug\u00e8ne Emmanuel Amaury-Duval.\nIngres ebbe vasta eco nella generazioni di artisti successivi. Edgar Degas, malgrado l'ammirazione per Delacroix, avrebbe risentito non poco dell'influsso di Ingres, filtrato attraverso gli insegnamenti del maestro Louis Lamothe, pittore di modesta levatura; Ingres esercit\u00f2 un'influenza forte e duratura anche su Henri Matisse e Pablo Picasso, anche loro profondamente debitori della pittura del maestro francese. Matisse, in particolare, descrisse Ingres come il primo artista \u00abad usare colori puri, delineandoli senza tuttavia alterarli\u00bb. Di seguito si riporta il commento di Pierre Barousse, custode del Mus\u00e9e Ingres (istituito nel 1854):\nPer quanto riguarda le sue doti musicali con il violino, invece, ancora oggi vi \u00e8 un acceso dibattito. \u00c8 noto che Ingres suonasse i quartetti per archi di Beethoven con Niccol\u00f2 Paganini; analogamente, in una lettera del 1839 Franz Liszt defin\u00ec il suo talento \u00abincantevole\u00bb. Di un'opinione opposta era invece Charles Gounod, che osserv\u00f2 che Ingres \u00abnon era affatto professionale, n\u00e9 tanto meno un virtuoso\u00bb."}
{"id": "299445", "revid": "212348", "url": "https://it.wikipedia.org/wiki?curid=299445", "title": "Antifonte", "text": "Descrizione.\nChi sostiene la necessit\u00e0 di distinguere l'Antifonte retore, logografo e politico dall'Antifonte sofista si basa soprattutto sull'affermazione (presente nell'opera \"La verit\u00e0\"), che la natura \u00e8 superiore alle leggi particolari e non istituisce differenze tra uomo e uomo, per questo in niente un barbaro \u00e8 differente da un greco, dichiarazione veramente straordinaria per un ateniese del V secolo, che sembrerebbe incongrua se attribuita all'Antifonte oligarca: l'oligarchia infatti disprezzava il popolo e aveva elaborato una costituzione che assegnava di diritto il potere ai migliori.\nA questo aspetto si aggiungono anche considerazioni stilistiche, in quanto i discorsi del logografo sembrano molto diversi, per lessico e costruzione, dai trattati filosofici.\nChi invece ritiene inappropriato separare le due figure ritiene che l'esiguit\u00e0 dei frammenti a disposizione non possa costituire valido fondamento per instaurare differenze di stile, tanto pi\u00f9 che eventuali difformit\u00e0 tra un discorso giudiziario e un saggio filosofico potrebbero essere attribuite anche alla diversit\u00e0 di genere.\nPer quanto riguarda l'aspetto etico-filosofico, si ritiene che nulla possa essere ricavato da una singola affermazione estrapolata da un contesto pi\u00f9 ampio che non possediamo.\nIn ambito ontologico Antifonte il sofista indic\u00f2 con il termine ci\u00f2 che \u00e8 fondamentale e comune ad ogni ente. L'\u1f00\u03c1\u03c1\u03cd\u03b8\u03bc\u03b9\u03c3\u03c4\u03bf\u03bd costituisce la base della natura ed \u00e8 la condizione di ogni formante esteriore. Sul piano antropologico la presenza dell'\u1f00\u03c1\u03c1\u03cd\u03b8\u03bc\u03b9\u03c3\u03c4\u03bf\u03bd significa che ogni uomo \u00e8 uguale dal punto di vista naturalistico-biologico. Quest'essenza comune ad ogni uomo si contrappone alla legge (), la quale \u00e8 poco efficace e limita l'uomo. In diversi frammenti Antifonte mostra l'inefficacia della legge: essa infatti non pu\u00f2 prevenire la propria violazione e non impedisce all'offendente di offendere n\u00e9 all'offeso di essere offeso.\nAntifonte il sofista \u00e8 anche noto per il suo tentativo di risolvere il problema della quadratura del cerchio, sul quale siamo informati da Temistio e da Simplicio di Cilicia. Secondo queste testimonianze Antifonte avrebbe iniziato iscrivendo nel cerchio un poligono regolare (un triangolo equilatero o un quadrato, a seconda della fonte) e avrebbe poi considerato una successione di poligoni inscritti ottenuti raddoppiando ogni volta i lati del precedente. Il metodo prefigurava in parte il successivo metodo di esaustione. Sembra per\u00f2 che Antifonte ritenesse che dopo un numero finito di passi avrebbe ottenuto un poligono con i lati cos\u00ec piccoli da coincidere esattamente con il cerchio. Simplicio osserva (attribuendo la critica ad Alessandro di Afrodisia) che Antifonte era in errore, poich\u00e9 una circonferenza pu\u00f2 avere al pi\u00f9 due punti in comune con una retta e quindi i lati del poligono, per quanto piccoli, non possono coincidere con i corrispondenti archi.\n\u00c8 attribuita ad Antifonte una \"arte di evitare il dolore\" (). Affiancando le cure che i medici praticavano agli infermi si dice che avesse istituito una sorta di ufficio pubblico di consulenza in un locale vicino alla piazza di Corinto, affermando di riuscire a sanare le angosce facendo domande e risalendo alle cause, rincuorando cos\u00ec con le sue parole gli afflitti. Aveva scritto pure un'opera \"sull'interpretazione dei sogni\" sostenendo la loro natura simbolica contro l'opinione corrente dell'epoca."}
{"id": "299449", "revid": "229244", "url": "https://it.wikipedia.org/wiki?curid=299449", "title": "Alberto Di Luca", "text": ""}
{"id": "299450", "revid": "1318658", "url": "https://it.wikipedia.org/wiki?curid=299450", "title": "Palazzo Chiericati", "text": "Palazzo Chiericati \u00e8 un edificio rinascimentale sito a Vicenza in piazza Matteotti, a fianco della parte terminale di corso Palladio. Progettato nel 1550 come residenza nobiliare per i conti Chiericati dall'architetto Andrea Palladio e costruito a partire dal 1551, fu completato solo alla fine del Seicento. Sede storica del museo civico dal 1855, ospita collezioni di dipinti, stampe, disegni, numismatica, statuaria medievale e moderna.\nIl palazzo \u00e8 inserito dal 1994 nella lista dei Patrimoni dell'umanit\u00e0 dell'UNESCO assieme alle altre architetture palladiane della citt\u00e0 nel sito \"La citt\u00e0 di Vicenza e le ville di Palladio del Veneto\".\nStoria.\nIl palazzo fu commissionato ad Andrea Palladio dal conte Girolamo Chiericati agli inizi del 1550. Nel novembre di quell'anno Chiericati registra nel proprio \u201clibro dei conti\u201d un pagamento a favore dell'architetto per i progetti della propria residenza in citt\u00e0. Nello stesso mese, Girolamo \u00e8 chiamato a sovraintendere alla gestione del cantiere delle Logge della Basilica, inauguratosi nel maggio del 1549. Tale coincidenza non \u00e8 affatto casuale: insieme a Giangiorgio Trissino, Chiericati era tra i fautori dell'affidamento del prestigioso incarico pubblico al giovane Palladio, per il quale si era battuto in prima persona in Consiglio, e a lui ricorreva per la propria abitazione privata. Del resto anche suo fratello Giovanni, pochi anni pi\u00f9 tardi, commissioner\u00e0 all'architetto la villa di Vancimuglio.\nNel 1546 Girolamo aveva ottenuto in eredit\u00e0 alcune vecchie case prospicienti la cosiddetta \u201cpiazza dell'Isola\u201d (oggi Piazza Matteotti), uno spazio aperto all'estremit\u00e0 est della citt\u00e0, che doveva il proprio nome all'essere circondato su due lati dal corso del Retrone e dal Bacchiglione, che confluivano l'uno nell'altro: porto fluviale cittadino, l'Isola era sede del mercato di legname e bestiame. L'esiguit\u00e0 del corpo delle vecchie case spinge Girolamo a chiedere al Consiglio cittadino di poter utilizzare una fascia di circa quattro metri e mezzo di suolo comunale antistante le sue propriet\u00e0 per realizzarvi il porticato della propria abitazione, garantendone una disponibilit\u00e0 pubblica. All'accoglimento dell'istanza segue l'immediato avvio del cantiere nel 1551, per arrestarsi nel 1557 alla morte di Girolamo, il cui figlio Valerio si limita a decorare gli ambienti interni, coinvolgendo una straordinaria \"\u00e9quipe\" di artisti: Ridolfi, Zelotti, Fasolo, Forbicini e Battista Franco.\nIl palazzo rimase incompiuto per pi\u00f9 di un secolo (frammento simile all'attuale palazzo Porto in piazza Castello), interrotto a met\u00e0 della quarta campata, cos\u00ec come documentano la \"Pianta Angelica\" e i taccuini dei viaggiatori. Fu completato solo intorno al 1680, seguendo i disegni che il progettista - morto un secolo prima, nel 1580 - aveva pubblicato nel suo trattato \"I quattro libri dell'architettura\" del 1570.\nIl Comune di Vicenza acquist\u00f2 il palazzo nel 1839 dalla famiglia Chiericati, con l'intenzione di raccogliervi le civiche collezioni d'arte. Restaurato dagli architetti Berti e Giovanni Miglioranza, il museo civico fu inaugurato il 18 agosto 1855. Il corpo occidentale del cortile fu realizzato nell'Ottocento. Miglioranza inoltre demol\u00ec la casa confinante che segnava il passaggio della piazza dell'Isola nel corso Palladio, mutando il contesto originario.\nNell'Ottocento al museo pervennero grandi lasciti gentilizi, tra cui vari capolavori e una raccolta di disegni di Palladio.\nDopo il restauro dei vicini Chiostri di Santa Corona nel 1991, le collezioni archeologiche e naturalistiche furono spostate in quella sede pi\u00f9 ampia.\nAssieme alle altre architetture palladiane di Vicenza, il palazzo \u00e8 inserito dal 1994 nella lista dei Patrimoni dell'umanit\u00e0 dell'UNESCO. Dal 1998 al 2000 ha subito un esteso intervento di restauro.\nDescrizione.\nPalladio per questo edificio utilizz\u00f2 una tipologia per l'epoca inedita per le residenze cittadine, che ricorda in parte quella delle sue ville. Il palazzo, di imponenti dimensioni, \u00e8 costituito da un corpo centrale con due ali simmetriche leggermente arretrate, dotate di grandi logge al livello del piano nobile.\nEsistono diversi autografi palladiani che restituiscono l'evolversi del progetto, da una prima soluzione dove il portico aggetta solamente al centro della facciata (per altro coperto da un timpano, come sar\u00e0 per villa Cornaro) sino a quella attuale. La pianta \u00e8 determinata dalle strette dimensioni del sito: un atrio biabsidato centrale \u00e8 fiancheggiato da due nuclei di tre stanze con dimensioni armonicamente legate (3:2; 1:1; 3:5), ognuna con una scala a chiocciola di servizio e una monumentale al lato della loggia posteriore (un altro elemento che torner\u00e0 nelle ville Pisani a Montagnana e Cornaro a Piombino, per altro costruite negli stessi anni).\nPer conferire magnificenza all'edificio, ma anche per proteggerlo dalle frequenti inondazioni (e dai bovini che venivano venduti davanti al palazzo nei giorni di mercato), Palladio lo solleva su un podio, che nella parte centrale mostra una scalinata chiaramente mutuata da un tempio antico.\nIl piano inferiore presenta un portico colonnato, lungo tutta la facciata, in ordine dorico, con la relativa trabeazione che presenta il classico fregio con metope e triglifi alternati; il piano superiore, in ordine ionico con la relativa trabeazione con fregio continuo, \u00e8 chiuso nella parte centrale del prospetto e presenta due eleganti logge alle estremit\u00e0.\nLa straordinaria novit\u00e0 costituita da palazzo Chiericati nel panorama delle residenze urbane rinascimentali deve moltissimo alla capacit\u00e0 palladiana di interpretare il luogo in cui sorge: un grande spazio aperto ai margini della citt\u00e0, davanti al fiume, un contesto che lo rende un edificio ambiguo, palazzo e villa suburbana insieme. Sulla piazza dell'Isola, Palladio imposta una facciata a doppio ordine di logge in grado di reggere visivamente lo spazio aperto, e che si pone come elemento di un ipotetico fronte di un Foro romano antico.\nL'armonica facciata \u00e8 strutturata in due ordini sovrapposti, soluzione fino ad allora mai utilizzata per una residenza privata di citt\u00e0, con un coronamento di statue. Sebbene logge sovrapposte siano presenti in palazzo Massimo a Roma del Peruzzi e nel Cortile antico del Bo di Moroni a Padova, l'uso che di esse ne fa Palladio nella facciata di palazzo Chiericati \u00e8 qualcosa di assolutamente inedito per forza e consapevolezza espressiva.\nLa Basilica e palazzo Chiericati rappresentano il passaggio definitivo dall'eclettismo dei primi anni alla piena maturit\u00e0 di un linguaggio dove stimoli e fonti provenienti dall'Antico e dalle architetture contemporanee sono assorbiti in un sistema ormai specificatamente palladiano. Compare qui per la prima volta la chiusura del fianco delle logge con un tratto di muro in cui si apre un'arcata: una soluzione mutuata dal Portico di Ottavia a Roma che diventer\u00e0 usuale nei pronai delle ville.\nCollezioni.\nIl museo civico di Vicenza ospita le collezioni di pittura e scultura, il gabinetto dei disegni e delle stampe e il gabinetto numismatico. Nei sotterranei \u00e8 esposta una collezione di giocattoli d'epoca.\nL'epoca romanica e medioevale \u00e8 rappresentata da alcuni resti di statue, sarcofaghi e polittici trecenteschi a fondo oro, tra cui spiccano le quattro piccole icone con la leggenda di San Silvestro di Battista da Vicenza. \nIl rinascimento \u00e8 rappresentato da pregevoli ritratti di nobili vicentini, medaglie e opere dello scultore vicentino classicista Valerio Belli. Nel salone centrale sono esposti mappamondi e dipinti di soggetto allegorico.\nVari lasciti gentilizi ottocenteschi hanno fornito alla pinacoteca capolavori di Tintoretto (per esempio, \"Sant'Agostino risana gli sciancati\"), Paolo Veronese (\"Madonna e santi\"), Van Dyck (\"Le et\u00e0 dell'uomo\"), Hans Memling (\"Crocifissione\": Cristo crocifisso con la Madonna, i santi e due abati cistercensi), Marco Palmezzano (\"Cristo morto fra Nicodemo, Giovanni e la Maddalena\"), Sebastiano e Marco Ricci, Luca Giordano, Tiepolo (tra le sue opere, \"L'Immacolata Concezione\") e Piazzetta (\"Estasi di San Francesco\"). Una raccolta di 33 disegni di Palladio fu donata al museo da Gaetano Pinali nel 1839.\nTra i dipinti, una sala \u00e8 allestita scenograficamente con le pale d'altare rinascimentali provenienti dalla distrutta chiesa di San Bortolo (Bartolomeo), opera di Bartolomeo Montagna, Giovanni Buonconsiglio, Cima da Conegliano, Giovanni Speranza e Marcello Fogolino. \nTra le opere a carattere civile, sono esposti sette lunettoni seicenteschi raffiguranti \"Glorificazioni di Podest\u00e0 veneziani\", di Jacopo Bassano, Francesco Maffei, Giulio Carpioni. e la tela che raffigura San Vincenzo, patrono della citt\u00e0 con il cd.\" gioiello di Vicenza\", una raffigurazione in scala del centro storico cittadino, un antico ex voto realizzato in argento e offerto alla Madonna.\nIl settecento \u00e8 rappresentato da varie opere paesaggistiche, alcuni quadri di genere e le due grandi pale dell\"'Immacolata concezione\" di Giambattista Tiepolo e \"San Francesco in estasi\" di Giovanni Battista Piazzetta, provenienti dalla chiesa vicentina di Araceli.\nIl lascito di Neri Pozza \u00e8 esposto all'ultimo piano ed \u00e8 costituito da mobili, libri, sculture e incisioni dello stesso artista e dalla sua collezione d'arte contemporanea, con opere di Carlo Carr\u00e0, Filippo de Pisis, Virgilio Guidi, Osvaldo Licini, Ottone Rosai, Gino Severini, Emilio Vedova, Mario Mafai, Arturo Martini, Pablo Picasso.\nIl lascito del marchese Giuseppe Roi, del 2012, consiste in una collezione costituita da un centinaio tra dipinti, sculture e incisioni di artisti quali \u00c9douard Manet, Camille Pissarro, Pablo Picasso, John Singer Sargent, Medardo Rosso, Giovanni Boldini, Pisanello, Garofalo, Canaletto, Giambattista Tiepolo."}
{"id": "299451", "revid": "339392", "url": "https://it.wikipedia.org/wiki?curid=299451", "title": "Taormina BNL Film Fest", "text": ""}
{"id": "299455", "revid": "484362", "url": "https://it.wikipedia.org/wiki?curid=299455", "title": "Andrea (apostolo)", "text": "Viene considerato un santo miroblita.\nElementi biografici.\nAndrea era il fratello di Pietro apostolo (). Nacque probabilmente nel decennio precedente la venuta di Cristo e - come sembra - crebbe in un'importante citt\u00e0 sulla costa settentrionale del Mare di Galilea, immediatamente a est del Giordano, chiamata Betsaida, che vuoi dire \"casa del pescatore\", appellativo assai appropriato se si pensa che sia Andrea sia suo fratello Simone (Pietro) erano, appunto, pescatori. Sicuramente il fiorente centro ospitava una numerosa comunit\u00e0 greca e ci\u00f2 spiega la locale diffusione di nomi ellenici, quale, tra gli altri, Andrea. Nel 4 a.C. Betsaida era passata sotto l'autorit\u00e0 di Erode Filippo, figlio di Erode il Grande, il quale ne aveva ampliato i confini e all'antico nome aveva aggiunto quello di Giulia, in omaggio alla figlia dell'imperatore Augusto.\nIl Nuovo Testamento afferma che Andrea era figlio di Giona () o anche detto Giovanni (). Al tempo di Cristo il nome Giona era in disuso e tale nome potrebbe essere un'abbreviazione del nome Giovanni; e che era nato a Betsaida sulle rive del Lago omonimo in Galilea (). Assieme al fratello Pietro esercitava il mestiere di pescatore e la tradizione vuole che Ges\u00f9 stesso lo avesse chiamato ad essere suo discepolo invitandolo ad essere per lui \"pescatore di uomini\" (\u1f01\u03bb\u03b9\u03b5\u1f7a\u03c2 \u1f00\u03bd\u03b8\u03c1\u03ce\u03c0\u03c9\u03bd, \"halieus anthropon\"), tradotto anche come \"pescatore di anime\". Agli inizi della vita pubblica di Ges\u00f9, occupavano la stessa casa a Cafarnao ().\nIl Vangelo secondo Giovanni riporta che Andrea era stato in precedenza discepolo di Giovanni il Battista, che gli indic\u00f2 Ges\u00f9 come \u00abagnello di Dio\u00bb (). Andrea fu il primo a riconoscere in Ges\u00f9 il Messia e lo fece conoscere al fratello (). Presto entrambi i fratelli divennero discepoli di Cristo. In un'occasione successiva, prima della definitiva vocazione all'apostolato, essi erano definiti come grandi amici e lasciarono tutto per seguire Ges\u00f9 (; ; ).\nNei vangeli Andrea \u00e8 indicato essere presente in molte importanti occasioni come uno dei discepoli pi\u00f9 vicini a Ges\u00f9 (; ), ma negli Atti degli Apostoli si trova solo una menzione marginale della sua figura ().\nEusebio di Cesarea ricorda nelle sue \"Origini\" che Andrea aveva viaggiato in Asia Minore ed in Scizia, lungo il Mar Nero, una tradizione che risale al XII secolo aggiunge anche sul Volga e sul Dnepr. Il ricercatore George Alexandrou, ha scritto che Sant'Andrea ha passato 20 anni nei territori dei Daco-Romani, vissuto in una caverna nei pressi del villaggio di Ion Corvin, nella attuale Romania. Per questo egli \u00e8 divenuto santo patrono della Romania e della Russia. Secondo la tradizione, egli fu il fondatore della sede episcopale di Bisanzio (Costantinopoli), dal momento che l'unico vescovato dell'area asiatica che era gi\u00e0 stato fondato era quello di Eraclea.\nNel 38, in questa sede gli succedette Stachys. La diocesi si svilupper\u00e0 successivamente nel Patriarcato di Costantinopoli. Andrea \u00e8 riconosciuto come santo patrono della sede episcopale.\nAndrea \u00e8 stato martirizzato per crocifissione a Patrasso (\"Patrae\") in Acaia (Grecia), probabilmente nel 60 d.C. regnante Nerone. Predic\u00f2 nelle zone limitrofe al Ponto Eusino, in Cappadocia, Bitinia e Galazia. Dai primi testi apocrifi, come ad esempio gli \"Atti di Andrea\" citati da Gregorio di Tours, si sa che Andrea venne legato e non inchiodato su una croce latina (simile a quella dove Cristo era stato crocifisso), ma la tradizione vuole che Andrea sia stato crocifisso su una croce detta Croce decussata (a forma di X) e comunemente conosciuta con il nome di \"Croce di Sant'Andrea\"; questa venne adottata per sua personale scelta, dal momento che egli non avrebbe mai osato eguagliare il Maestro nel martirio. Quest'iconografia di sant'Andrea appare ad ogni modo solo attorno al X secolo, ma non divenne comune sino al XVII secolo. Proprio per il suo martirio, sant'Andrea \u00e8 divenuto anche il patrono di Patrasso.\n\"Barhi\u014dn\u00e2\" e \"ui\u00f2s\" di Giovanni.\nCome anticipato nella sezione biografica, il Nuovo Testamento afferma che Andrea era figlio di Giona () o anche detto Giovanni (). Al tempo di Cristo il nome Giona era in disuso e tale nome potrebbe essere un'abbreviazione del nome Giovanni. Matteo (16,17) adopera l'inusuale espressione \u03a3\u03af\u03bc\u03c9\u03bd \u0392\u03b1\u03c1\u03b9\u03c9\u03bd\u1fb6 (trasl. S\u00ecm\u014dn Barhi\u014dn\u00e2 = Simone figlio di Giona), propria di una forma confidenziale-affettiva, in modo simile al nome di Bartolomeo apostolo.\nGiovanni 1:40,42 impiega le seguenti espressioni:\nGli altri due riferimenti al nome Giona sono:\n\"Atti\" e \"Vangelo di Andrea\".\nGli scritti apocrifi che compongono gli \"Atti di Andrea,\" menzionati da Eusebio di Cesarea, Epifanio di Salamina e da altri, \u00e8 compreso in un gruppo disparato di \"Atti\" degli apostoli che vengono tradizionalmente attribuiti a Lucio Carino. Questi atti risalgono al III secolo e, assieme al \"Vangelo di Andrea\", appaiono tra i libri rigettati dalla chiesa nel \"Decretum Gelasianum\" di papa Gelasio I.\nLa serie completa degli \"Atti\" venne edita e pubblicata da Konstantin von Tischendorf nel suo \"Acta Apostolorum apocrypha\" (Lipsia, 1821), che si occup\u00f2 di riordinarli per la prima volta in modo ordinato e filologicamente corretto. Un'altra versione \u00e8 presente nella \"Passio Andreae,\" pubblicata da Max Bonnet (\"Supplementum II Codicis apocryphi\", Parigi, 1895).\nCulto.\nLa festa di sant'Andrea \u00e8 celebrata il 30 novembre nelle Chiese d'Oriente e d'Occidente ed \u00e8 festa nazionale in Scozia.\nLe reliquie.\nDopo il martirio di sant'Andrea, secondo la tradizione, le sue reliquie vennero traslate da Patrasso a Costantinopoli. Leggende locali dicono che le reliquie vennero vendute dai romani. San Girolamo scrisse che le reliquie di Andrea vennero portate da Patrasso a Costantinopoli per ordine dell'imperatore romano Costanzo II nel 357. Qui rimasero sino al 1208, quando vennero portate ad Amalfi, in Italia, dal cardinale Pietro Capuano, nativo di Amalfi. Nel XV secolo, la testa di sant'Andrea fu portata a Roma, dove venne posta in una teca in uno dei quattro pilastri principali della basilica di San Pietro. Nel settembre del 1964, come gesto di apertura verso la Chiesa ortodossa greca, papa Paolo VI consegn\u00f2 un dito e parte della testa alla chiesa di Patrasso.\nNel VI secolo due reliquie (una mano e un braccio) di sant'Andrea furono donate a Venanzio vescovo di Luni da papa Gregorio I, suo grande amico. \u00c8 tradizione che in tale tempo, e con l'occasione del dono, sia stata costruita a Sarzana la chiesa di Sant'Andrea, che divenne la dimora della reliquia. Da quel giorno l'apostolo divenne il patrono della citt\u00e0. Tali reliquie sono oggi conservate nella cattedrale di Sarzana; esse erano state portate da Costantinopoli a Roma da un certo Andrea, maggiordomo di palazzo dell'imperatore Maurizio. A Citt\u00e0 di Castello, nella chiesa di San Francesco, si conserva una reliquia dell'osso di un braccio, che una tradizione locale vuole donata da papa Celestino II, nativo della citt\u00e0 e gi\u00e0 canonico della cattedrale, a un monastero locale dove viveva una sua sorella; nel XV secolo il comune fece realizzare un reliquiario in argento, oggi nella Pinacoteca Comunale.\nLa testa del santo venne donata, insieme ad altre reliquie (un mignolo e alcune piccole parti della croce), da Tommaso Paleologo, despota della Morea spodestato dai Turchi, a papa Pio II nel 1461, in cambio dell'impegno per una crociata che avrebbe dovuto riprendere Costantinopoli. Il papa accett\u00f2 il dono promettendo di restituire le reliquie quando la Grecia fosse stata liberata e ne invi\u00f2 la mandibola custodita nell'antico reliquiario a Pienza. Per decisione di papa Paolo VI nel 1964 le reliquie conservate a Roma vennero inviate nuovamente a Patrasso all'interno dell'antico reliquiario bizantino, fino ad allora custodito nella cattedrale pientina; in cambio il Papa don\u00f2 alla cattedrale di Pienza il busto-reliquiario della testa commissionato da Pio II a Simone di Giovanni Ghini per la basilica di San Pietro in Vaticano. Le reliquie rese sono a tutt'oggi custodite nella chiesa di sant'Andrea a Patrasso in una speciale urna e vengono mostrate ai fedeli in occasione della festa del 30 novembre.\nLa chiesa madre di San Nicola a Gesualdo conserva un presunto osso del braccio del santo. La reliquia, custodita in una preziosa scultura d'argento, fu donata alla Chiesa da Eleonora, badessa del celebre monastero del Goleto in Irpinia, quando, verso la fine del Cinquecento, si trasfer\u00ec a Gesualdo presso il principe Carlo Gesualdo.\nNel 2007 una reliquia del santo \u00e8 stata consegnata dal vescovo di Amalfi al patriarca ecumenico Bartolomeo, affinch\u00e9 fosse conservata nella cattedrale di San Giorgio in Costantinopoli (sede del patriarcato).\nIn Scozia.\nAlla met\u00e0 del X secolo, Andrea divenne santo patrono della Scozia. Molte leggende volevano che le reliquie di sant'Andrea fossero state traslate con poteri soprannaturali da Costantinopoli al luogo attualmente denominato \"Sant'Andrea\" (in pitico, \"Muckross\"; in gaelico, \"Cill R\u00ecmhinn\"). \nDue antichi manoscritti scozzesi ricordano che le reliquie di sant'Andrea vennero portate al re dei Piti, \u00d3engus I Mac Fergusa (729\u2013761), da un certo Regolo. L'unico Regolo conosciuto dagli storici (detto anche Riagail o Rule), il cui nome \u00e8 tutt'oggi ricordato dalla torre di san Rule, fu un monaco irlandese espulso dall'Irlanda con san Colombano; la sua vita, ad ogni modo, sarebbe da collocarsi tra il 573 ed il 600. Vi sono buone ragioni per credere che le reliquie facessero originariamente parte della collezione del vescovo Acca di Hexham e che vennero da quest'ultimo portate ai Piti da Hexham (c. 732), dove venne fondata una sede episcopale, non come avrebbe voluto la tradizione a Galloway, ma sul luogo detto di Sant'Andrea. La connessione fatta con Regolo \u00e8 dovuta con tutta probabilit\u00e0 al desiderio di datare la fondazione della chiesa di Sant'Andrea in tempi pi\u00f9 remoti possibili e quindi pi\u00f9 vicini al martirio del santo.\nUn'altra leggenda vuole che nel tardo VIII secolo, durante una delle battaglie contro gli inglesi, il re Ungo (lo stesso \u00d3engus I Mac Fergusa menzionato sopra oppure \u00d3engus II dei Piti (820\u00a0\u2013 834)) vide una nuvola incrociata a salterio e disse ad alta voce ai propri compagni di osservare il fenomeno, indicativo di una protezione di sant'Andrea, e che, se avessero vinto per questa grazia, lo avrebbero eletto quale loro santo patrono. Ad ogni modo, si ha ragione di ritenere che sant'Andrea fosse gi\u00e0 venerato in Scozia prima di questa data.\nLe connessioni di Andrea con la Scozia sono probabilmente da attribuirsi anche al Sinodo di Whitby, dove la Chiesa celtica, guidata da san Colombano, sanc\u00ec che, a giudicare dalle scritture, il fratello minore di Pietro aveva dovuto avere un ruolo addirittura superiore a tutti gli apostoli. Nel 1320 la dichiarazione di Arbroath defin\u00ec sant'Andrea come \"il primo ad essere divenuto apostolo\".\nNumerose chiese parrocchiali di Scozia e congregazioni della Chiesa cristiana del paese sono dedicate a sant'Andrea. La Chiesa nazionale del popolo scozzese a Roma \u00e8 la chiesa di Sant'Andrea degli Scozzesi.\nNella bandiera della Scozia (quindi anche in quella del Regno Unito e nello stemma della Nuova Scozia) e in diverse altre figura la croce di sant'Andrea. Compariva anche sulla bandiera dei confederati degli Stati Uniti d'America, anche se il fondatore, William Porcher Miles, riteneva di aver cambiato l'insegna da una croce classica ad una decussata per motivi araldici e non religiosi.\nIn Corsica.\nIn Corsica, la festa di sant'Andrea (chiamata \"Sant'Andria\" in lingua corsa) simboleggia la fine dell'autunno e l'impegno popolare ai valori della condivisione e della solidariet\u00e0.\nLa gente travestita bussa alle porte per chiedere cibo con una preghiera chiamata: \"A pricantula di u sermone di a muntagna\" (\"apriti! apriti! \u00c0 Sant\u2019Andria, ch\u00ec vene da longa via, h\u00e0 i pedi cunghjilati \u00e8 h\u00e0 bisognu di ricaldassi, d\u2019un bon bichjeru di vinu\").\nIn Romania.\nLa tradizione romena vuole che sant'Andrea (chiamato \"Sf\u00e2ntul Apostol Andrei\") sia stato uno dei primi a portare il cristianesimo nella Scizia Minore, l'attuale Dobrugia, al popolo locale dei Daci (antenati dei romeni). Gi\u00e0 presso i Padri della Chiesa, infatti, sant'Andrea viene citato come pellegrino in questa regione. Tre sono i toponimi e numerose antiche tradizioni sono riconducibili a sant'Andrea, molte delle quali possono conservare un substrato pre-cristiano. Esiste anche una caverna dove si ritiene che egli abbia alloggiato. La misteriosa tradizione che vuole che egli fosse solito battezzare nel villaggio di Copuzu \u00e8 anche collegata da molti etnologi con il fenomeno delle campagne di cristianizzazione legate agli apostoli.\nIn Ucraina.\nIl primo cristianesimo in Ucraina ricorda che l'apostolo Andrea avrebbe viaggiato nel sud dell'Ucraina, lungo il Mar Nero. La leggenda vuole che egli abbia anche percorso il fiume Dnepr e abbia raggiunto la localit\u00e0 che in seguito sarebbe divenuta Kiev, dove venne eretta una croce sul sito dove abitualmente Andrea risiedeva, profetizzando la nascita della citt\u00e0 all'insegna del cristianesimo.\nA Luqa (Malta).\nLe prime notizie relative a questa piccola cappella a Luqa dedicata a sant'Andrea risalgono al 1497. La visita pastorale del delegato pontificio Pietro Dusina afferma che questa cappella conteneva tre altari, uno dei quali era dedicato a sant'Andrea. La pala d'altare, raffigurante \"Maria coi santi Andrea e Paolo\" venne dipinta dal pittore maltese Filippo Dingli.\nA quel tempo, molti pescatori vivevano a Luqa, e questa potrebbe essere una delle ragioni per cui sant'Andrea venne scelto come santo patrono della citt\u00e0. La locale statua di sant'Andrea venne scolpita nel legno da Giuseppe Scolaro nel 1779. Questa opera sub\u00ec molti restauri, primo tra tutti quello risalente al 1913 ad opera del rinomato artista maltese Abraham Gatt.\nIl \"Martirio di sant'Andrea\", presente sull'altare principale della chiesa, venne dipinto da Mattia Preti nel 1687.\nA Gesualdo (Italia).\nA Gesualdo la festa di sant'Andrea ricorre ogni 30 novembre con l'accensione di fal\u00f2, detti \"vambal\u00e8rie\", per le strade cittadine e le zone rurali. Tale tradizione nacque nell'Ottocento, a seguito dell'abbattimento del tiglio collocato nella piazza principale della cittadina (oggi piazza Umberto I), il cui legno fu in parte bruciato e in parte utilizzato per la realizzazione della statua del santo, ancora oggi conservata nella chiesa madre di San Nicola insieme a una reliquia dell'apostolo\nA Parghelia\nIl pomeriggio della vigilia della festa vengono lanciate le castagne dal campanile della chiesa\nAd Amalfi (Italia).\nAd Amalfi la festa di sant'Andrea ricorre pi\u00f9 volte all'anno. La prima \u00e8 il 28 gennaio, festa della reliquia; la seconda la domenica di Pasqua e il luned\u00ec di Pasquetta; la terza il 7 e l'8 maggio, traslazione delle reliquie (detta \"Sant'Andrea a'quaglia\"). Le pi\u00f9 particolari sono quella del 26 e 27 giugno, miracolo di Sant'Andrea e quella del 29 e 30 novembre, festa patronale. La vigilia della festa di giugno la mattina si tiene l'esposizione della statua, seguita dalla sfilata della banda e dalle messe. A sera in cripta, a conclusione del triduo, si tengono i vespri e la celebrazione della Manna. La sera del 27 giugno parte una processione per le vie del paese, seguita dalle marce sinfoniche e dallo spettacolo pirotecnico a mare. Alle cinque di mattina del 30 novembre, accompagnata da fuochi pirotecnici e campane, la banda sfila. Verso mezzogiorno, la processione parte per un percorso pi\u00f9 breve rispetto a quello di giugno. La giornata \u00e8 chiusa da fuochi pirotecnici.\nPatronati.\nAndrea \u00e8 santo patrono della Scozia, della Russia, della Romania, dell'Ucraina e della Grecia. Egli \u00e8 anche santo patrono della Prussia e di alcune localit\u00e0:\nInoltre \u00e8 patrono di numerose localit\u00e0 italiane, tra le quali i seguenti comuni:\nCartosio (AL)\nNote.\nRiferimenti.\nSanto patrono di Crocetta del Montello, Treviso"}
{"id": "299459", "revid": "1540383", "url": "https://it.wikipedia.org/wiki?curid=299459", "title": "Paolo Romani", "text": "In precedenza ha ricoperto le cariche di sottosegretario di Stato alle Comunicazioni nel secondo governo Berlusconi, sottosegretario di Stato e viceministro allo Sviluppo economico nel quarto governo Berlusconi.\nSenatore della Repubblica dal 2013, dov'\u00e8 stato capogruppo della rinata Forza Italia nella XVII legislatura, \u00e8 stato deputato alla Camera dal 1994 fino al 2013 in cinque legislature, ricoprendo vari incarichi parlamentari, tra cui quello di presidente della 9\u00aa Commissione Trasporti della Camera nella XIV Legislatura.\nBiografia.\nNato a Milano il 18 settembre 1947, dopo aver conseguito il diploma di maturit\u00e0 classica, inizia a fare l'editore di televisioni locali.\nAbbandonando l\u2019universit\u00e0, nel 1974 fonda, assieme a Marco Taradash, la TVL Radiotelevisione Libera (gi\u00e0 Telelivorno), di cui assume la carica di Presidente sino al 1976, la seconda emittente televisiva privata in Italia che contribu\u00ec alla rottura del monopolio radiotelevisivo italiano e gettando le basi del futuro mercato dell'emittenza privata.\nRicopre l'incarico di direttore generale dell'emittente televisiva Canale 51 (gi\u00e0 Milano TV), di propriet\u00e0 dell'editore Alberto Peruzzo, dal 1977 al 1983. In quest'ultimo anno diventa direttore generale dell'emittente televisiva \"Rete A\", sempre di propriet\u00e0 di Peruzzo, mantenendo l'incarico per due anni fino al 1985.\nDopo l'esperienza di Millecanali, rivista del settore elettronico-informatico come giornalista pubblicista, nel 1986 viene chiamato da Salvatore Ligresti ai vertici di Telelombardia come amministratore delegato, rimanendo fino al 1990. Secondo la biografia ufficiale del Ministero dello sviluppo economico, Romani \"nello stesso periodo \u00e8 anche corrispondente di guerra, in particolare seguendo la rivoluzione rumena del 1989, la guerra dell\u2019ex Jugoslavia e i conflitti in Iran-Iraq\".\nNel 1990 Romani dirige fino al 1995 Lombardia 7, emittente televisiva privata che fonda mettendosi in proprio, nota per i servizi a luci rosse attraverso il 144.\nVita privata.\nResidente a Cusano Milanino, \u00e8 sposato con Patrizia Zea e padre di tre figli.\nCarriera politica.\nDeputato di Forza Italia.\nCon la discesa in campo nella politica di Silvio Berlusconi, \u00e8 stato chiamato (grazie alle sue conoscenze nella concessionaria Publitalia 80 di Berlusconi) per una candidatura alle elezioni politiche del 1994 alla Camera dei deputati nel collegio elettorale di Cinisello Balsamo, per il Polo delle Libert\u00e0 in quota Forza Italia, dove viene eletto deputato con il 45,88% dei voti. Nella XII legislatura della Repubblica \u00e8 stato vicepresidente della 4\u00aa Commissione Difesa, componente della 6\u00aa Commissione Finanze, della Giunta delle elezioni e della Commissione speciale per il riordino del settore radiotelevisivo.\nAlle elezioni politiche del 1996, dove il Polo per le Libert\u00e0 di Silvio Berlusconi venne sconfitto, grazie al patto di desistenza con Rifondazione Comunista, da L'Ulivo, venne riletto deputato nel collegio elettorale di Busto Garolfo con il Polo, con il 35,13 dei voti contro i candidati de L'Ulivo Gian Angelo Mainini (32,99%) e della Lega Nord Abramo Bellani (31,88%). Nella XIII legislatura della Repubblica \u00e8 stato componente della IX Commissione Trasporti, poste e telecomunicazioni e capogruppo della Commissione parlamentare per la vigilanza dei servizi radiotelevisivi. Ha ricoperto il ruolo di membro del consiglio direttivo di Forza Italia alla Camera.\nResponsabile del Dipartimento nazionale informazione radiotelevisiva di Forza Italia, nel 1998 venne nominato coordinatore regionale di Forza Italia della Lombardia, incaricoche mantenne fino al 2005, venendo poi sostituito da Mariastella Gelmini.\nPresidente della Commissione Trasporti.\nRieletto per la terza volta con la Casa delle Libert\u00e0 alle politiche del 2001, nel medesimo collegio elettorale con il 54,15% dei voti. Nella XIV legislatura \u00e8 stato vice capogruppo di Forza Italia alla Camera dei deputati. Dal 21 giugno 2001 \u00e8 stato presidente della IX Commissione permanente trasporti, poste e telecomunicazioni e componente della Commissione bicamerale per la vigilanza dei servizi radiotelevisivi. Ha rivestito il ruolo di presidente della Commissione trasporti e telecomunicazioni e successivamente di sottosegretario alle comunicazioni del governo Berlusconi III.\nRomani ha partecipato alla stesura della legge Gasparri sul sistema radiotelevisivo (legge. n. 112/2004).\nHa dichiarato, circa il progetto della Lega Nord di federalizzare la RAI: \"La Rai deve essere policentrica e non pi\u00f9 romanocentrica, il paese \u00e8 verticale, non orizzontale, bisogna che anche in Rai si pensi ai problemi del Nord, questo significa non vivere solamente a Roma. Non che io sia fissato su Rai2 a Milano, \u00e8 importante per\u00f2 che la Rai sia a Milano, come a Roma, come a Napoli, come a Bari e in tutta Italia\".\nAlle politiche del 2006 \u00e8 rieletto deputato, nelle liste di Forza Italia nella circoscrizione Lombardia 1.\nAssessore comunale di Monza.\nIl 13 giugno 2007 diventa assessore presso il comune di Monza, dapprima all'urbanistica, quindi dal novembre 2007 all'Expo 2015. Come assessore all'urbanistica, Romani viene criticato e contestato per favoritismi immobiliari alla famiglia Berlusconi, interessata alla costruzione di \"Milano 4\" nell'area del quartiere residenziale Cascinazza.\nAlle elezioni politiche del 2008 viene nuovamente eletto per la quinta. e ultima volta, deputato nelle liste del Popolo della Libert\u00e0, sempre nella circoscrizione Lombardia 1.\nSottosegretario allo Sviluppo economico.\nRomani entr\u00f2 a far parte del governo Berlusconi IV come sottosegretario allo sviluppo economico con delega alle comunicazioni. Ne divent\u00f2 vice ministro l'8 maggio 2009 e ministro il 4 ottobre 2010.\nDa lui, nel 2009, ha preso il nome il \"piano Romani\". Tale piano consisteva nel portare la banda larga a 20 Mbit/s al 96% della popolazione, e almeno a 2 Mbit/s alla parte restante, entro il 2012. Rappresentava una prima soluzione parziale per il territorio italiano, prevedendo 800 milioni di euro in un progetto complessivo da 1,47 miliardi. Per mesi vi furono rallentamenti di vario genere, e vennero fatte pressioni per sbloccare i fondi da parte di Telecom Italia, dell'AGCOM (Autorit\u00e0 garante delle comunicazioni), dello stesso Romani e del ministro per la pubblica amministrazione e l'innovazione, Renato Brunetta. Il 17 settembre 2010 venne annunciata una definitiva riduzione dei fondi a soli 100 milioni, che avrebbero potuto gi\u00e0 ricomprendere la quota di finanziamento proveniente dalle regioni. L'annullamento del piano suscit\u00f2 dubbi sul futuro sviluppo economico e culturale italiano.\nLa sua attivit\u00e0 da sottosegretario e viceministro \u00e8 stata costellata da polemiche per la presunta collateralit\u00e0 rispetto a Mediaset. Tra le azioni contestate:\nDecreto Romani.\nLe proposte inserite nel \"decreto Romani\" (D.Lgs. n. 169/2010) di inizio 2010 su cinema, web e televisioni, avente l'obiettivo iniziale di recepire una direttiva europea sugli audiovisivi (Direttiva europea 2007/65/CE \"Audiovisual Media service\" dell'11 dicembre 2007)) vennero giudicate da pi\u00f9 parti controverse. Tra queste:\nLa delibera dell'AGCOM di attuazione del decreto Romani imponeva alle \"web TV\" di pagare 3.000 euro e presentare una notevole quantit\u00e0 di documenti prima di incominciare le attivit\u00e0, ostacolando cos\u00ec un settore in crescita e potenziale concorrente dei canali televisivi tradizionali. La misura colpiva particolarmente le \"web TV\" a trasmissione continua (anzich\u00e9 \"on demand\"), che avrebbero dovuto attendere per 60 giorni l'autorizzazione dell'Autorit\u00e0. Alle web TV si applicavano anche gli obblighi di rettifica e di tutela dei minori (divieto di video v.m. 14 dalle 7 alle 22:30, anche \"on demand\"). Le sanzioni andavano da 15.000 a 2 milioni di euro. Romani aveva inizialmente dichiarato sulla questione: \"\"Baster\u00e0 una semplice dichiarazione di inizio attivit\u00e0\".\nL'ambasciatore statunitense a Roma David H. Thorne critic\u00f2 severamente il decreto Romani, in un cablogramma confidenziale spedito a Washington il 3 febbraio 2010. Secondo Thorne, la legge sembrava essere stata scritta \"per garantire al governo abbastanza libert\u00e0 da bloccare e censurare ogni contenuto web\"\". Thorne lamentava la mancanza di cooperazione del governo italiano nella lotta alla pirateria informatica, e il passaggio a un approccio regolamentativo che consentiva di attaccare la concorrenza, commerciale (come Sky) o politica del governo Berlusconi. Sempre secondo Thorne, ci\u00f2 rispecchiava l'utilizzo privato del potere, da parte di Berlusconi, sin dai tempi di Craxi, e avrebbe potuto avere l'effetto di dare ad altri governi, come la Cina, una giustificazione per limitare la libert\u00e0 di espressione al loro interno.\nMinistro dello Sviluppo economico.\nIl 4 ottobre 2010 divenne ministro dello sviluppo economico, dopo le dimissioni di Claudio Scajola per il caso Anemone e l'interim di 4 mesi di Berlusconi (definito imbarazzante dal giornalista de \"L'Espresso\" Alessandro Gilioli), giurando nelle mani del Presidente della Repubblica Giorgio Napolitano, che fece in un primo momento saltare la sua nomina per via del suo passato di imprenditore delle telecomunicazioni, ritenuto inopportuno per la questione del conflitto di interessi e poca imparzialit\u00e0.\nAppena insediatosi si ritrova ad affrontare la crisi del debito sovrano europeo, occupandosi della FIAT, Telecom e dell\u2019assegnazione delle frequenze digitali.\nProvvedimenti.\nRomani firm\u00f2 come Ministro dello Sviluppo il nuovo contratto di servizio della Rai, scaduto a fine 2009. Secondo il quotidiano \"L'Espresso\", ci\u00f2 avrebbe significato l'oscuramento dei programmi Rai su Sky. Il contratto avrebbe dovuto inoltre stabilire le regole di linea politica del servizio pubblico, inclusa l'imparzialit\u00e0 di telegiornali e talk show.\nDecreto \"\"Ammazza rinnovabili\".\nIn attuazione di una direttiva europea sulla promozione dell'uso dell'energia da fonti rinnovabili, il 3 marzo 2011 firma il decreto legislativo n. 28 sulle energie rinnovabili (il cosiddetto \"Ammazza rinnovabili\"\"), che viene discusso e varato dal Consiglio dei ministri. Il decreto, in particolare, stabiliva con soli tre mesi di preavviso l'interruzione anticipata al 31 maggio 2011 del meccanismo incentivante del Terzo Conto Energia varato ad agosto 2010 che avrebbe dovuto regolamentare gli incentivi per gli impianti fotovoltaici connessi alla rete dal 2011 al 2013. Il decreto venne duramente criticato e contestato dalle associazioni di settore, in particolare dalle aziende operanti nel settore fotovoltaico.\nIl decreto \"Ammazza rinnovabili\" \u00e8 stato oggetto di divergenze con il Ministro dell'ambiente e compagna di partito Stefania Prestigiacomo, come confermato da Romani stesso, arrivando a sbottare durante un intervento a un convegno affermando \u00ab\"Se quella matta della Prestigiacomo non mi fa incazzare ancora oggi. Lo dico perch\u00e9 sono un po\u2019 arrabbiato, veramente, non ci ho dormito la notte\"\u00bb.\nSenatore PdL e capogruppo di Forza Italia.\nAlle elezioni politiche del 2013 viene candidato al Senato della Repubblica, ed eletto senatore per Il Popolo della Libert\u00e0. Nella XVII legislatura \u00e8 stato componente delle Commissioni Affari Costituzionali, Affari Esteri e Emigrazione ed Lavori pubblici e comunicazioni, della Commissione parlamentare per l'indirizzo generale e la vigilanza dei servizi radiotelevisivi, del Comitato parlamentare per la sicurezza della Repubblica e della Delegazione italiana all'Assemblea parlamentare dell'OSCE\nIl 16 novembre 2013, con la sospensione delle attivit\u00e0 del PdL, ader\u00ec a Forza Italia, diventandone capogruppo al Senato in sostituzione di Renato Schifani, passato al Nuovo Centrodestra di Angelino Alfano, diventando il successivo 24 marzo 2014 membro del Comitato di Presidenza di Forza Italia.\nIl 4 febbraio 2015, in seguito alla rottura del \"Patto del Nazareno\" con l'elezione di Sergio Mattarella a Presidente della Repubblica e i dissidi interni al partito, rimise nelle mani di Silvio Berlusconi le dimissioni dall'incarico, insieme alla sua vice Anna Maria Bernini con gli omologhi della Camera Renato Brunetta e Mariastella Gelmini, ma Berlusconi le respinse.\nCandidato alla presidenza del Senato.\nAlle elezioni politiche del 2018 venne rieletto senatore nel collegio uninominale di Sesto San Giovanni. Nella XVIII legislatura non viene confermato nel ruolo di capogruppo di Forza Italia, venendo succeduto da Anna Maria Bernini.\nIl 21 marzo 2018 venne ufficialmente candidato da Forza Italia per l'elezione alla carica di Presidente del Senato; tuttavia il Movimento 5 Stelle (M5S) si oppone da subito alla sua nomina, a causa della sua condanna per peculato. In seguito al parere contrario anche della Lega, che vota al 2\u00b0 scrutinio per Anna Maria Bernini invece che Romani, il 24 marzo Romani annuncia il ritiro della sua candidatura alla seconda carica dello Stato (che sarebbe andata lo stesso giorno a Maria Elisabetta Alberti Casellati, anch'ella di Forza Italia), affermando di farlo: \"nell'interesse del Paese\".\nDa alcuni osservatori, l'azione della Lega di non votare Romani, approfittando dell'opposizione del M5S nei suoi confronti, \u00e8 stato un segno per evidenziare che il principale partito nella coalizione del centro-destra sono loro, e che il suo segretario federale Matteo Salvini ne sia il leader della coalizione, differentemente dal passato con Forza Italia e Berlusconi.\nCambiamo! e Coraggio Italia.\nVicino alle posizioni del presidente della Regione Liguria Giovanni Toti, il 18 settembre 2019 abbandona dopo 25 anni Berlusconi e aderisce al suo nuovo movimento politico di Toti \"Cambiamo!\", pur rimanendo nel gruppo parlamentare.\nIl 22 luglio 2020 abbandona il gruppo parlamentare di Forza Italia, annunciando l'iscrizione al gruppo misto del Senato all\u2019interno del quale, insieme a Gaetano Quagliariello e Massimo Vittorio Berutti, il 5 agosto costituisce una componente collocata all\u2019opposizione del Governo Conte II e di cui sar\u00e0 capogruppo.\nNel corso del 2021 Romani aderisce a Coraggio Italia, il nuovo partito di Toti e del sindaco di Venezia Luigi Brugnaro, e diventa membro della sua direzione nazionale, rimanendo capogruppo della componente \"Idea-Cambiamo!-Europeisti\" al Senato che cambier\u00e0 poi denominazione diverse volte.\nProcedimenti giudiziari.\nBancarotta preferenziale.\nA seguito del fallimento di Lombardia 7 nel 1999, Romani venne indagato dalla Procura di Monza per bancarotta preferenziale. Interrogato, neg\u00f2 ogni coinvolgimento avendo ceduto l'azienda prima del fallimento. Il reato fu derubricato in falso fallimentare, le cui pene erano ridotte dalla nuova legge sul falso in bilancio. La sua posizione venne infine archiviata ma dovette risarcire 400.000 euro al curatore fallimentare.\nPeculato e rimborsi spese.\nAd aprile 2012 Romani viene indagato dalla Procura di Monza per il reato di peculato, con riferimento a oltre 5.000 euro spesi nell'arco di due mesi in telefonate con il cellulare del Comune di Monza, in realt\u00e0 utilizzato dalla figlia. Poco dopo emersero anche fatture per pranzi e cene \u00ab\"di rappresentanza\"\u00bb pari a 22.000 euro spesi in un anno e mezzo di mandato, da maggio 2007 alla fine del 2008 sempre a carico del Comune di Monza, venendo indagato anche per rimborsi spese.\nA ottobre 2017 viene condannato in via definitiva dalla Cassazione, con sentenza del 26 ottobre, alla pena di 1 anno e 4 mesi, che sarebbe stata poi ricalcolata in un appello-bis nel quale si sarebbe dovuta solo rimotivare l\u2019esclusione o la concessione dell\u2019attenuante della \u00ab\"speciale tenuit\u00e0\"\u00bb del danno dato che aveva risarcito il Comune versando 9.811,63 euro.\nIstigazione alla corruzione.\nA maggio 2012 viene indagato dalla Procura di Monza, assieme a Paolo Berlusconi e tre persone, per istigazione alla corruzione. Secondo l\u2019accusa, come assessore all\u2019urbanistica del Comune di Monza nella giunta Pdl-Lega Nord, Romani avrebbe cercato di corrompere con del denaro i consiglieri di minoranza nel tentativo di far approvare una variante del PGT (Piano di governo del territorio) relativa a un\u2019area agricola di 500 mila metri quadrati chiamata \"Cascinazza\", propriet\u00e0 di Berlusconi su cui voleva costruirci un quartiere residenziale chiamato \"Milano 4\"."}
{"id": "299466", "revid": "3295", "url": "https://it.wikipedia.org/wiki?curid=299466", "title": "Cloruro di Sodio", "text": ""}
{"id": "299467", "revid": "34241", "url": "https://it.wikipedia.org/wiki?curid=299467", "title": "Aeroporto di Bolzano / Bozen", "text": ""}
{"id": "299468", "revid": "22643", "url": "https://it.wikipedia.org/wiki?curid=299468", "title": "Aeroporto Bolzano", "text": ""}
{"id": "299471", "revid": "1258", "url": "https://it.wikipedia.org/wiki?curid=299471", "title": "Sistema vascolare", "text": ""}
{"id": "299475", "revid": "125174285", "url": "https://it.wikipedia.org/wiki?curid=299475", "title": "Sokar", "text": "Sokar (anche Seker, Sokaris o Socharis) \u00e8 una divinit\u00e0 egizia della antica religione egizia. Era il dio funerario della necropoli di Menfi, Saqqara, dio dei morti, della tenebra, del decadimento della terra e degli artigiani; veniva rappresentato come una mummia con testa di falco, o semplicemente come falco.\nNome ed epiteti.\nBench\u00e9 il significato del suo nome rimanga incerto, nei \"Testi delle piramidi\" gli egizi lo collegavano al grido di angoscia di Osiride a Iside: \"Sy-k-ri\" (\"Accorri!\"); potrebbe anche derivare da \"skr\", che significa \"pulire la bocca\". O34:V31:D21-A40\n\"skr\" (Sokar, Seker). Talvolta anche:\nO34:V31:D21-G10A volte compare, diretto verso l'aurora, sulla sua barca \"hennu\", che era fondamentalmente una elaborata slitta in grado di transitare sulle sabbie della necropoli. Il suo epiteto era \"Quello di Rastau\", che \u00e8 il luogo delle \"bocche di passaggio\", l'accesso cio\u00e8 alle tombe (\"Rastau\" era anche un termine indicante la piana di Giza):n:i-r:Z1-s-V2:Z2-N25\n\"ni r\"\ua723\" st\"\ua723\"w\" - \"quello di Rastau\". Sokar aveva anche un'equivalente femminile nella dea Sokaret (il suffisso \"-t\" rende femminile il genere delle parole):O34:V31- r:t*H8-B1\n\"skrt\" (\"Sokaret\"), che era anche un appellativo di Hathor.\nIconografia.\nUna delle raffigurazioni pi\u00f9 frequenti di questa divinit\u00e0, accostata di frequente a Ptah od Osiride, era quella di un falco mummificato o di una mummia con la testa di falco. Poteva anche essere rappresentato come tumulo o collinetta dalla cui cima spuntava una testa di falco; in tali raffigurazioni il suo epiteto era \"Colui che sta sulla sua sabbia\". Nell'oltretomba, Sokar \u00e8 strettamente connesso ad altre due divinit\u00e0: Ptah, il dio creatore e principale divinit\u00e0 di Menfi e Osiride, dio dei morti. In epoca pi\u00f9 tarda, questi tre furono fusi in un unico dio: Ptah-Sokar-Osiride, spesso raffigurato come una mummia in piedi, con corona cornuta o, talvolta, con testa di falco.\nSokar figura, durante il Nuovo Regno (1550 a.C. - 1069 a.C.), nel \"Libro dell'oltretomba\", l\"Amduat\"; compare assiso sul dorso di un serpente fra due ali spiegate. Tale simbologia potrebbe suggerire una connessione con la resurrezione o un passaggio sereno nel mondo dei morti. A dispetto di questa prospettiva, la regione dell'oltretomba associata a Sokar era descritta come un luogo sabbioso e irto di difficolt\u00e0 chiamato Imhet (o Amhet, Ammahet o Ammehet), che significa \"riempito\".\nRuolo e culto.\nProbabilmente grazie alla sua associazione con il dio Ptah, Sokar venne anche considerato dio degli artigiani (e prediletto da coloro che lavoravano i metalli, come gli orefici). Nel Libro dei morti, un passaggio descrive Sokar mentre maneggia vasi d'argento; inoltre uno dei sarcofagi di Sheshonq II (ca. 890 a.C. - 887 a.C.), integralmente in argento, rinvenuto a Tanis, ha le fattezze del dio Sokar. Il centro del suo culto era Menfi, dove si tenevano festivit\u00e0 in suo onore del 26\u00ba giorno del quarto mese di primavera (\"akhet\"). Mentre tali celebrazioni avevano luogo, i devoti dissodavano e coltivavano la terra servendosi del bestiame: ci\u00f2 potrebbe suggerire un legame di Sokar con l'agricoltura. Comunque, i devoti dovevano anche portare collane di cipolle intorno al collo, per evidenziare la natura funeraria di questo dio: le cipolle erano utilizzate nella mummificazione (la pelle della cipolle poteva essere posta sugli occhi o dietro le orecchie del defunto per mascherare l'odore)."}
{"id": "299476", "revid": "21371", "url": "https://it.wikipedia.org/wiki?curid=299476", "title": "Mauro Camoranesi", "text": ""}
{"id": "299479", "revid": "984922", "url": "https://it.wikipedia.org/wiki?curid=299479", "title": "Rio Curu\u00e7\u00e1", "text": "Il rio Curu\u00e7\u00e1 (pronuncia \"Curuss\u00e1\") \u00e8 un affluente del rio Javari, a suo volta affluente del rio delle Amazzoni nel tratto chiamato Solim\u00f5es.\nL'area del Rio Curu\u00e7\u00e1 \u00e8 stata testimone di un grande evento meteoritico avvenuto il 13 agosto 1930: questo evento \u00e8 conosciuto come Evento del Rio Curu\u00e7\u00e1 o la Tungusca brasiliana. Questo evento necessita tuttavia di ulteriori conferme. La quasi totalit\u00e0 delle informazioni su questo evento provengono dal resoconto fatto dal frate cappuccino Padre Fedele d'Alviano."}
{"id": "299483", "revid": "22643", "url": "https://it.wikipedia.org/wiki?curid=299483", "title": "Aeroporto Bolzano Dolomiti", "text": ""}
{"id": "299486", "revid": "1652635", "url": "https://it.wikipedia.org/wiki?curid=299486", "title": "Testosterone", "text": "Il testosterone \u00e8 un ormone steroideo del gruppo androgeno prodotto principalmente dalle cellule di Leydig situate nei testicoli e, in minima parte, dalle ovaie e dalla corteccia surrenale. La sua produzione \u00e8 influenzata molto dall'ormone luteinizzante LH. \u00c8 presente anche nelle donne che, rispetto agli uomini, hanno una maggiore tendenza a convertire quest'ormone in estrogeni. La desinenza -one \u00e8 dovuta alla presenza di un gruppo chetonico CO sull'atomo C3 del primo anello del carbonio [A] dello steroide.\nDescrizione.\nNell'uomo \u00e8 deputato allo sviluppo degli organi sessuali (differenziazione del testicolo e di tutto l'apparato genitale) e dei caratteri sessuali secondari, come la barba, la distribuzione dei peli, il timbro della voce e la forza muscolare. Il testosterone nell'et\u00e0 puberale interviene anche sullo sviluppo scheletrico, limitando l'allungamento delle ossa lunghe ed evitando in questo modo una crescita spropositata degli arti.\nNell'uomo adulto i livelli di testosterone giocano un ruolo molto importante per quanto riguarda la sessualit\u00e0, l'apparato muscolo scheletrico, la vitalit\u00e0 e la buona salute, intesa soprattutto come protezione da malattie metaboliche come ipertensione e diabete mellito e secondo recenti studi anche sulla depressione. Contribuisce a garantire la fertilit\u00e0 in quanto stimola la maturazione degli spermatozoi nei testicoli. Inoltre influenza qualit\u00e0 e quantit\u00e0 dello sperma prodotto poich\u00e9 opera sulle vie seminali e sulla prostata, deputate alla produzione di sperma. La produzione giornaliera di testosterone nell'uomo varia dai 5 ai 7 milligrammi, ma raggiunti i 30 anni tende a diminuire annualmente dell'1%.\nIl testosterone regola anche il desiderio e la soddisfazione sessuale: infatti ha la funzione di attuare l\u2019\"appetito\" sessuale. Un deficit di \"libido\" (desiderio sessuale) \u00e8 spesso associato a una disfunzione del testosterone. Ci\u00f2 \u00e8 stato evidenziato anche per il desiderio sessuale femminile a seguito della sua diminuzione nel periodo post-menopausale. Il testosterone \u00e8 utilizzato farmacologicamente sia in uomini sia in donne, qualora vi siano alterazioni nei suoi livelli.\nIl testosterone \u00e8 presente in tutti i vertebrati con l'eccezione dei pesci che sostituiscono quest'ormone con l'11-ketotestosterone.\nFunzioni, variazioni, regolazione del testosterone.\nIl testosterone \u00e8 il principale ormone maschile e viene:\nLa sua principale funzione \u00e8:\nTestosterone e anabolismo.\nIl testosterone \u00e8 uno dei principali ormoni anabolici, assieme all'asse GH/IGF-1 e all'insulina. Prodotto principalmente dal testicolo e in minor parte dall\u00b4ovaia e dal surrene, favorisce il passaggio degli amminoacidi alle cellule muscolari, ma al contrario dell'asse GH/IGF-1, ha un'azione maggiormente ipertrofica (aumento del volume della cellula muscolare) mediante un aumento del citoplasma, piuttosto che un'azione iperplasica (aumento del numero delle cellule muscolari), questa favorita principalmente dal IGF-1. Ha un effetto minore sulla proliferazione della cellula ossea (favorita invece da GH/IGF-1), ma interviene soprattutto sull'accumulo di amminoacidi nel muscolo scheletrico, ed essendo androgeno particolarmente nel pene e nella clitoride. Ha una forte azione di inibizione dell'insulinoresistenza, quindi aumenta la sensibilit\u00e0 del tessuto muscolare a captare i nutrienti, in particolare gli amminoacidi.\nVariazione con l'et\u00e0.\nIl testosterone viene sintetizzato gi\u00e0 dal feto a partire dalla sesta settimana di gestazione in quantit\u00e0 intorno a 0,5\u00a0mg/die. In questo stadio promuove la crescita ossea e muscolare ed \u00e8 responsabile della differenziazione sessuale.\nSi notano differenze individuali di \u00b115% tra individui poco o molto virili: \"un maschio poco virile raggiunge a vent'anni una produzione testosteronica \u2192 pari a quella di cui un maschio molto virile dispone ancora a sessant'anni.\"\nLe sieroconcentrazioni non sono \"parallele\" alla sintesi, perch\u00e9 oltre alla quantit\u00e0 di testosterone sintetizzato subentrano altrettanto complessi meccanismi di trasformazione e di smaltimento metabolico sulla concentrazione ematica.\nVariazione circadiana.\nIl testosterone \u00e8 sintetizzato dalle cellule di Leydig nell'interstizio testicolare a partire dal colesterolo. La maggior parte si lega poi all'albumina e al SHGB (sex hormone-binding globulin) ematica.\nLa metabolizzazione \u00e8 caratterizzata da due meccanismi:\nInoltre, a causa di \"sfasamenti\" di processi di sintesi e di conversione / smaltimento, c'\u00e8 una grande variazione giornaliera (circadiana):\nla testosteronemia raggiunge un minimo verso la 1:00 di notte. Poco dopo la regolazione causa un notevole aumento di sintetizzazione mentre la decomposizione diminuisce, il che fa rapidamente aumentare la testosteronemia fino alle 6:00 \u00f7 12:00. Il pomeriggio prevalgono i processi metabolici decompositori e la testosteronemia si abbassa lentamente fino alla 1:00 di notte.\nRegolazione della testosteronemia.\nLe cellule di Leydig, stimolate dall'ormone luteo LH proveniente dall'ipofisi, producono il testosterone a partire dal colesterolo nell'interstizio dei testicoli e lo forniscono ai tubuli seminiferi per la regolazione della spermatogenesi.\nUna parte viene usata per la sintesi periferica di di-hydro-testosterone e estradiolo, un'altra viene metabolizzata per essere smaltita.\nIl testosterone e l'estradiolo in circolazione \"frenano\" a monte la produzione di ormone luteo LH, ormone follicolostimolante FSH e l'ormone di rilascio di gonadotropine.\nTramite questo circuito regolativo si instaura un ritmo circadiano (giornaliero) di concentrazione di testosterone nel siero ematico.\nTestosterone e protezione da malattie metaboliche.\nIn passato si pensava che il testosterone avesse funzioni prettamente sessuali, recentemente si \u00e8 scoperto che il suo ruolo va molto oltre la mera sessualit\u00e0 e coinvolge tutto il corpo. \u00c8 stato visto, ad esempio, che il testosterone contribuisce alla regolazione della crescita muscolare e ossea, di alcuni aspetti comportamentali e dell'umore, dell'insulinoresistenza, della sudorazione, del metabolismo del colesterolo, ecc.\nLa carenza di testosterone (ipogonadismo) \u00e8 associata a molte malattie come disfunzione erettile, demenza, osteoporosi, diabete mellito di tipo 2, obesit\u00e0, malattie cardiovascolari e sindrome metabolica.\nLa carenza di testosterone e IGF-I aumenta la mortalit\u00e0 e le possibilit\u00e0 di collasso cardiocircolatorio, in modo particolare pi\u00f9 \u00e8 basso il rapporto testosterone/cortisolo e IGF-I/cortisolo, e maggiori sono questi rischi\nL'ipogonadismo \u00e8 una condizione che pu\u00f2 portare a diabete mellito, inoltre \u00e8 stato visto che in uomini ipogonadici l'assunzione di testosterone diminuisce l'insulinoresistenza e migliora il quadro glicemico.\nTestosteronemia.\nMetodi di determinazione.\nIl testosterone legato ad SHBG non \u00e8 biodisponibile. Il testosterone biodisponibile \u00e8 dato dalla somma del testosterone libero (DHT) e del testosterone legato ad albumina.\nCi sono diversi test ematici per determinare il testosterone \"totale\" nel siero, ma i valori sono da usare con prudenza, perch\u00e9 non includono testosterone metabolicamente attivo.\nDi contrasto il testosterone \"libero\" \u00e8 sintomaticamente e diagnosticamente pi\u00f9 affidabile. La misurazione diretta \u00e8 molto costosa e varia notevolmente tra laboratorio e laboratorio. Esiste per\u00f2 una determinazione indiretta tramite un calcolo tra testosterone \"totale\", \"albumina\" e \"SHBG\" (sex hormone binding globuline).\nC'\u00e8 un piccolo calcolatore sul sito della ISSAM in merito che calcola il testosterone \"libero\" e \"biodisponibile\" dai valori per testosterone \"totale\" e \"SHBG\":\nValori di riferimento.\nNon \u00e8 stato stabilito un limite inferiore \"normale\", bens\u00ec \u00e8 stato raggiunto il seguente accordo tra specialisti:\nViste le forti variazioni circadiane, \u00e8 preferibile che i campioni siano rilevati in mattinata (anche se non \u00e8 definito nella letteratura a cui si \u00e8 fatto riferimento).\nStoria.\nGi\u00e0 gli antichi egizi effettuarono studi sugli effetti terapeutici e sui poteri procurati dai testicoli; Plinio il Vecchio defin\u00ec utile per un rafforzamento sessuale il pene di asino intriso di olio; non solamente nel bacino del Mediterraneo gli studi medici e fisiologici prosperavano dato che anche in India intorno al II secolo a.C. il noto medico Susruta nei suoi testi ayurvedici consigli\u00f2 per la cura dell'impotenza l'ingestione di sostanze testicolari. Il medico persiano dell'VIII secolo d.C. Johannes Mesu\u00e8 il Vecchio indic\u00f2 un peculiare estratto testicolare per migliorare il desiderio sessuale.\nIn periodi pi\u00f9 recenti dapprima il fisiologo francese Claude Bernard nel 1855 e soprattutto il suo connazionale Charles Brown-Sequard nel 1889 formularono l'ipotesi della secrezione endogena integrativa per consentire una organoterapia. Brown-Sequard viene considerato uno dei padri della endocrinologia moderna, dato che intu\u00ec l'esistenza di sostanze in grado di svolgere il compito di controllori e di regolatori fisiologici, per di pi\u00f9 secrete dall'organismo stesso. Brown-Sequard diffuse gratuitamente vari campioni di liquido estratto dai testicoli di cani e di altre cavie e grazie a questo impulso l'ambiente medico-scientifico in tutto il mondo si attiv\u00f2 in ricerche che portarono il futuro Nobel Fritz Pregl, verso la fine del XIX secolo, a esperimenti atti a verificare il miglioramento delle prestazioni fisiche indotto da sostanze testicolari.\nI primi trapianti testicolari vennero effettuati intorno al 1913 e nel 1918 il chirurgo Loe L. Stanley incominci\u00f2 una lunga serie di interventi sui suoi particolari pazienti, i detenuti del carcere di San Quentin in California arrivando a favorevoli conclusioni sul benessere apportato ai suoi malati.\nNegli anni trenta vari gruppi di ricerca si impegnarono nella scoperta dei fattori androgenici presenti nei testicoli: tra i primi vi furono nel 1935 l'\u00e9quipe di Ernst Laqueur che pubblic\u00f2 \"Sull'ormone maschile cristallino dei testicoli\", quella di Leopold Ruzicka (Nobel) con l'articolo \"Sulla preparazione artificiale dell'ormone testicolare testosterone\", e quella di Adolf Butenandt (Nobel) con il resoconto \"Un metodo per preparare il testosterone dal colesterolo\". Da questo momento inizi\u00f2 l'era dell'utilizzo del testosterone sintetico.\nImpiego clinico del testosterone.\nIndicazioni.\nIl testosterone \u00e8 indicato principalmente nella terapia dell'ipogonadismo.\nA livello di ricerca scientifica sembra avere una promettente efficacia contro infarto, malattie cardiocircolatorie, anemia, diabete mellito, osteoporosi e altre malattie metaboliche, depressione.\nNegli USA, in Canada e in Nuova Zelanda dopo il 2010 si \u00e8 avuto un aumento esplosivo delle vendite di testosterone nell'invecchiamento e nei problemi et\u00e0 correlati. I farmaci a base di testosterone sono stati studiati e approvati nelle forme di ipogonadismo con bassi livelli di testosterone endogeno. Suggerendo che bassi livelli di testosterone sono correlati con l'invecchiamento e con la bassa libido maschile si \u00e8 fatta una \"indebita\" pressione sulla popolazione circa la possibilit\u00e0 di \"risolvere\" un problema tipico dell'et\u00e0, secondo una tipica strategia di disease mongering. Inoltre \u00e8 stato tentato di spostare il valore patologico del livello serico del testosterone circolante agendo sulle categorie di medici specialisti.\nNel transessualismo da donna a uomo.\nIl testosterone viene impiegato nella terapia ormonale insieme alla chirurgia plastica nel processo di transizione \"FtM\", dal sesso femminile a quello maschile. Lo scopo \u00e8 quello di mascolinizzare il corpo. Tale terapia dura tutta la vita diminuendo il dosaggio man mano che l'et\u00e0 avanza.\nEffetti collaterali.\nNei soggetti ipogonadici di et\u00e0 inferiore ai 40 anni l'assunzione di testosterone a fini clinici comporta una bassa frequenza di gravi effetti collaterali, tuttavia essa spesso causa ginecomastia (dovuta alla conversione di quest'ormone in estrogeni), ammorbidimento dei testicoli, e riduzione della sintesi di gonadotropine pituitarie (LH e FSH) con conseguente inibizione della produzione endogena di testosterone.\nIn passato si credeva che il testosterone, quindi anche l'assunzione dello stesso, potesse aumentare il rischio di malattie cardiovascolari, tuttavia \u00e8 stato visto che quest'ipotesi non era soltanto falsa, ma addirittura era vero il contrario: l'uso di questa sostanza riduceva questi rischi.\nIl testosterone pu\u00f2 alzare il valore di ematocrito, che se in eccesso pu\u00f2 causare trombosi, perci\u00f2 i soggetti che ne fanno uso dovrebbero controllare regolarmente questo parametro.\nLa maggioranza degli studi non ha trovato un aumento di rischio di cancro alla prostata tra i soggetti che assumono testosterone, tuttavia l'assunzione di questa sostanza dovrebbe essere attentamente valutata ed eventualmente monitorata in persone che hanno un cancro alla prostata o che per familiarit\u00e0 sono soggetti a questa malattia.\nNonostante i maschi abbiano pi\u00f9 testosterone e siano pi\u00f9 aggressivi delle femmine, sembra che i criminali in genere non abbiano maggiori livelli di testosterone rispetto alle persone dello stesso sesso che non delinquono, perci\u00f2 negli esseri umani non esiste un'associazione statistica tra i livelli di testosterone e l'aggressivit\u00e0. In generale \u00e8 stato visto che in alcuni casi, se l'assunzione eleva eccessivamente i livelli testosteronici (come avviene in alcuni atleti) \u00e8 possibile un aumento di aggressivit\u00e0, che invece non avviene se l'assunzione \u00e8 finalizzata alla cura dell'ipogonadismo e se le concentrazioni ormonali rimangono normali, in questi casi si pu\u00f2 avere soltanto un miglioramento dell'umore e una maggiore grinta nell'affrontare la vita quotidiana.\nIl testosterone rientra fra le sostanze proibite durante l'attivit\u00e0 sportiva agonistica sia in allenamento sia in gara (The 2007 Prohibited List World Anti-Doping Code), il suo uso a fini sportivi viene considerato doping."}
{"id": "299489", "revid": "6923", "url": "https://it.wikipedia.org/wiki?curid=299489", "title": "Nino Lamboglia", "text": "Biografia.\nNasce a Porto Maurizio (Imperia), il 7 agosto 1912. Il padre Carmelo, originario di Aurigo, paese dell'entroterra imperiese, era insegnante e musicista e la madre Carmelina Federici era imperiese. Trascorre lunghi periodi della fanciullezza ad Alassio, dove il padre \u00e8 nominato preside di un istituto scolastico, avendo cos\u00ec l'opportunit\u00e0 di frequentare la vicina Albenga, che avr\u00e0 notevole importanza nella sua carriera.\nNel 1931 diventa segretario della \"Commissione per la toponomastica ligure\" e nello stesso anno pubblica il suo primo lavoro. Si laurea a Genova nel 1933 con Giovanni Niccolini con una tesi dal titolo \"Topografia dell'Ingaunia nell'antichit\u00e0\", riguardante l'archeologia antica del Ponente ligure. Nel 1933 fonda ad Albenga la \"Societ\u00e0 Storico Archeologica Ingauna\" e viene nominato segretario della Commissione toponomastica ligure. Quindi lavora all'ufficio storico presso il Comune di Albenga, dove \u00e8 anche direttore, dal 1934 al 1937, della biblioteca civica, che risolleva dopo un periodo di crisi; nel 1934 inizia gli scavi in quello che Alfredo D'Andrade ipotizzava essere l'anfiteatro romano di Albenga e nella chiesa di San Calocero, che proseguir\u00e0 anche nel 1938-39. Nominato commissario straordinario del museo Bicknell a Bordighera, in questi anni inizia la sua collaborazione con Luigi Bernab\u00f2 Brea, archeologo preistorico e precursore delle moderne tecniche scientifiche.\nNegli anni trenta lavora a diversi studi e collabora a ricerche archeologiche e storiche riguardanti la Riviera di Ponente, fondando nel 1942 a Bordighera l'Istituto internazionale di studi liguri, del quale \u00e8 direttore fino al 1977, dando vita anche a diverse sezioni in altre localit\u00e0 della regione.\nLavora per la soprintendenza come ispettore aggiunto, occupandosi delle antichit\u00e0 liguri; nel dopoguerra si occupa di scavi e ricerche sottomarine in altre regioni italiane, come in Sicilia e a Roma. Diventa socio dell'Associazione Italiana Biblioteche, della Societ\u00e0 Ligure di storia patria, dell'Accademia Ligure di scienze e lettere, corrispondente dell'Istituto Nazionale di studi romani. Fa inoltre parte dal dopoguerra in poi del Comitato regionale della Sezione di Genova.\nNino Lamboglia durante la seconda guerra mondiale fu il massimo responsabile della Biblioteca Civica Aprosiana. Fu lui a far mettere in salvo i testi e i preziosi manoscritti custoditi nella celebre biblioteca, che altrimenti sarebbero probabilmente andati dispersi o distrutti a causa degli eventi bellici. Durante l'occupazione italiana di Mentone (1940-1943) fu nominato dal Commissario civile Frediani responsabile per le attivit\u00e0 culturali italiane di Mentone in collaborazione con il poeta mentonasco Marcello Firpo. Negli anni cinquanta lavor\u00f2 al loro ricollocamento e recupero. Lott\u00f2 per evitare la lottizzazione di Villa Hanbury, vicino al promontorio di Capo Mortola, facendola acquistare dallo Stato e gestendola tramite l'Istituto internazionale di studi liguri, al quale rimase fino al 1980, recuperando il giardino e restaurando la villa.\nNel 1974 fu il primo docente italiano a ricoprire una cattedra di Archeologia medievale, presso l'Universit\u00e0 di Genova.\nMor\u00ec nel 1977 all'et\u00e0 di 64 anni, annegato in un increscioso incidente, essendo finito in acqua con la sua auto dal molo di Genova, in una giornata nebbiosa, mentre stava cercando di impegnare la rampa d'accesso di un traghetto assieme all'amico Giacomo Martini.\nGli \u00e8 stato dedicato un museo di archeologia marina in Sardegna sull'isola della Maddalena, dove sono raccolti reperti recuperati da Lamboglia nei pressi dell'isola di Spargi.\nAttivit\u00e0 svolta.\nDella sua attivit\u00e0 scientifica si ricordano:\nImportante \u00e8 anche il suo contributo alla topografia, alla toponomastica, alla storia della Liguria, nonch\u00e9 l'attenzione e il recupero architettonico dei monumenti medievali, di cui intraprese importanti e fondamentali restauri.\nFu un attento e puntiglioso ricercatore delle tracce e del percorso della antica via romana detta Via Emilia Scauri del 109 a.C., della quale si erano praticamente perse le tracce e della quale il reale percorso appare ancora avvolto da dubbi e perplessit\u00e0.\nScav\u00f2 la necropoli preromana nei pressi di Chiavari, oper\u00f2 degli scavi a Tindari in Sicilia tra 1950 e 1956, a Roma nel Foro di Cesare e ad Emp\u00faries in Catalogna. Collabor\u00f2 al restauro della cattedrale di San Michele Arcangelo di Albenga.\nRedasse numerosi articoli, monografie, riviste, guide e libri, diventando un archeologo di fama mondiale, anche come storico e pubblicista.\nFondazione Nino Lamboglia.\nIl 13 luglio del 2012 viene costituita ufficialmente la \"Fondazione Nino Lamboglia\", con finalit\u00e0 di interesse sociale con particolare attenzione alla tutela, alla ricerca e alla valorizzazione del patrimonio culturale. I soci fondatori dell'Onlus dedicata a Nino Lamboglia sono Philippe Pergola e Alessandro Garrisi. Il primo allievo del Lamboglia \u00e8 attualmente Decano al Pontificio Istituto di Archeologia Cristiana, dove insegna Topografia dell'Orbis christianus antiquus; \u00e8 anche Directeur de Recherche presso il Laboratoire d'Arch\u00e9ologie M\u00e9di\u00e9vale et Modern an M\u00e9diterran\u00e9e all'Universit\u00e0 di Aix-Marseille (Francia) con oltre 300 pubblicazioni, mentre il secondo \u00e8 dottore in archeologia esperto nella cristanizzazione delle Alpi Marittime liguri e francesi. La fondazione si \u00e8 occupata dello scavo di San Calocero al Monte ad Albenga e dello scavo di Capo Don a Riva Ligure."}
{"id": "299490", "revid": "110157", "url": "https://it.wikipedia.org/wiki?curid=299490", "title": "Filmmaker Doc", "text": "Filmmaker \u00e8 un festival cinematografico milanese attivo dal 1980.\nNata come vetrina della produzione indipendente nazionale, dedica oggi ampio spazio al documentario.\nLa rassegna, diretta da Silvano Cavatorta, si articola in un concorso internazionale sui temi del lavoro e del sociale, uno spazio riservato ai prodotti cinematografici realizzati con il contributo del festival (\"Paesaggi umani\"), una panoramica su produzioni fuori formato, retrospettive ed eventi.\nDal 1985 Filmmaker offre un contributo finanziario ai giovani autori per realizzare un film o un video. La manifestazione pubblica ogni anno esaurienti volumi critici che prendono in esame la filmografia di importanti documentaristi.\nFilmmaker favorisce la produzione di giovani autori milanesi. Pi\u00f9 di ottanta tra film e video sono stati realizzati con il contributo di Filmmaker: tra questi le prime opere di Studio Azzurro, Silvio Soldini, Federico Rizzo, Carlo Mazzacurati,Marina Spada, Chiara Brambilla, Giovanni Maderna, Alina Marazzi, Michelangelo Frammartino, Antonio Bocola, Paolo Vari, Francesco Gatti e Martina Parenti, Bruno Oliviero, Sergio Basso."}
{"id": "299495", "revid": "292162", "url": "https://it.wikipedia.org/wiki?curid=299495", "title": "Thomas Bruce, VII conte di Elgin", "text": "Biografia.\nFu il secondo figlio maschio di Charles Bruce, V conte di Elgin, e di sua moglie Martha White. Eredit\u00f2 il titolo nel 1771 dal fratello maggiore, William, VI conte di Elgin, morto a soli 5 anni.\nLa sua casa era Broomhall House, a Fife, la sede della famiglia dei capi del clan Bruce. Alcune delle antichit\u00e0 di Elgin rimangono l\u00ec.\nCarriera.\nIllustre esponente della nobilt\u00e0 scozzese, fu eletto uno dei pari rappresentativi della Scozia alla Camera dei lord nel 1790 e mantenne la carica fino al 1807. Nel 1791 inizi\u00f2 la sua lunga carriera diplomatica come inviato in Austria. In seguito fu a Bruxelles prima che i francesi conquistassero i Paesi Bassi, e in Prussia nel 1795.\nLord Elgin fu nominato ambasciatore britannico presso il Sultano di Costantinopoli (1799-1803). In questi anni riusc\u00ec nel difficile compito di estendere l'influenza britannica in Turchia durante il periodo delle guerre napoleoniche e pare che la moglie lo aiutasse molto nel suo compito diplomatico, soprattutto finanziariamente. Ma questo periodo fu per lui molto problematico sul piano personale.\nFin da giovane Elgin soffr\u00ec di un disturbo, descritto come \"reumatico\", che doveva invece essere una forma di sifilide. Durante il suo soggiorno a Costantinopoli la malattia gli caus\u00f2 la perdita del naso, sfigurandolo tanto da costringerlo a portare una maschera in pubblico. Inoltre, probabilmente a causa della malattia del padre, il suo primogenito era affetto da epilessia, e il suo secondo figlio maschio, William, mor\u00ec a poco pi\u00f9 di un anno d'et\u00e0 per una strana febbre.\nNel 1803, durante il suo viaggio di ritorno in patria, Napoleone dichiar\u00f2 guerra alla Regno Unito. Cos\u00ec, mentre Lord Elgin transitava per la Francia insieme alla moglie, fu preso come prigioniero di guerra e detenuto per molti mesi. Lady Elgin dovette tornare a casa senza di lui, e venne accusata di aver avuto una relazione con uno dei suoi accompagnatori durante il viaggio.\nAl suo ritorno in patria Lord Elgin, oberato di debiti, non riusc\u00ec a vendere i suoi marmi al British Museum per la cifra che aveva chiesto, e cit\u00f2 quindi in giudizio il presunto amante della moglie per una cifra ragguardevole.\nOttenne il divorzio da Mary Nisbet per adulterio nel 1807 con un'azione legale, che venne poi ratificata da un Atto del Parlamento nel 1808, creando un grande scandalo.\nMatrimonio.\nPrimo Matrimonio.\nSpos\u00f2, l'11 marzo 1799, Mary Hamilton-Nisbet, figlia di William Hamilton Nisbet e Mary Manners. Ebbero quattro figli:\nSecondo Matrimonio.\nSpos\u00f2, il 21 settembre 1810, Elizabeth Oswald, figlia di James Townsend Oswald. Ebbero sette figli:\nMorte.\nLord Elgin pass\u00f2 i suoi ultimi anni in Francia per sfuggire ai creditori. Alla sua morte lasci\u00f2 la famiglia oberata di debiti, che furono saldati solo molti anni pi\u00f9 tardi dai suoi eredi. I marmi furono comprati dalla Nazione Britannica solo nel 1816.\nSpoliazione dei siti antichi.\nIl periodo tra diciottesimo e diciannovesimo secolo coincide con l'inizio del saccheggio delle opere d'arte greche, perpetrato in particolare da Francia e Inghilterra, , a favore delle collezioni del British Museum, del Mus\u00e9e Napoleon (da cui si sviluppa il Louvre), della Gliptoteca di Monaco di Baviera e del museo Pio-Clementino, nucleo dei Musei Vaticani.\nLa spoliazione dei siti archeologici in Grecia \u00e8 favorita dal contesto internazionale: la Grecia \u00e8 dal XV secolo un dominio dell'Impero ottomano e il Sultano di Costantinopoli, a cavallo tra i secoli in questione, si sente troppo debole per rifiutare qualcosa ai suoi protettori, che dal 1799 al 1806 sono gli inglesi, i quali, preoccupati della dilagante influenza francese nel Mediterraneo, cercano di consolidare le proprie basi in Oriente. Del resto in Grecia non era difficile farsi rilasciare permessi di scavo: era sufficiente pagare i sorveglianti turchi.\nAttivit\u00e0 di Lord Elgin.\nDal 1799 al 1803, quando Lord Thomas Bruce fu ambasciatore britannico presso il Sultano di Costantinopoli, intraprese un viaggio in Grecia allo scopo di acquisire opere d'arte per il proprio governo e per impedire alla Francia di monopolizzare il mercato dell'arte: alcuni ritengono che Elgin agisse su incarico del governo britannico, altri ritengono, invece, che l'iniziativa fosse totalmente sua.\nAd Atene, Elgin avrebbe potuto scontrarsi con un pericoloso rivale, il vice-console francese Louis-Fran\u00e7ois-S\u00e9bastien Fauvel (erudito e pittore, oltre che diplomatico) che, agendo su incarico dell'ambasciatore francese, stava allestendo un museo privato con sculture, calchi e vasi acquisiti su tutto il suolo greco: tutti ad Atene credevano che i marmi del Partenone fossero destinati ad abbellire, entro pochi anni, i musei di Parigi o di Londra.\nLa situazione, tuttavia, si present\u00f2 subito favorevole a Elgin, in quanto Fauvel e altri francesi nel 1798 erano stati arrestati dai Turchi, probabilmente spinti dagli Inglesi. Elgin trov\u00f2 cos\u00ec campo libero e nel 1800 si fece rilasciare dalle autorit\u00e0 turche di Atene il permesso di effettuare sopralluoghi sull'Acropoli di Atene, unicamente al fine di effettuare rilievi, disegni e calchi. Elgin per\u00f2 riusc\u00ec ad andare ben oltre i limiti imposti dall'autorizzazione del governatore militare, ottenendo l'anno dopo dal Sultano stesso un \"firman\", ossia un decreto che lo autorizzava a prelevare qualsiasi scultura o iscrizione, il cui asporto non mettesse a rischio le strutture della rocca: tra il 1801 e il 1805, quando l'autorizzazione viene revocata, schiere di operai guidate dal pittore italiano Giovanni Battista Lusieri si dedicarono ad una vasta opera di smontaggio delle decorazioni architettoniche che colp\u00ec l'Acropoli in pi\u00f9 punti, infierendo in particolare sul Partenone e sull'Eretteo.\nIl cappellano di Elgin, tale Hunt, arriv\u00f2 a proporre lo smontaggio completo dell'Eretteo al fine di ricomporlo in Inghilterra, ma in questo caso gli operai, forse ostacolati dalla protesta degli abitanti di Atene, si limitarono ad asportare solamente una delle cariatidi, sostituendola con un pilastro. Lo stesso Hunt propose inoltre di svellere e trasportare in patria i leoni collocati sopra l'architrave della porta della rocca di Micene, ma la lontananza del sito dal mare e le relative difficolt\u00e0 di trasporto impedirono la realizzazione del progetto.\nMarmi di Elgin.\nTra i pezzi pi\u00f9 importanti asportati da lord Elgin vi furono le metope che costituivano la decorazione dell'architrave del Partenone, rappresentanti la presa di Troia, la Gigantomachia, l'Amazzonomachia e la Centauromachia; alcune sculture che articolavano il racconto mitologico della nascita di Atena, sul frontone orientale, e della contesa fra Atena e Poseidone per il predominio in Attica, sul frontone occidentale; il fregio continuo che decorava l'interno della cella contenente la statua della dea e raffiguranti la celebrazione delle feste panatenaiche. Sono questi i cosiddetti \"marmi Elgin\".\nNella foga dello smontaggio, gli operai non esitarono a danneggiare, anche gravemente, le strutture degli edifici, come ricordano lo studioso di cultura greca Clarke e lo scrittore francese Chateaubriand, il quale, nel suo resoconto di viaggio pubblicato nel 1811, accusa Elgin di aver devastato il Partenone:\nGi\u00e0 a partire dal 26 dicembre 1801, temendo intrighi da parte dei francesi, Elgin aveva noleggiato una nave, la \"Mentor\", su cui inizi\u00f2 a imbarcare i reperti. Nel gennaio del 1804 arrivano in Inghilterra le prime 65 casse contenenti i primi materiali sottratti all'acropoli, che rimasero fino al 1816 alloggiate in un padiglione temporaneo fatto costruire appositamente nella casa di Elgin, il quale si vide rifiutato l'acquisto da parte del British Museum a causa dell'alto prezzo richiesto. Solo nel 1816 si arriv\u00f2 a un accordo tra le parti e i marmi, divenuti di propriet\u00e0 statale, furono trasferiti al British Museum, in una galleria appositamente allestita dove risiedono tutt'oggi.\nAncora prima che i marmi arrivassero in Inghilterra, il mondo culturale britannico si sollev\u00f2 contro il saccheggio: oltre a Clarke, un altro studioso che era anche il viaggiatore e archeologo, Edward Dodwell, ricorda con dispiacere di aver assistito personalmente a quello che lui stesso definisce \"il saccheggio del Partenone, quando il tempio fu spogliato delle sue pi\u00f9 belle sculture e alcuni elementi architettonici furono abbattuti senza piet\u00e0. All'estremit\u00e0 sud-ovest vidi staccare molte metope\".\n\u00c8 tuttavia il poeta Byron a scagliarsi pi\u00f9 duramente di altri contro Elgin, definendolo, nel \"Pellegrinaggio del giovane Aroldo\", come il \"predone\" che ha saccheggiato \"le misere reliquie di una terra sanguinante\".\nVa comunque ricordato che Lord Elgin trov\u00f2 i templi dell'Acropoli di Atene in uno stato di completo degrado. I Turchi avevano usato gran parte dei marmi, da lui poi recuperati, come materiale da costruzione, anche frantumandoli per farne calce, trasformando i templi in ginecei. Inoltre erano soliti staccare metope e statue distruggendole per recuperare il piombo delle staffe che li legavano alla struttura architettonica allo scopo di ricavarne munizioni. Per quanto i metodi di Elgin fossero discutibili, probabilmente senza il suo intervento le statue di Fidia sarebbero andate interamente perdute.\nLord Elgin nella letteratura.\nThomas Bruce, VII Conte di Elgin \u00e8 uno dei protagonisti del romanzo storico \"Le due donne del Partenone\" scritto da Karen Essex."}
{"id": "299499", "revid": "1439131", "url": "https://it.wikipedia.org/wiki?curid=299499", "title": "Fiat 133", "text": "La Fiat 133 \u00e8 una autovettura prodotta dal 1974 al 1982 dal gruppo FIAT, anche attraverso l'allora controllata SEAT.\nStoria.\nPresentata al Salone dell'Automobile di Barcellona nel maggio 1974, rappresenta un Progetto FIAT accantonato, riproposto per la SEAT quale erede delle anziane SEAT 600 e SEAT 850, che cominciavano ad accusare il peso degli anni, e destinata anche ai mercati meno esigenti e in via di sviluppo (Sudamerica e Turchia, dove veniva venduta con marchio FIAT, mentre in Spagna, Portogallo, Germania e Paesi Bassi con marchio SEAT). Oggi verrebbe definita una low-cost, antesignana della Fiat Palio del 1996.\nIn buona sostanza, la 133 era una 850 con carrozzeria ridisegnata: dell'utilitaria FIAT, infatti, conservava l'intera meccanica (telaio e motore posteriore longitudinale a sbalzo di 843\u00a0cm\u00b3 da 34 cavalli), incluso il passo di 202\u00a0cm, non a caso, infatti, i primi esemplari montavano gli stessi cerchi da 12' e relativa borchia coprimozzo montata a scatto della Fiat 850; successivamente saranno impiegati quelli della Fiat 127. La carrozzeria, di nuovo disegno, era per\u00f2 una sorta di ibrido fra quella della Fiat 126, a cui s'ispiravano frontale e coda, e quella della Fiat 127 a cui assomigliava la parte centrale della vettura. Il risultato finale fu un'automobile di 345\u00a0cm di lunghezza, 142 di larghezza e 132 di altezza e di circa 690\u00a0kg di peso, misure che la collocavano a cavallo tra la \"piccola\" 126 e l'utilitaria 127. \nGli interni erano specifici e di modesto livello estetico e qualitativo, e riprendevano in buona parte quelli, ormai datati, della stessa 850, con strumentazione ridotta al tachimetro e all'indicatore di livello carburante; anche l'abitabilit\u00e0 non era eccezionale. Tuttavia, nel concorso \"Auto dell'anno\" 1975 giunse al nono posto con 6 voti.\nProdotta negli stabilimenti spagnoli fino al 1979, veniva distribuita col marchio SEAT in Spagna e in Portogallo e, dall'ottobre 1974 con il marchio FIAT (con la dicitura \"Made by Seat\") in Germania, in Francia, in Belgio e in Paesi Bassi. Dal giugno 1975 fu venduta anche in Gran Bretagna, attraverso le concessionarie FIAT, dato che la SEAT non era provvista di una rete commerciale locale.\nDall'aprile del 1977 fu assemblata anche in Egitto sia per il mercato interno che per l'esportazione verso l'Iraq. Nello stesso anno e fino al 1982 fu costruita anche dalla FIAT in Argentina in 15.821 esemplari, presso lo stabilimento di C\u00f3rdoba in due allestimenti, \"Standard\" e \"Deluxe\". Quest'ultima presentava una mascherina in plastica anteriore, di colore grigio, senza nessuna funzione se non estetica - che comunque ne cambiava la fisionomia rispetto alla versione SEAT - fascioni in plastica nera e modanature di protezione laterali. Come \"optional\" poteva montare le ruote a cerchi forati al posto di quelle della Fiat 850. Fu distribuita anche negli altri paesi dell'America Latina. Equipaggiata con due motori da 903\u00a0cm\u00b3 di cilindrata, di derivazione Fiat 127, disponeva di 37 cavalli nella versione pi\u00f9 potente e di 34 in quella depotenziata per poter utilizzare benzina a 85 ottani.\nIl suo successo commerciale fu invero assai modesto e non ne risulta alcuna importazione ufficiale in Italia se non qualche esemplare immatricolato da concessionarie SEAT. In particolare non era in listino ma era disponibile tramite importazione parallela per i dipendenti FIAT, che potevano godere di forti sconti.\nLa sua erede pu\u00f2 considerarsi la Seat Panda, lanciata nel 1980; la produzione, che ammonta a 190.984 unit\u00e0, termina in Argentina nel 1982."}
{"id": "299500", "revid": "111433", "url": "https://it.wikipedia.org/wiki?curid=299500", "title": "Peter Duesberg", "text": "Di origine tedesca, \u00e8 professore di citologia e biologia molecolare all'Universit\u00e0 della California risulta famoso al grande pubblico soprattutto per la sua controversa teoria sull'origine dell'AIDS nonostante in campo scientifico abbia consistentemente contribuito a una moderna ridefinizione delle basi molecolari del cancro in cui l'aneuploidia riveste un ruolo chiave.\nBiografia.\nLa madre era un medico e il padre professore di Medicina Interna. Si trasferisce negli Stati Uniti nel 1964, lasciando il \"Max Planck Institute\" di ricerca virologica, sotto la guida di Wendell Meredith Stanley. Nel 1986 entra a far parte dell'Accademia delle Scienze degli Stati Uniti. Attualmente \u00e8 docente di Biologia Molecolare e Cellulare presso la Universit\u00e0 di Berkeley in California\nAttivit\u00e0 scientifica.\nPioniere nella ricerca dei retrovirus, insieme a Peter Vogt \u00e8 stato anche uno dei primi scienziati ad aver isolato un oncogene (gene del cancro).\nFra il 1968 e il 1970 dimostr\u00f2 che il virus dell'influenza ha un genoma segmentato. Questo avrebbe fornito una spiegazione alla sua capacit\u00e0 di formare ricombinanti attraverso il riassortimento dei suoi segmenti subgenomici. Nel 1970, Duesberg e Vogt trovarono che un virus oncogeno degli uccelli aveva materiale genetico in pi\u00f9 rispetto ai virus che non causano il cancro. Con i suoi lavori sui retrovirus nel 1970, egli isol\u00f2 il primo oncogene, e mapp\u00f2 la struttura genetica di questi virus. Con questi studi, e altri nello stesso campo, ottenne l'elezione alla \"National Academy of Sciences\" nel 1986.\nDal 1997 ad oggi ha pubblicato circa quaranta articoli a dimostrazione che \u00e8 l'aneuploidia, pi\u00f9 che la mutazione qualitativa a carico di singoli geni, a giustificare i fenotipi del cancro e la progressione neoplastica\nIpotesi alternativa sull'AIDS.\nDuesberg ha assunto nel corso degli anni alcune posizioni personali, scientificamente controverse, su argomenti come l'AIDS e la ricerca sul cancro.\n\u00c8 convinto assertore dell'ipotesi alternativa secondo cui la Sindrome da immunodeficienza acquisita (AIDS) non sarebbe, a suo dire, di origine virale (Ipotesi alternative sull'AIDS)\nIn base alla sua esperienza sui retrovirus, Duesberg ha messo in discussione l'ipotesi di una correlazione diretta tra virus HIV e AIDS con diversi articoli (\"Cancer Research\", \"The Lancet\", \"Proceedings of the National Academy of Sciences\", \"Science\", \"Nature\", \"Genetica\", \"Journal of AIDS\", \"AIDS Forschung\", \"Biomed. &amp; Pharmacother.\", \"New Engl. J. Med.\", \"Chemical and Engineering News\", \"Naturwissenschaften\", \"Research in Immunology\", \"Pharmacology &amp; Therapeutics\" e il \"British Medical Journal\"). Ha suggerito la sua ipotesi che le diverse malattie che sono incluse nell'AIDS sarebbero a suo soggettivo parere causate dall'uso prolungato di cocaina, di eroina, di droghe \"ricreative\" e dall'uso stesso dei farmaci anti-HIV, quali l'AZT, prescritto invece per prevenire o trattare l'AIDS.\nLa sua posizione critica, peraltro, non riguarda solo la teoria HIV-AIDS in s\u00e9, poich\u00e9 Duesberg denuncia una presunta collusione fra ricerca scientifica, politica e interessi economici. A suo giudizio gli stanziamenti per la ricerca negli Stati Uniti andrebbero ai ricercatori maggiormente ortodossi, e questo a suo parere andrebbe a detrimento della qualit\u00e0 della ricerca e allontanerebbe dalla soluzione di problemi importanti, come la ricerca sul cancro.\nBasandosi sulla sua esperienza professionale Duesberg ritiene che, a suo dire, la carcinogenesi virale sarebbe statisticamente trascurabile, e che le prove di un'oncogenesi cellulare non siano sufficienti. Per questo ha invece avanzato l'ipotesi che la causa del cancro vada maggiormente cercata nell'anomalia genomica detta \"aneuploidia\" (l'aberrazione numerica dei cromosomi), piuttosto che negli oncogeni cellulari. Da questa sua ipotesi personale deriverebbe che l'eliminazione dagli alimenti e dai farmaci di sostanze che promuovono l'aneuploidia possa rivestire un ruolo preventivo del cancro."}
{"id": "299502", "revid": "228587", "url": "https://it.wikipedia.org/wiki?curid=299502", "title": "Schermi d'amore", "text": "Schermi d'amore \u00e8 un festival cinematografico internazionale che si \u00e8 tenuto ogni primavera nella citt\u00e0 di Verona dal 1996 al 2010 con lo scopo di ricercare e segnalare quelle produzioni, inedite in Italia, in cui le vicende d'amore siano il tema principale o uno degli elementi portanti dell'intreccio. Nell'estate del 2018 al Teatro Romano si \u00e8 svolto Schermi d'Amore - Il filo ritrovato. La 15\u00aa edizione del Festival si \u00e8 svolta dal 12 al 19 febbraio 2019 al Teatro Ristori. Il direttore artistico \u00e8 Paolo Romano. L'ufficio organizzativo \u00e8 Verona Film Festival.\nIl festival \u00e8 organizzato e sovvenzionato dall'Assessorato alla Cultura del Comune di Verona, con il contributo del Ministero per i beni e le attivit\u00e0 culturali e della Regione Veneto.\nLa storia.\nSchermi d'amore affonda le sue radici nel 1969, anno in cui prende avvio la Settimana cinematografica internazionale di Verona. La manifestazione, promossa dal comune di Verona e sotto la direzione di Pietro Barzisa, proporr\u00e0 per i venticinque anni successivi monografie dedicate a cinematografie nazionali poco conosciute, ritagliandosi un piccolo ma apprezzato ruolo nel panorama delle manifestazioni cinematografiche italiane.\nNel 1996 si rende necessario un punto di svolta per ravvivare una formula oramai esaurita: nasce cos\u00ec Schermi d'amore, unico festival al mondo ad essere dedicato al melodramma cinematografico, in riferimento alla tradizione veronese del mito shakespeariano di Romeo e Giulietta e all'opera in Arena. Da questa edizione il direttore artistico \u00e8 Paolo Romano.\nNato nel 1996 a Verona, per volont\u00e0 dell\u2019Assessore alla Cultura Luca Darbi e per proseguire la tradizione della \"Settimana cinematografica internazionale\" (creata nel 1969 dal professor Pietro Barzisa), \"Schermi d\u2019Amore\" ha esplorato per quindici anni il cinema romantico (e non solo), curando retrospettive tematiche, proponendo anteprime esclusive, proiettando oltre mille film e ospitando artisti del calibro di Roger Corman, Sydney Pollack, Patrice Leconte, Vittorio Storaro, Liv Ullmann, Dario Argento, John Boorman, Isabel Coixet.\nDopo una lunga pausa e l\u2019anteprima \"Schermi d\u2019Amore \u2013 Il filo ritrovato\", il Festival riprende il suo viaggio nella galassia dei sentimenti: un universo in continua espansione, capace sia di rivelare ogni volta nuovi volti (in senso letterale e figurato), sia di contaminare tutti gli altri ambiti, dal melodramma alla commedia, dal musical al biopic.\nLa 15\u00aa edizione del Festival (12- 19 febbraio 2019) si articola dunque in quattro sezioni, alle quali si affianca un omaggio al grande cineasta Claude Lelouch, autore del capolavoro \"Un uomo, una donna\" (1966, proietatto in sua presenza per l\u2019occasione) e vincitore del Premio \"Schermi d\u2019Amore\" 2019.\nIl segmento principale, Passato / Presente, offre un viaggio nel cinema sentimentale di oggi e di ieri, fra giovani registi provenienti da tutto il mondo e grandi maestri (Ingmar Bergman e Stanley Donen), film inediti in Italia e restauri imperdibili, come quelli di due cult che festeggiano il loro 40\u00ba compleanno: \"The Rose\" di Mark Rydell e \"Breaking Away\" di Peter Yates, poco noti nel nostro paese e proprio per questo da riscoprire. Particolare attenzione viene data alle donne dietro la macchina da presa, da Barbra Streisand (di cui proponiamo l\u2019esordio \"Yentl\", 1983) alle nuove autrici come Rohena Gera, Gaya Jiji, L\u00e9a Mysius.\nLa sezione \u201ccinema e opera\u201d, ideata per celebrare, unendole, due forme d\u2019arte votate all\u2019amore e intitolata Tutte le Carmen del mondo, esamina le variazioni cinematografiche pi\u00f9 significative della zingara creata da Prosper M\u00e9rim\u00e9e e resa immortale da Georges Bizet, mentre il focus dedicato agli Amori impossibili nel cinema fantastico, si rivolge a un pubblico curioso di scoprire la dimensione sentimentale del fantasy e dell\u2019horror. A comporre Amori in Corto saranno infine otto \u201cpiccoli grandi\u201d film a tema 2002 il Festival \u00e8 diventato Verona Film Festival \u2013 Schermi d'amore, togliendo il sottotitolo Festival del cinema sentimentale e m\u00e9l\u00f2, come segno di ampliamento dei propri orizzonti. Sponsor dell'edizione AGSM, Fondazione Cariverona, realizzato in collaborazione con Teatro Ristori, Ippogrifo Produzioni per i workshop, Applausi Idee &amp; Comunicazione per il coordinamento organizzativo, comunicazione e Danniamoci Pavan Ufficio Stampa."}
{"id": "299508", "revid": "125008503", "url": "https://it.wikipedia.org/wiki?curid=299508", "title": "Breaking Benjamin", "text": "I Breaking Benjamin sono un gruppo musicale alternative metal statunitense formatosi nel 1999 a Wilkes-Barre, una piccola citt\u00e0 nel nord-est della Pennsylvania, con il nome iniziale di \"Plan 9\". Le loro canzoni sono note soprattutto per una notevole influenza molto vicina al nu metal dei primi anni, combinato per\u00f2 con elementi di post-grunge e alternative rock.\nStoria.\nVerso la fine del 2000, il chitarrista Aaron Fink ed il bassista Mark James Klepaski lasciarono il gruppo dei Lifer, una band alternative metal sotto contratto con la Universal Records che stava guadagnando l'attenzione del pubblico e che originariamente si era chiamata \"Strangers with Candy\" prima e \"Driver\" poi insieme al cantante Ben Burnley e al batterista Jeremy Hummel formarono un nuovo gruppo, i Breaking Benjamin. Fink aveva conosciuto Burnley alle scuole superiori e tutti e quattro i componenti erano originari della piccola citt\u00e0 di Wilkes-Barre, nel nord-est della Pennsylvania.\nNel 2001 attirarono l'attenzione del dj Freddie Fabbri, dell'emittente radiofonica di rock alternativo WBSX-FM, che spesso mand\u00f2 in onda il brano \"Polyamorous\" e finanzi\u00f2 la registrazione dell'EP omonimo, che vendette nel 2001 circa 2000 copie a Wilkes-Barre e dintorni. Sempre nel 2001 la band firm\u00f2 con l'etichetta discografica Hollywood Records, che affianc\u00f2 ai Breaking Benjamin il produttore Ulrich wild (gi\u00e0 collaboratore di Powerman 5000, Stabbing Westward, White Zombie, Static-X, Pantera, Slipknot ed altri) per la produzione del loro primo album, Saturate, uscito ad agosto 2002.\nNel 2004 la band incise il secondo album \"We Are Not Alone\", contenente tre pezzi scritti da Ben Burnley in collaborazione con Billy Corgan (tra cui tre brani Follow, \"Forget It e Rain\"), e divise il palco con gli Evanescence, i Godsmack, i 3 Doors Down e i Saliva. Nel 2004 usc\u00ec anche un EP, \"So Cold\", contenente i brani \"We Are Not Alone's\" live, \"Breakdown\", \"Away\", e la versione registrata in studio di \"Blow me Away\", l'attuale colonna sonora del videogioco Halo 2. Sempre nel 2004 il batterista Jeremy Hummel fu sostituito da Chad Szeliga, l'ex-batterista degli Switched.\nLa band pubblic\u00f2 il terzo album, \"Phobia\", l'8 agosto del 2006; l'album debutt\u00f2 al numero 2 della classifica degli album di Billboard. Il primo singolo, \"The Diary of Jane\" fu pubblicato online il 22 maggio e trasmesso alla radio il 6 giugno e il relativo videoclip fu presentato in anteprima su Yahoo! Music il 21 giugno. Alla fine del 2006 la band ha iniziato un tour in supporto ai Godsmack; alcune date hanno visto inoltre la partecipazione dei Three Days Grace e dei Nickelback.\nIl 4 marzo 2007, HDNet ha trasmesso l'intero concerto live dei Breaking Benjamin, tenutosi alla Stabler Arena di Bethlehem, in Pennsylvania. Il concerto \u00e8 stato anche incluso nel \"Phobia re-release DVD\", compreso nella nuova versione dell'album \"Phobia\" pubblicata il 17 aprile. L'album \u00e8 rientrato al numero 38 della classifica Billboard 1 il 5 maggio. Un'esibizione cancellata ad Atlanta in luglio per un'indisposizione del cantante Ben Burnley ha fatto nascere voci di scioglimento, poi smentite. Nel 2007 sono usciti i singoli \"Breath\" e \"Until the End\".\nLa band era impegnata nella registrazione del suo nuovo album, la cui pubblicazione era prevista per la fine dell'estate 2009. Durante la notte del 13 agosto 2009 la band ha pubblicato sul proprio Myspace il primo singolo del nuovo album, \"I Will Not Bow\" dell'album \"Dear Agony\", uscito il 29 settembre 2009, con a seguire il singolo \"Give Me A Sign\". Nel giugno del 2010 \u00e8 uscito \"Lights Out\", terzo singolo dell'album.\nA met\u00e0 del mese di agosto 2011, due membri della band, Aaron Fink e Mark Klepaski, vengono licenziati da Benjamin Burnley tramite E-mail. Motivo dell'ira di Burnley il fatto che essi avevano preso unilateralmente decisioni riguardanti l'intera band, tra cui l'uscita di una nuova versione di \"Blow Me Away\". Benjamin Burnley ha cos\u00ec citato Fink e Klepaski, chiedendo 250.000 dollari di risarcimento e il diritto ad usare il soprannome \"Breaking Benjamin\", pianificando, al termine della disputa, di continuare l'attivit\u00e0 della band.\nIl 19 aprile 2013, sulla pagina Facebook della band, viene pubblicato il seguente stato: \"La disputa tra Benjamin Burnley, che \u00e8 il solo fondatore, musicista principale, cantante e scrittore per la band Breaking Benjamin, e due degli ex membri \u00e8 stata risolta. Benjamin Burnley detiene il diritto di usare il nome della sua band ed i Breaking Benjamin continueranno.\" Benjamin Burnley afferma:\nTuttavia il 22 aprile 2013, Szeliga posta un annuncio sulla propria pagina Facebook nel quale comunica di aver lasciato la band a causa di divergenze creative. Il 19 agosto 2014 viene annunciato che i Breaking Benjamin sono stati riformati da Benjamin Burnley. Burnley ha gi\u00e0 suonato con Aaron Bruch, uno dei nuovi membri della band, durante l'estate del 2010. Un altro nuovo membro della band, Jasen Rauch ex chitarrista dei Red, ha gi\u00e0 lavorato con Burnely durante la stesura di 4 canzoni contenute in Dear Agony (\"I Will Not Bow\", \"Hopeless\", \"Lights Out\" and \"Without You\"). Keith Wallen (chitarra solista) \u00e8 conosciuto come l'ex chitarrista degli Adelitas Way. Shaun Foist (batteria) precedentemente suonava in una band chiamata Picture Me Broken.\nNel marzo del 2015, pubblicano il singolo \"Failure\" e annunciano la data di pubblicazione per il quinto album in studio, \"Dark Before Dawn\", pubblicato il 23 giugno 2015.\nIl sesto album in studio del gruppo \u00e8 stato rivelato per la prima volta completato nell'agosto 2017. La band and\u00f2 in tourn\u00e9e con gli Avenged Sevenfold e i Bullet For My Valentine nel loro tour in Nord America, a seguito di un mini-tour americano con i 10 Years, e poi un tour con i Five Finger Death Punch a partire dal secondo trimestre del 2018. Nel dicembre 2017, Ember e il suo singolo principale \"Red Cold River\" sono stati annunciati per il rilascio nel secondo trimestre del 2018 e il 5 gennaio 2018, rispettivamente. Il 26 gennaio, \"Feed the Wolf\" \u00e8 stato rilasciato come bonus pre-ordine, insieme a una data di uscita per l'album del 13 aprile 2018. Tre brani successivi - \"Blood\", \"Psycho\", e \"Save Yourself\" - sono stati pubblicati prima dell'album come uscite promozionali. Ha venduto 88.000 unit\u00e0 nella sua prima settimana di vendite, debuttando al numero 3 della Billboard 200. \"Red Cold River\" ha raggiunto il numero 2 nella classifica Mainstream Rock Songs, e il n. 5 nella classifica Hot Rock Songs.\nLa scrittura per l'album \u00e8 iniziata nel 2016, con la registrazione avvenuta principalmente nel 2017. Mentre Burnley \u00e8 rimasto il compositore principale dell'album, ha affermato che circa la met\u00e0 \u00e8 stata scritta dal resto della band. Burnley torn\u00f2 alla produzione per l'album, insieme al resto della band, per la prima volta per il gruppo. Rauch ha commentato che l'album spinge i confini con materiale pi\u00f9 pesante di quello che la band ha fatto in passato. Ha detto \"dal punto di vista musicale, \u00e8 l'album pi\u00f9 difficile\", e che hanno approfittato della dinamica del chitarrista a tre chitarre, ma che l'album non si discosta dal suono affermato di Breaking Benjamin. Burnley ha spiegato che c'era una richiesta di materiale pi\u00f9 pesante da parte dei fan e che il gruppo era felice di rifletterlo. In seguito ha spiegato che credeva che i fan gravitassero verso il lato pi\u00f9 pesante della band, ma che \"ci assicuriamo anche di esplorare anche il nostro lato melodico e pi\u00f9 morbido\", dicendo che l'album cerca di dare entrambe le parti al livello pi\u00f9 lontano.\nBurnley dichiar\u00f2 di aver scelto Ember come titolo dell'album come qualcosa che poteva essere la fine di qualcosa o l'inizio di esso, ma enfatizz\u00f2 un'ambiguit\u00e0 intenzionale per lasciarlo aperto all'interpretazione. I video musicali ufficiali sono stati pubblicati per i singoli \"Red Cold River\", \"Torn in Two\" e \"Tourniquet\" rispettivamente il 18 gennaio, il 12 aprile e il 13 dicembre, con Burnley che spiega che fanno parte di una continuit\u00e0 in tre parti. Il video musicale di \"Torn in Two\" \u00e8 la continuazione di una narrazione iniziata da \"Red Cold River\" e presenta riferimenti a tutti i video musicali passati di Breaking Benjamin. \"Tourniquet\" conclude la trilogia come sequel di entrambi i video precedenti. Il ballerino e attore Derek Hough (che aveva precedentemente trattato \"Ashes of Eden\" in un video musicale coreografato) \u00e8 apparso nell'album, dicendo che l'opportunit\u00e0 era \"un sogno diventato realt\u00e0\". Burnley in seguito spieg\u00f2 di aver contattato Hough dopo aver visto la sua cover di \"Ashes of Eden\", e che la canzone in cui \u00e8 presente \u00e8 \"The Dark of You\".\nI Breaking Benjamin si esibirranno al Louder Than Life nel 2019.\nEmber ricevette per lo pi\u00f9 un'accoglienza critica positiva, ed \u00e8 stato notato sia per la sua familiarit\u00e0 che per il suo spostamento stilistico pi\u00f9 pesante. Neil Yeung di AllMusic ha dato una recensione generalmente favorevole, ma ha sottolineato la sua familiarit\u00e0, dicendo: \"Per quanto riguarda la variet\u00e0, questa \u00e8 una raccolta abbastanza standard di brani di una band che si occupa principalmente di dare ai fan ci\u00f2 che vogliono e si aspettano\". Al contrario, Chad Childers di Loudwire ha definito Ember \"un disco pesante, non solo in termini di suono in cui si potrebbe sostenere che non hanno mai suonato pi\u00f9 pesante, ma anche in termini di contenuto lirico\", affermando che il gruppo \"sta dimostrando che stanno meglio (e s\u00ec, pi\u00f9 pesante) che mai con ancora molto da dire\".\nIn un'intervista a dicembre 2018, Burnley ha dichiarato che ci sar\u00e0 un album di interpretazioni acustiche di canzoni passate nel 2019. Nel luglio 2019, Burnley ha confermato durante un'intervista radiofonica che il nuovo album acustico presenter\u00e0 collaborazioni di Red, Underoath, Saint Asonia e Lacey Sturm.\nIl tour del Nord America 2019 della band con Chevelle e Three Days Grace \u00e8 andato dal 21 luglio al 25 settembre.\nIl 28 ottobre 2019, la band ha annunciato ufficialmente l'album Aurora tramite le loro pagine social ufficiali, con una data di uscita del 24 gennaio 2020. Hanno anche annunciato il tour co-headliner nordamericano del 2020 con Korn. Il 6 dicembre 2019, la band ha pubblicato \"Far Away\" con Scooter Ward of Cold, il primo singolo degli Aurora. Il 10 gennaio 2020, la band pubblic\u00f2 una versione acustica di \"Red Cold River\" con Spencer Chamberlain degli Underoath. Nel marzo 2020, hanno annunciato il loro tour estivo 2020, con Bush, Theory of a Deadman, Saint Asonia e Cory Marks.\nStili e influenze.\nIl nuovo gruppo cominci\u00f2 ad esibirsi dal vivo nei dintorni della cittadina, prendendo una direzione diversa dal gruppo dei Lifer, con un approccio post-grunge, aggressivo ma melodico. Furono influenzati tra gli altri dai Live, dai Bush, dai Pearl Jam, dagli Stone Temple Pilots e dai Nirvana. Tra i loro riferimenti sono citati anche i Korn e i Tool, sebbene nella musica dei Breaking Benjamin manchi la componente hip-hop presente nei Korn. I Breaking Benjamin hanno inoltre affinit\u00e0 con band post-grunge come i Creed e i Third Eye Blind, ai quali li accomuna la predilezione per un suono della chitarra corposo, dovuto all'abitudine di abbassare l'accordatura standard, sebbene i Breaking Benjamin tendano ad essere un po' pi\u00f9 pesanti ed orientati verso l'Alternative metal."}
{"id": "299509", "revid": "123926417", "url": "https://it.wikipedia.org/wiki?curid=299509", "title": "Teoria umorale", "text": "La teoria umorale, concepita da Ippocrate di Coo, rappresenta il pi\u00f9 antico tentativo, nel mondo occidentale, di fornire una spiegazione eziologica dell'insorgenza delle malattie, superando la concezione superstiziosa, magica o religiosa.\nSecondo la teoria umorale, un eccesso o una deficienza di uno qualsiasi dei quattro fluidi corporei presenti in una persona, noti come umori, hanno un influsso diretto sul suo temperamento e sulla sua salute.\nStoria.\nNel VI secolo a.C. Anassimene di Mileto aveva introdotto nel pensiero greco la teoria dei quattro elementi fondamentali (aria, acqua, fuoco e terra) che costituiscono la totalit\u00e0 del mondo. Un secolo pi\u00f9 tardi Empedocle diede corpo a questa teoria, sostenendo che la realt\u00e0 fenomenica, caratterizzata da una continua mutevolezza, \u00e8 composta da elementi immutabili, da lui denominati \u00abradici\u00bb. Ogni radice possiede una coppia di attributi: il fuoco \u00e8 caldo e secco; l'acqua fredda e umida; la terra fredda e secca; l'aria calda e umida.\nIppocrate.\nAlcmeone, membro della scuola pitagorica, tent\u00f2 di applicare questa teoria alla natura umana, seguito un secolo dopo da Ippocrate di Coo, il quale defin\u00ec l'esistenza di quattro umori base, ovvero:\nLa terra corrisponderebbe alla bile nera (o atrabile, in greco \"mel\u00e0in\u0113 chol\u0113\") che ha sede nella milza, il fuoco corrisponderebbe alla bile gialla (detta anche collera) che ha sede nel fegato, l'acqua alla flemma (o flegma) che ha sede nella testa, l'aria al sangue la cui sede \u00e8 il cuore. \nIl numero quattro si basava tra l'altro sul principio pitagorico della \"tetraktys\" posto a fondamento di ogni fenomeno della natura, per cui alle quattro qualit\u00e0 elementari (secco, freddo, umido, caldo) corrispondono quattro stagioni (autunno, inverno, primavera, estate), quattro et\u00e0 della vita (infanzia, giovinezza, maturit\u00e0, vecchiaia), e quattro momenti della giornata. \nGli umori, di conseguenza, sono soggetti a prevalere o a diminuire a seconda del periodo: il sangue, ad esempio, prevale in primavera, la bile gialla in estate, la flemma in autunno e la bile nera in inverno.\nIl buon funzionamento dell'organismo dipenderebbe dall'equilibrio degli elementi, definito \u00abeucrasia\u00bb, mentre il prevalere dell'uno o dell'altro causerebbe la malattia ovvero \u00abdiscrasia\u00bb.\nGaleno.\nGaleno (131-201) ampli\u00f2 la teoria umorale tentando di corroborarla attraverso studi scientifici basati sulla dissezione di animali e sull'osservazione di cadaveri morti di morte violenta (ad esempio in battaglia). Egli sosteneva che principio fondamentale di vita era \"pneuma\" (aria, alito, spirito), corrispondente al sangue. Pertanto il cuore, essendone la sede, doveva essere la sede della vita e dello spirito (ci\u00f2 che pi\u00f9 tardi si chiamer\u00e0 anima). Altri due spiriti risiedevano poi rispettivamente nel fegato e nel cervello.\nRiflettendo sulla bile nera afferm\u00f2 che un travaso di questa nel corpo, l'\u00abumor melancolico\u00bb, pu\u00f2 causare la \"melancolia\", l'antrace o l'elefantiasi. Secondo la concezione del suo tempo, ritenne completamente separate la circolazione del sangue arterioso e di quello venoso, affermando inoltre che i salassi, asportando l'eccesso di sangue, erano in grado di riequilibrare gli umori.\nL'infinita possibilit\u00e0 che gli elementi hanno di combinarsi fra loro fu posta da Galeno all'origine degli infiniti caratteri riscontrabili nella natura umana. \nA questi corrispondono quattro temperamenti (melanconico, collerico, flemmatico, sanguigno).\nOltre ad essere una teoria eziologica della malattia, la teoria umorale divenne cos\u00ec anche una teoria della personalit\u00e0: la predisposizione all'eccesso di uno dei quattro umori definirebbe un carattere, un temperamento e insieme una costituzione fisica detta \"complessione\":\nNel Medioevo.\nIl sistema degli umori elaborato da Ippocrate e Galeno fu ereditato nel Medioevo dalla cultura islamica ed ebraica, e quindi fatto proprio dalla scuola medica salernitana, che si avvalse di traduzioni dei testi arabi ad opera di Costantino l'Africano, e di una quotidiana attivit\u00e0 di assistenza ai malati.\nLa dottrina umorale si presentava, da un lato, come altamente individualistica, poich\u00e9 si diceva che ogni paziente possedesse una propria composizione di umori diversa da tutti gli altri; essa, d'altro lato, adottava un approccio olistico alla terapia in quanto enfatizzava il legame tra i processi psichici e quelli fisici. L'associazione tra ulteriori sottospecie dei quattro temperamenti, dei quattro elementi e dei quattro umori, poteva dare luogo cos\u00ec a una serie di combinazioni matematiche ritenute in grado di collegare ogni aspetto del macrocosmo col microcosmo, l'astrologia con la medicina, i farmaci ai relativi sintomi.\nEt\u00e0 moderna.\nLa teoria umorale godette di nuova fortuna nel Rinascimento, e continu\u00f2 ad essere ritenuta valida almeno fino al Seicento, quando si affermarono altre dottrine come la iatrochimica e quella miasmatica. \nParacelso in particolare si segnal\u00f2 per la sua opposizione alla medicina tradizionale, sebbene i suoi seguaci non ne abbandonarono mai i fondamenti, ritenendo secondario attribuire la genesi delle malattie allo squilibrio degli umori, la cui vera origine per lui era dovuta piuttosto all'azione di spiriti incorporei, denominati \"arcani\", in grado di alterare i tre principi spagirici dell'organismo, operanti pur sempre nei quattro elementi.\nLe idee di Ippocrate e Galeno seguitarono comunque ad essere dominanti, venendo abbandonate solo quasi alla met\u00e0 dell'Ottocento.\nDi questa egemonia sopravvivono ampie tracce nel linguaggio moderno: il cuore \u00e8 comunemente indicato come la sede dei sentimenti e in particolare dell'amore che, poeticamente, \u00e8 \u00abalito di vita\u00bb; melancolia \u00e8 un sentimento di tristezza ma anche una grave forma di depressione; collera e flemma descrivono ancora oggi irascibilit\u00e0 e pigrizia; il collerico \u00absi rode il fegato\u00bb oppure \u00ab\u00e8 giallo dalla rabbia\u00bb (l'ittero \u00e8 sintomo di malattia epatica caratterizzata dalla colorazione giallognola). Influenze della teoria umorale e della teoria dei quattro elementi sono tuttora presenti in varie forme di medicina alternativa come ad esempio la naturopatia. \nL'attuale pedagogia di impianto Steiner-Waldorf ricorre ampiamente alla teoria umorale nelle sue declinazioni teoriche e applicative, distinguendo il fanciullo di temperamento sanguinico, flemmatico, collerico e melancolico."}
{"id": "299511", "revid": "670021", "url": "https://it.wikipedia.org/wiki?curid=299511", "title": "Canale di Savena", "text": "Il canale di Savena (\"Al can\u00e8l ed S\u00e8vna\" in bolognese) \u00e8 un canale artificiale della pianura bolognese costruito dal Comune nel 1176. Origina dal torrente Savena alla Chiusa di San Ruffillo (nel territorio sud orientale del comune di Bologna), eretta nel 1221 e successivamente modificata pi\u00f9 volte.\nIl canale del Savena (spesso detto Canaletta del Savena) \u00e8, assieme al maggiore Canale del Reno uno dei due canali artificiali del complesso sistema dei Canali Bolognesi, sistema antico, molto articolato e pi\u00f9 volte modificato nel corso della storia.\nIl canale fu realizzato principalmente per alimentare sia serie di mulini sia i fossati esterni alla .\nIl canale parte dalla Chiusa di San Ruffillo e lambisce la base della Collina di Monte Donato per poi distaccarsene e proseguire in direzione Nord-Ovest costeggiando le attuali via Toscana e via Murri (raccogliendo piccoli rii collinari), attraversando i giardini Margherita (alimentandone il laghetto) e per entrare in citt\u00e0 a porta Castiglione dopo avere alimentato, un tempo, alcuni mulini (tra i quali il molino Parisio, il molino della Foscherara e il molino di Frino o \"Tamburi\") oggi inattivi. \nUna volta in citt\u00e0 entro la il canale aveva un tempo un percorso assai articolato, in parte scoperto ed in parte coperto con tantissime diramazioni aperte, chiuse e spostate nel corso dei secoli. La parte principale ad oggi ancora in essere, pur completamente tombata, \u00e8 quella che assumeva il nome di canale Fiaccalcollo o Fiaccacollo (lungo via Rialto) e che un tempo alimentava una serie di piccoli opifici.\nProseguendo il suo corso sotterraneo il Canale del Savena oggi si unisce al corso del torrente Aposa (che scorre anch'esso sottoterra) e, cos\u00ec uniti, i due corsi d'acqua escono dalle . Subito fuori delle (ex) mura, le acque si uniscono a quelle del Canale del Reno nella zona tra via Capo di Lucca e porta Galliera ed il tutto va a formare con le acque del Cavaticcio, il canale Navile che scorre fra Bologna e Malalbergo.\nLa sua gestione ed il suo utilizzo sono soggetti sia al Consorzio della Chiusa di Casalecchio e del Canale di Savena, sia al Consorzio della Bonifica Renana."}
{"id": "299513", "revid": "1924342", "url": "https://it.wikipedia.org/wiki?curid=299513", "title": "Ypsigrock", "text": "Ypsigrock \u00e8 un festival di musica indie-alternative rock organizzato dall'Associazione Culturale Glenn Gould, . Dal 1997 si svolge in Sicilia nella piazza principale della cittadina di Castelbuono (Palermo). Il festival \u00e8 giunto alla ventiduesima edizione consecutiva ed \u00e8 stato premiato quale Miglior Festival Italiano agli On Stage Awards 2015.\nOrigine del nome.\nIl termine Ypsigrock \u00e8 frutto della commistione dei termini \"Ypsigro\", antico nome bizantino della citt\u00e0 di Castelbuono, e rock.\nStoria.\n1997.\nLa prima edizione dur\u00f2 due giorni: si apr\u00ec il 4 agosto con le esibizioni dei Masnada da Modica (RG) e delle band palermitane Totem e 180\u00b0 in opposity. Il giorno dopo sal\u00ec sul palco il gruppo messinese Le Valvole e a seguire i La Crus, da Milano.\n1998.\nLa seconda edizione venne inaugurata il 10 agosto dagli Snafu (da Roma), a cui seguirono, nella stessa serata, gli Afterhours di Manuel Agnelli, provenienti da Milano. Il giorno dopo si esibirono i palermitani M.I.L. e per chiudere gli Snaporaz, da Livorno.\n1999.\nIl 12 agosto, per il primo giorno della terza edizione, sul palco salirono gli U' Sgalingiu, gruppo proveniente da Petralia Sottana (Palermo), a cui seguirono gli Sconceria Web (gruppo ska castelbuonese) e i Jovine (da Napoli). La seconda serata si apr\u00ec invece con l'esibizione degli Elle (da Mestre) che anticiparono la performance dei cuneesi Marlene Kuntz.\n2000.\nLa quarta edizione si apr\u00ec il 23 agosto con il concerto dei Matildamay (da Siracusa), vincitori della prima edizione di \"Avanti il Prossimo\". A seguire si esibirono i Venus (da Bruxelles) che furono il primo gruppo internazionale ospitato dal festival. Il giorno seguente sul palco salirono gli Anno Zero (da Torre del Greco), i 70123 (da Bari) e i Virginiana Miller (da Livorno).\n2001.\nIl 13 maggio venne fondata l'Associazione Culturale Glenn Gould, che da quel momento prese in mano l'organizzazione del festival, sostituendo la precedente Associazione \"L'Ozio\".\nIl 4 agosto i concerti si aprirono con i castelbuonesi Polymnia, a cui seguirono le performance degli Evagarde (da Lecce) e degli Akkura (da Palermo). Il giorno dopo i Perlamadre (da Piacenza) ed i Laundrette (da Montecarotto) si esibirono prima dei Blonde Redhead, che, provenienti da New York, furono il secondo gruppo internazionale a calcare il palco di Ypsigrock.\n2002.\nIl festival venne inaugurato il 7 settembre e, per la prima ed unica volta, dur\u00f2 un solo giorno, in cui si esibirono i castelbuonesi Mary Dow Jones, i palermitani Om, il cantautore catanese Cesare Basile e per concludere Mr. Bone and his jamaican liberation orchestra (da Milano).\n2003.\nLa settima edizione si apr\u00ec il 1\u00ba agosto, sera in cui suonarono gli Zu (da Roma) e gli Yuppie Flu (da Ancona). Il giorno seguente ci furono le esibizioni dei Kech (da Arcore), Three in One Gentleman Suit (TIOGS) (da Finale Emilia), El Guapo (da Washington) e, a conclusione della due giorni musicale, per la prima volta ad Ypsigrock venne organizzato un dj set, affidato ad Alessio Bertallot (da Milano).\n2004.\nIl 7 agosto venne inaugurata l'ottava edizione, che port\u00f2 sul palco i John Merrick (da Reggio Calabria) e i Diane and the Shell (da Catania): due band emergenti selezionate da \"Avanti il Prossimo\"; alla loro esibizione segu\u00ec la performance di Dave Thomas and Two Pale Boys. Il giorno seguente i Blueprint (da Roma), terzi vincitori di \"Avanti il Prossimo\", aprirono la serata che fu dedicata ad una memorabile esibizione dei norvegesi Motorpsycho. Quello a Castelbuono fu l'ultimo concerto dei Motorpsycho con H\u00e5kon Gebhart alla batteria.\n2005.\nIl festival pass\u00f2 per la prima volta da due a tre giorni.\nSi cominci\u00f2 il 7 agosto con i Poppy'S Portrait, band emergente selezionata da \"Avanti il Prossimo\", che apr\u00ec il concerto di Bonnie \"Prince\" Billy (Will Oldham) accompagnato da Matt Sweeney.\nLa seconda sera l'esibizione dei Laventunesimafobia (da Castelbuono) introdusse la performance degli Ulan Bator (nella una formazione italo-francese che vedeva in quel momento il fondatore Amaury Cambuzat alla voce/chitarra, Manuel Fabbro al basso e alla batteria Matteo Dainese).\nLa terza serata della nona edizione vide sul palco i cosentini Miss Fr\u00e4ulein (da \"Avanti il Prossimo\") che prepararono la scena finale per l'inglese Patrick Wolf, che si esib\u00ec in una sessione acustica.\nL'edizione del 2005 venne arricchita anche dalla creazione di \"Retrospettiva Sys\", primo concorso per cortometraggi musicali.\n2006.\nPer il secondo anno consecutivo il festival dur\u00f2 tre giornate. Il primo appuntamento ebbe inizio con la prestazione dei Non voglio che Clara (da Belluno) il 10 agosto, preceduto dal concerto dei Marlowe (da Catania).\nLa seconda serata venne inaugurata da due band selezionate da \"Avanti il Prossimo\": Denise (da Salerno) e Arbdesastr (da Verona), che hanno introdotto la performance del duo elettronico composto da Michael Rother &amp; Dieter Moebius (Kraftwerk, Neu!, Cluster) .\nL'ultima serata della decima edizione \u00e8 stata aperta dai romani Cactus, che hanno anticipato l'esibizione degli Heavy Trash, progetto musicale rockabilly che vede coinvolti Jon Spencer (della Jon Spencer Blues Explosion) e Matt Verta Ray.\nIn coda ai tre giorni di concerti ci fu un gala serale per celebrare i vincitori di \"Retrospettiva Sys\" e di \"Note Pad\" (concorso per racconti musicali alla sua prima edizione).\n2007.\nJoe Lally (Fugazi); Mouse on Mars; Architecture in Helsinki\n2008.\nArt Brut; dEUS; Paolo Benvegn\u00f9; Apparat\n2009.\nThe Rakes; Jon Hopkins feat. Davide Rossi; Kula Shaker\n2010.\nLINE-UP:\n05/08: Dinosaur Jr. (warming up Herself)\n06/08: Gang of Four\n07/08: Telepathe; The Field\n08/08: These New Puritans; Caribou\n2011.\n4-7 agosto 2011:\nCaptain Quentin\nJOSH T. PEARSON\nTWIN SHADOW\nPere Ubu\nHoneybird &amp; the Birdies\nYUCK\nESBEN AND THE WITCH\nJUNIOR BOYS\nDimartino\nMount Kimbie\nMogwai\n2012.\nGentless3 (vincitori Avanti il prossimo 2012)\nAltre di b (vincitori Avanti il prossimo 2012)\nOf Montreal\nStephen Malkmus and the Jicks\nVeneziA (vincitori Avanti il prossimo 2012)\nDID\nShabazz Palaces\nWe Were Promised Jetpacks\nFuck Buttons\nAlt-J\nDjango Django\nPrimal Scream\n2013.\nYouarehere (vincitori Avanti il prossimo 2013)\nEfterklang\nShout out louds\nThe Drums\nLive all'Ypsicamping \nWerto\nOmosumo (vincitori Avanti il prossimo 2013)\nHoly Other\nSuuns\nErol Alkan\nYpsi&amp;love Stage\nBlack eyed dog\nDeptford goth\nLive all'Ypsicamping \nHlmnsra\nMetz\nRover\nLocal Natives\nEditors\nYpsi&amp;love Stage\nUnepassante\nIndians\n2014.\nCastello Stage\nBo Ningen Archie Bronson Outfit Fanfarlo Anna Calvi Ypsi&amp;love Stage hysterical sublime (Vincitori Avanti il Prossimo 2014) Uzeda Hit Parade Y WER.A Marcing Band\nLive all'Ypsicamping Shirt Vs T-Shirt\nCastello Stage\nM+A Forest Swords Sohn ModeratYpsi&amp;love Stage The Artificial Harbor (Vincitori Avanti il prossimo 2014) Samaris\nShowcase @Cycas Luminis (Musica Medievale in chiave indie)\nLive all'Ypsicamping Plot (Vincitore Avanti il prossimo 2014)\nCastello Stage\nMoney Kurt vile &amp; the Violators Wild Beasts Belle&amp;Sebastian\nYpsi&amp;love Stage Sun Kil Moon\n2015.\nCuzzocrea Stage\nWelcome Party by Partyzan+Guest\nCastello Stage\nTemples The Sonics BattlesYpsi&amp;love Stage Kush (Vincitori Avanti il Prossimo 2014) Be ForestHit Parade Y WER.A Marcing Band Live all'Ypsicamping Cuzzocrea Stage Partyzan\nCastello Stage\nEast India Youth The Kvb MetronomyYpsi&amp;love Stage Younger and better (Vincitori Avanti il prossimo 2014) Bipolar SunshineShowcase @Cycas \nLuminis (Musica Medievale-indie)\nLive all'Ypsicamping Cuzzocrea Stage DYD (Vincitore Avanti il prossimo 2014)\nCastello Stage\nFat White Family Notwist Future IslandsYpsi&amp;love Stage Rh\u00f2 (Vincitori Avanti il prossimo 2014) The HindsShowcase @ Museo Civico Colapesce\nLive all'Ypsicamping Cuzzocrea Stage Clap Clap dj set\n2016.\nLa ventesima edizione del festival si \u00e8 svolta dal 4 al 7 agosto 2016.\nYpsi Once Stage (main stage): The Vaccines, Mudhoney, Crystal Castles, Minor Victories, Savages, Daughter, Willis Earl Beal, Kiasmos, The Vryll Society, Oscar, Niagara, Luh.\nYpsi&amp;Love Stage: Giant Sand, Il Cielo di Baghdad, Georgia, Yombe, Loyle Carner. Mr Y. Stage: Birthh, Federico Albanese, L I M. Showcase al cortile del Castello: Flavio Giurato.\n2017.\nLa ventunesima edizione del festival si \u00e8 svolta dal 10 al 13 agosto 2017.\nSull'Ypsi Once Stage (palco principale) si sono alternati: Preoccupations, Ride, Cabbage, Christaux, Beak, Rejjie Snow, Digitalism, Car Seat Headrest, Cigarettes After Sex e Beach House, mentre Sergio Beercock, Bry, \u00c8stel Luz, Adam Naas, Bobbypin e Klangstof si sono esibiti sull'Ypsi&amp;Love Stage (Chiostro di San Francesco); H\u00e5n, Amnesia Scanner e Aldous Harding sul Mr Y. Stage (Centro Sud\u00a0\u2013 Ex Chiesa del Crocifisso) ed Edda nel cortile interno del Castello dei Ventimiglia.\n2018.\nLa ventiduesima edizione si \u00e8 tenuta dal 9 al 12 agosto 2017 con le performance di: The Horrors, The Radio Dept., The Jesus And Mary Chain, ...And You Will Know Us By The Trail Of Dead, Aurora, Shame, Vessels, Algiers, Confidence Man, Youngr, Her (Ypsi Once Stage), Alfio Antico (cortile del castello dei Ventimiglia), Girls Names, Random Recipe, Seun Kuti &amp; Egypt 80, Her Skin, Makai, LNDKF, Ama Lou (Ypsi&amp;Love Stage), Blue Hawaii, Niklas Paschburg e Gaika, che ha sostituito all'ultimo minuto Kelly Lee Owens (Mr Y. Stage).\nAvanti il Prossimo.\nYpsigrock, oltre ad ospitare artisti gi\u00e0 noti, dal 2000, attraverso il concorso \"Avanti il Prossimo\", riserva una sezione dedicata solo agli artisti emergenti. Ogni anno, i vincitori di tale concorso hanno la possibilit\u00e0 di condividere il palco del festival con i pi\u00f9 blasonati colleghi.\nLe costole.\nAll'interno del calderone artistico di Ypsigrock trovano spazio altre due rassegne affini per intenti e tematiche: \"Retrospettiva Sys\" {Retrosys} e \"Note Pad\".\nRetrospettiva Sys.\n\"Retrospettiva Sys\": \"shortmovie with music around\" - {Retrosys} \u00e8 una rassegna di cinema breve a senso unico, il cui oggetto \u00e8 la \"musica\". Il contest \u00e8 stato inaugurato nel 2005. Per ogni cortometraggio in gara, oggetto dell'opera, o strumento per significare, deve essere il \"suono\", visualizzato nel tempo di un corto o di un brano musicale.\nNel 2005 la rassegna si \u00e8 svolta, durante i pomeriggi del festival, all'interno dell'ex \"cineteatro Le Fontanelle\" di Castelbuono, in Piazza Castello. Nel 2006 \u00e8 stato organizzato un \"gala\" serale il 13 agosto, per premiare le opere vincitrici presso la \"Badia Santa Venera\" di Castelbuono.\nL'edizione del 2007 prevede anche l'introduzione di una apposita sezione dedicata ad opere mosse da una ricerca di tipo etno-video-musicale sulla Sicilia, conferendo all'evento un certo valore etnomusicologico. Per ogni regista in gara \u00e8 possibile scegliere come tema del proprio lavoro la musica anche nella misura in cui questa si sposa con il contesto siciliano in modo originale e innovativo: la musica deve porsi infatti in relazione alle immagini e all'elemento della localit\u00e0, avendo in questo caso come contesto di riferimento quello che abbraccia l'intera Sicilia. L'intenzione della \"Retrospettiva Sys\" in questo caso \u00e8 quella di promuovere l'accostamento innovativo tra linguaggi, luoghi, suoni e narrazione, legati alla Sicilia, che \u00e8 da sempre la regione che ospita il festival.\nNote Pad.\nNel 2006 venne creato, all'interno di Ypsigrock ed associato alla {Retrosys}, questo concorso letterario per racconti musicali, che invita i partecipanti a delineare le proprie esperienze d'ascolto.\nYpsicamping.\nDal 2004, nei giorni del festival, viene organizzato un campeggio presso l'area attrezzata San Foc\u00e0, situata all'interno della riserva naturale del Parco delle Madonie."}
{"id": "299516", "revid": "1305772", "url": "https://it.wikipedia.org/wiki?curid=299516", "title": "Left of the Middle", "text": "Left of the Middle \u00e8 il primo album in studio della cantante australiana Natalie Imbruglia, pubblicato in Europa il 4 novembre 1997 e negli Stati Uniti il 10 marzo 1998."}
{"id": "299518", "revid": "125737975", "url": "https://it.wikipedia.org/wiki?curid=299518", "title": "Algoritmo A*", "text": "In informatica, A* (pronunciato in inglese) \u00e8 un algoritmo di ricerca su grafi che individua un percorso da un dato nodo iniziale verso un dato nodo goal (o che passi un test di goal dato). Utilizza una \"stima euristica\" che classifica ogni nodo attraverso una stima della strada migliore che passa attraverso tale nodo. Visita il nodo in base a tale stima euristica. L'algoritmo A* \u00e8 anche un esempio di ricerca best-first.\nL'algoritmo \u00e8 stato descritto nel 1968 da Peter Hart, Nils Nilsson, e Bertram Raphael.\nIntuizione.\nConsideriamo un esempio motivante. Ci troviamo ad un incrocio A, e vorremmo andare ad un incrocio B che fortunatamente sappiamo trovarsi a nord rispetto a noi. In questo caso gli incroci sono i vertici di un grafo e le strade sono gli archi.\nSe si effettua una ricerca breadth-first come illustrato dall'algoritmo di Dijkstra, cercheremo ogni punto con un raggio circolare fisso, gradualmente espanderemo questo cerchio per cercare gli incroci pi\u00f9 lontani dal nostro punto iniziale. Questa pu\u00f2 essere una strategia efficace se non si conosce dove si trovi la destinazione, come fa la polizia nella ricerca di un criminale nascosto.\nComunque, essa porta ad uno spreco di tempo se si hanno pi\u00f9 informazioni. Una strategia migliore consiste nell'esplorazione degli incroci posizionati a nord del primo, perch\u00e9 essi saranno probabilmente i vertici pi\u00f9 prossimi a B. Bisogna tuttavia notare che le strade potrebbero essere chiuse obbligandoci ad andare a sud per poter raggiungere la destinazione con un percorso a forma di C. Allora, se le strade ce lo permettono, andremo ad esplorare gli incroci sempre pi\u00f9 vicini all'incrocio goal B. Ci sar\u00e0 bisogno di qualche backtrack occasionale, ma intuitivamente questa \u00e8 una strategia che ha buone chance di trovare l'obiettivo velocemente. Inoltre, pu\u00f2 essere provato che questa strategia trover\u00e0 in ogni caso la strada migliore possibile, cio\u00e8 la soluzione ottimale, come farebbe la ricerca breadth-first. Questa \u00e8 l'essenza della ricerca A*.\nComunque, non \u00e8 garantito che l'esecuzione dell'A* sia migliore rispetto ai semplici algoritmi di ricerca. In un ambiente molto contorto, il solo modo per raggiungere la nostra destinazione potrebbe essere quello di dirigerci a sud e in seguito girarci attorno. In questi casi la prova dei nodi pi\u00f9 prossimi alla nostra destinazione potrebbe essere uno spreco di tempo.\nVeduta d'insieme.\nUn algoritmo di ricerca che garantisce sempre di trovare il percorso pi\u00f9 corto verso una meta \u00e8 detto ammissibile. Se A* utilizza una euristica allora non bisogna mai sovrastimare la distanza (o in genere, il costo) verso la meta, si pu\u00f2 cos\u00ec verificare che A* sar\u00e0 ammissibile. Una euristica che fa di una ricerca A* ammissibile \u00e8 detta euristica ammissibile.\nSe la stima semplicemente ritorna sempre zero, che non sar\u00e0 mai una sovrastima, allora A* compir\u00e0 effettivamente l'algoritmo di Dijkstra e trover\u00e0 ancora una soluzione ottimale, bench\u00e9 non rapidamente. L'euristica migliore possibile, bench\u00e9 non sia di solito pratico calcolarla, \u00e8 l'effettiva distanza minima verso la meta. Un esempio di euristica pratica ammissibile \u00e8 la distanza in linea d'aria dalla meta su una mappa.\nPu\u00f2 essere verificato che A* non considera pi\u00f9 nodi di qualunque altro algoritmo di ricerca ammissibile, a meno che l'algoritmo alternativo non abbia una stima euristica pi\u00f9 accurata. In questo senso A* \u00e8 l'algoritmo computazionalmente pi\u00f9 efficiente che garantisce la ricerca del percorso pi\u00f9 breve.\nDescrizione.\nA* comincia a partire dal nodo selezionato. Per ogni nodo \u00e8 definito un costo di entrata (di solito zero per il nodo iniziale). A* allora valuta la distanza dal nodo meta a partire da quello corrente. Questa stima ed il costo assieme formano l'euristica che sar\u00e0 assegnata al percorso passante per questo nodo. Il nodo \u00e8 aggiunto allora a una lista, spesso chiamata \"open\".\nL'algoritmo allora rimuove il primo nodo dalla lista (perch\u00e9 avr\u00e0 valore della funzione euristica pi\u00f9 basso). Se la lista \u00e8 vuota, non ci saranno percorsi dal nodo iniziale al nodo meta e l'algoritmo si arrester\u00e0. Se il nodo \u00e8 il nodo meta, A* ricostruisce e pone in output il percorso ottenuto e si arresta. Questa ricostruzione del percorso a partire dai nodi pi\u00f9 vicini significa che non \u00e8 necessario memorizzare il percorso in ogni nodo.\nSe il nodo non \u00e8 il nodo meta, nuovi nodi saranno creati per tutti i nodi vicini ammissibili; il modo di fare questo dipende dal problema. Per ciascun nodo successivo A* calcola il \"costo\" di entrata nel nodo e lo salva col nodo. Questo costo \u00e8 calcolato dalla somma cumulativa dei pesi immagazzinati negli antenati, pi\u00f9 il costo dell'operazione per raggiungere questo nuovo nodo.\nL'algoritmo gestisce anche una lista di \"closed\", un elenco di nodi che sono gi\u00e0 stati controllati. Se un nuovo nodo generato \u00e8 gi\u00e0 nella lista con un costo uguale o pi\u00f9 basso, non ci sar\u00e0 alcuna futura indagine su tale nodo o col percorso ad esso associato. Se un nodo nella lista di closed \u00e8 uguale ad uno nuovo, ma \u00e8 stato immagazzinato con un costo pi\u00f9 alto, allora sar\u00e0 rimosso dalla lista di closed, e il processo continuer\u00e0 a partire dal nuovo nodo.\nSuccessivamente, una stima della distanza dal nodo nuovo alla meta \u00e8 aggiunta al costo per formare il suo valore euristico. Tale nodo \u00e8 aggiunto allora alla lista \"open\", a meno che non esista un nodo identico con valore euristico minore o uguale.\nL'algoritmo sar\u00e0 adottato ad ogni nodo vicino, fatto ci\u00f2 il nodo originale \u00e8 preso dalla lista e posto nella lista di \"closed\". Il prossimo nodo sar\u00e0 ottenuto dalla lista di open e con esso si ripeter\u00e0 il processo descritto.\nPerch\u00e9 A* \u00e8 ammissibile e computazionalmente ottimo.\nC'\u00e8 una spiegazione intuitiva del perch\u00e9 A* \u00e8 sia ammissibile che ottimo rispetto ad altri algoritmi di ricerca ammissibili. A* ha una stima ottimistica del costo del percorso attraverso ogni nodo considerato, l'ottimismo consiste anche nel sapere che il vero costo del percorso attraverso ciascun nodo verso il nodo goal varr\u00e0 almeno quanto vale la nostra stima. Tutto \u00e8 basato su quanto A* \"conosce\".\nQuando A* ha terminato la sua ricerca, per definizione avr\u00e0 trovato un percorso il cui costo attuale \u00e8 pi\u00f9 basso del costo stimato per ogni percorso attraverso tutti i nodi rimasti in open. Ma essendo tale stima ottimista, A* potr\u00e0 senza pericoli ignorare tali nodi. In altre parole, A* non trascurer\u00e0 mai la possibilit\u00e0 di trovare un percorso dal costo minore, e quindi sar\u00e0 ammissibile.\nSupponiamo ora che un altro algoritmo di ricerca A termini la sua ricerca con un percorso il cui costo non sia minore del costo stimato per qualche nodo appartenente ad open. L'algoritmo A non pu\u00f2 eliminare la possibilit\u00e0, basandosi sulle informazioni euristiche che possiede, che un percorso attraverso tale nodo possa avere un costo inferiore a quanto valutato. Cos\u00ec anche se A potr\u00e0 considerare meno nodi rispetto ad A*, non potr\u00e0 essere ammissibile. Quindi, A* considera il numero di nodi pi\u00f9 basso di qualunque altro algoritmo di ricerca ammissibile che utilizzi una funzione euristica non pi\u00f9 accurata di quella adottata da A*.\nMonotonicit\u00e0.\nSe si pu\u00f2 garantire che il primo percorso trovato da A* verso un nodo qualsiasi \u00e8 quello ottimo, allora la lista CLOSED non sar\u00e0 necessaria. Sar\u00e0 necessaria solo una lista dei nodi gi\u00e0 visitati (OPEN), cos\u00ec tali nodi non saranno rivisitati (in quanto non sar\u00e0 necessario farlo). Questa garanzia pu\u00f2 essere ottenuta se la funzione euristica \u00e8, oltre che ammissibile, anche \"monotona\" (o consistente), cio\u00e8 se la differenza tra i valori dell'euristica per ogni coppia di nodi connessi non supera il costo effettivo associato all'arco che li collega (h(n1) \u2264 c(n1,n2) + h(n2)). Questa \u00e8 una forma di disuguaglianza triangolare, e garantisce che i nodi lungo un qualunque cammino nello spazio di ricerca abbiano sempre f(n) (\"funzione di valutazione\") non decrescente. Si dimostra che A*, con tale euristica, espande i nodi in ordine non decrescente di f(n), poich\u00e9 grazie al requisito di monotonicit\u00e0 non verr\u00e0 mai generato un nodo con f(n) minore di quella del padre. Se A* espande i nodi in ordine non decrescente, allora quando anche si trovasse un nuovo cammino verso un nodo gi\u00e0 in CLOSED, lo si potrebbe ignorare perch\u00e9 avrebbe sicuramente f(n) maggiore o uguale a quella del nodo gi\u00e0 espanso, ed avendo lo stesso valore di stima euristica (\u00e8 lo stesso nodo) il cammino percorso fino a quel punto avr\u00e0 sicuramente un costo maggiore o uguale. Lo si pu\u00f2 dunque scartare, ed asserire che il primo percorso trovato da A* verso un nodo \u00e8 il cammino ottimo fino a quel nodo.\nSi dimostra che una euristica monotona \u00e8 ammissibile, e quindi se si rispetta la restrizione di monotonicit\u00e0 si ottiene anche il percorso ottimo fino al goal. Intuitivamente, se il primo cammino trovato verso un nodo \u00e8 quello ottimo (verso quel nodo) allora ci\u00f2 vale anche per il nodo goal, e quindi se l'algoritmo termina, lo fa con la soluzione ottima. \u00c8 utile ricordare che A*, con euristica ammissibile, termina sempre su grafi finiti e con costi strettamente positivi.\nLa restrizione di monotonicit\u00e0 \u00e8 un requisito pi\u00f9 stringente dell'ammissibilit\u00e0, ma per molti problemi classici si vede che un'euristica ammissibile \u00e8, solitamente, anche monotona. Un esempio molto valido di euristica ammissibile e consistente \u00e8 quella della distanza in linea d'aria tra due punti, usata nel calcolo del percorso stradale ottimo tra le citt\u00e0 di una mappa. Questa euristica ci permette di \"vedere\" cosa significhi essere ammissibile e consistente. Essa \u00e8 sicuramente ammissibile, poich\u00e9 nessuna strada tra due punti pu\u00f2 essere pi\u00f9 breve della distanza in linea d'aria tra essi, e quindi l'euristica non sovrastima mai il costo da un nodo al goal. \n\u00c8 consistente, come si vede facilmente disegnando un triangolo in cui i vertici siano tre citt\u00e0 di una piccola mappa. Scegliamo la citt\u00e0 di partenza e quella di arrivo, immaginando che la strada passi dalla terza citt\u00e0. Se disegniamo una strada qualsiasi tra la partenza e l'arrivo, la sua lunghezza \u00e8 maggiore o uguale a quella del lato che li unisce, e ogni lato di un triangolo \u00e8 a sua volta maggiore o uguale alla differenza tra gli altri due lati. \u00c8 quindi rispettata la restrizione di monotonicit\u00e0.\nPseudocodice.\nIl seguente pseudocodice descrive l'algoritmo:\n function A*(start,goal)\n closedset := the empty set % The set of nodes already evaluated. \n openset := set containing the initial node % The set of tentative nodes to be evaluated.\n g_score[start] := 0 % Distance from start along optimal path.\n came_from := the empty map % The map of navigated nodes.\n h_score[start] := heuristic_estimate_of_distance(start, goal)\n f_score[start] := h_score[start] % Estimated total distance from start to goal through y.\n while openset is not empty\n x := the node in openset having the lowest f_score[] value\n if x = goal\n return reconstruct_path(came_from,goal)\n remove x from openset\n add x to closedset\n foreach y in neighbor_nodes(x)\n if y in closedset\n continue\n tentative_g_score := g_score[x] + dist_between(x,y)\n if y not in openset\n add y to openset \n tentative_is_better := true\n else if tentative_g_score &lt; g_score[y]\n tentative_is_better := true\n else\n tentative_is_better := false\n if tentative_is_better = true\n came_from[y] := x\n g_score[y] := tentative_g_score\n h_score[y] := heuristic_estimate_of_distance(y, goal)\n f_score[y] := g_score[y] + h_score[y]\n return failure\n function reconstruct_path(came_from,current_node)\n if came_from[current_node] is set\n p = reconstruct_path(came_from,came_from[current_node])\n return (p + current_node)\n else\n return the empty path"}
{"id": "299519", "revid": "124446319", "url": "https://it.wikipedia.org/wiki?curid=299519", "title": "Anna Karenina", "text": "Anna Karenina (; IPA: ) \u00e8 un romanzo di Lev Tolstoj pubblicato nel 1877.\nApparve inizialmente a puntate sul periodico \"Russkij vestnik\" (\u00abIl messaggero russo\u00bb) a partire dal 1875, ma nel 1877 la conclusione del romanzo venne pubblicata solo in forma di riassunto di poche righe e Tolstoj, che l\u00ec aveva preso delle posizioni antinazionaliste, fu costretto a far pubblicare a proprie spese e separatamente l'ottava parte.\nTolstoj vedeva in questo libro, considerato un capolavoro del realismo, il suo primo vero romanzo. Per la stesura di \"Anna Karenina\" egli trasse ispirazione da \"I racconti di Belkin\" dello scrittore e poeta russo Aleksandr Sergeevi\u010d Pu\u0161kin.\nNel 1887 lo stesso Tolstoj circa l'inizio di \"Anna Karenina\" afferm\u00f2 di avere immaginato, mentre era sdraiato sul divano, un \u00abnudo gomito femminile di un elegante braccio aristocratico\u00bb e che da l\u00ec fu cos\u00ec perseguitato da quell'immagine da doverne creare un'incarnazione.\nBench\u00e9 la maggior parte della critica russa avesse stroncato l'opera fin dalla prima pubblicazione, definendola \u00abun frivolo racconto delle vicende dell'alta societ\u00e0 moscovita\u00bb, secondo il suo connazionale F\u00ebdor Dostoevskij \u00ab\"Anna Karenina\" in quanto opera d'arte \u00e8 la perfezione\u2026 e niente della letteratura europea della nostra epoca pu\u00f2 esserle paragonato\u00bb.\nPoco meno di un secolo dopo anche Vladimir Nab\u00f2kov si accod\u00f2 al giudizio di Dostoevskij, definendo \"Anna Karenina\" \u00abil capolavoro assoluto della letteratura del XIX secolo\u00bb.\nTrama.\nIl romanzo \u00e8 suddiviso in otto parti.\nPrima parte.\nLa prima parte introduce la figura di Step\u00e0n Arkad'i\u010d Oblonskij, detto Stiva, un ufficiale civile che ha tradito la moglie Dar'ja Aleks\u00e0ndrovna (\"Dolly\"), la quale minaccia di andarsene da casa. La vicenda di Stiva mostra la sua personalit\u00e0 passionale che sembra non poter essere repressa. L'uomo allora chiama da San Pietroburgo la propria sorella, Anna Ark\u00e0d\u2019evna, per persuadere Dolly a non lasciarlo. All'arrivo di Anna a Mosca, in stazione, un operaio della ferrovia muore accidentalmente investito da un treno. Nel frattempo, un amico di infanzia di Stiva, Konstant\u00ecn Dm\u00ectri\u010d L\u00e8vin, arriva a Mosca per chiedere la mano della sorella minore di Dolly, Ekaterina Aleks\u00e0ndrovna \u0160\u010derb\u00e0ckaja, detta Kitty. Il giovane, serio aristocratico, vive in una tenuta che gestisce lui stesso. Kitty rifiuta, aspettando una proposta di matrimonio dall'ufficiale dell'esercito Aleks\u00e8j Kir\u00ecllovi\u010d Vr\u00f2nskij che, pur interessato a lei, non intende sposarsi. \nAnna e Vronskij si incontrano ad un ballo e si palesa l'interesse reciproco. Anna, scossa dalla propria reazione alle sue attenzioni, ritorna immediatamente a San Pietroburgo e Vronskij la segue sullo stesso treno. Levin torna al suo podere, abbandonando ogni speranza di matrimonio, e Anna rientra a casa da suo marito Aleks\u00e8j Aleks\u00e0ndrovi\u010d Kar\u00e8nin, un ufficiale governativo, e da suo figlio Ser\u00eb\u017ea.\nSeconda parte.\nKarenin inizialmente non d\u00e0 peso alla frequentazione di Anna con Vronskij: solo dopo che altri gli fanno notare la sconvenienza di una lunga chiacchierata da soli avuta dai due, ne parla con Anna tramite un freddo rimprovero. Il rapporto tra i due diventa una vera e propria relazione, e Anna rimane incinta. Durante una gara a cavallo a cui assistono Anna e il marito, Vronskij ha una brutta caduta; lo spavento rende Anna palesemente preoccupata. Karenin, indispettito dal suo comportamento, affronta Anna in carrozza durante il ritorno a casa; ella, in preda all'isteria, confessa al marito la relazione. Karenin \u00e8 spiazzato, non sa come comportarsi.\nPer la delusione del matrimonio fallito Kitty si ammala e, dietro consiglio medico, parte coi genitori per una stazione termale in Germania. Qui fa due incontri: con Nikol\u00e0j Levin, che ritrover\u00e0 in seguito, e con V\u00e0ren'ka. Quest'ultima \u00e8 una giovane al seguito della madre; il suo spirito caritatevole ha un grosso impatto su Kitty.\nTerza parte.\nLa terza parte narra la vita rurale di L\u00e8vin nella sua tenuta, un'ambientazione legata intimamente ai suoi pensieri e alle sue lotte interiori. Dolly, incontrando L\u00e8vin, cerca di far rivivere i suoi sentimenti per Kitty, apparentemente senza risultati, finch\u00e9 L\u00e8vin, rivedendola di sfuggita, capisce di essere ancora innamorato di lei. Tornato a San Pietroburgo, Kar\u00e8nin, rifiutando di separarsi da Anna, la mette in una situazione molto frustrante, minacciandola di non lasciarle pi\u00f9 vedere il figlio Ser\u00eb\u017ea, nel caso Anna si rifiuti di salvare le apparenze e nascondere la sua relazione clandestina.\nQuarta parte.\nKar\u00e8nin inizia a trovare la situazione intollerabile e comincia a valutare la possibilit\u00e0 di divorziare. Il fratello di Anna, Stiva, cerca di dissuaderlo, invitandolo a parlarne con Dolly. Quest'ultima iniziativa sembra di nuovo non sortire alcun effetto, ma Kar\u00e8nin cambia idea dopo aver saputo che Anna sta morendo per complicazioni dovute al parto, e vuole conoscere i sentimenti e le intenzioni di Anna per decidere. Al suo capezzale, Kar\u00e8nin perdona Vr\u00f2nskij, che cerca di suicidarsi per il rimorso. Anna comunque migliora e chiama sua figlia Anna (\"Annie\"). Stiva ora cerca di far divorziare Kar\u00e8nin. Vr\u00f2nskij in un primo tempo decide di fuggire a Tashk\u00e8nt, ma cambia idea dopo aver visto Anna, e insieme decidono di partire per l'Europa, senza aver ottenuto il divorzio. Molto pi\u00f9 immediato \u00e8 il risultato degli sforzi di Stiva per combinare un incontro tra L\u00e8vin e Kitty: i due si riconciliano e si fidanzano.\nQuinta parte.\nL\u00e8vin e Kitty si sposano. Pochi mesi dopo, L\u00e8vin scopre che suo fratello Nikolaj sta morendo. La coppia si reca dal moribondo, di cui Kitty si occupa fino alla morte, scoprendo nel frattempo di essere incinta. In Europa, Vr\u00f2nskij e Anna fanno molta fatica a trovare amici che li accettino, continuando a dedicarsi a passatempi, finch\u00e9 non tornano in Russia. Kar\u00e8nin \u00e8 consolato e influenzato dalla contessa L\u00ecdija Iv\u00e0novna, di lui innamorata, entusiasta della religione e delle credenze mistiche, di moda nelle classi sociali pi\u00f9 elevate, che gli consiglia di tenere Ser\u00eb\u017ea lontano dalla madre. Anna riesce lo stesso a fargli visita il giorno del suo compleanno, ma \u00e8 scoperta da Kar\u00e8nin, che aveva detto a Ser\u00eb\u017ea che Anna era morta. Poco dopo lei e Vr\u00f2nskij partono per la campagna.\nSesta parte.\nDolly si reca da Anna e, su richiesta di Vr\u00f2nskij, le chiede di divorziare da Kar\u00e8nin. Ancora una volta, le parole di Dolly sembrano non sortire alcun effetto, ma quando Vr\u00f2nskij parte per alcuni giorni, la noia e il sospetto convincono Anna della necessit\u00e0 di un matrimonio con lui; scrive a Kar\u00e8nin e parte con Vr\u00f2nskij per Mosca.\nSettima parte.\nI L\u00e8vin sono a Mosca per il parto di Kitty che d\u00e0 alla luce un bambino. Stiva, mentre cerca l'appoggio di Kar\u00e8nin per un nuovo lavoro, gli chiede nuovamente di divorziare da Anna. Oramai le decisioni di Kar\u00e8nin sono guidate da una sorta di indovino, raccomandato da Lidija Iv\u00e0novna, che gli consiglia di rifiutare il suggerimento di Stiva. La relazione tra Anna e Vr\u00f2nskij inizia ad essere sempre pi\u00f9 tesa. Privata della possibilit\u00e0 di prendersi cura di suo figlio ed esasperata dal proprio isolamento sociale, Anna sviluppa risentimento verso Vr\u00f2nskij e riversa su di lui una gelosia ingiustificata ed esasperata. I due decidono di tornare in campagna, ma Anna, mentre Vr\u00f2nskij si trova fuori, in uno stato di forte confusione e avversione verso tutto ci\u00f2 che la circonda, va prima a trovare Dolly e Kitty, quindi, secondo una struttura circolare che riconduce alla prima parte, si suicida lanciandosi sotto un treno. \nOttava parte.\nL'ottava parte narra le vicende successive alla morte di Anna: Stiva ottiene il lavoro che voleva; Kar\u00e8nin prende in custodia Annie; alcuni volontari russi, tra cui Vr\u00f2nskij, che non ha intenzione di tornare, partono per aiutare la rivolta serba contro i turchi, scoppiata nel 1877; infine tra le gioie e i timori della paternit\u00e0 L\u00e8vin scopre la fede in Dio.\nCritica.\nTemi.\nIl romanzo, ambientato nelle pi\u00f9 alte classi sociali russe, approfondisce i temi dell'ipocrisia, della gelosia, della fede, della fedelt\u00e0, della famiglia, del matrimonio, della societ\u00e0, del progresso, del desiderio carnale e della passione, nonch\u00e9 il conflitto tra lo stile di vita agricolo e quello urbano.\nAnna \u00e8 la perla dell'alta societ\u00e0 di San Pietroburgo finch\u00e9 non lascia suo marito per l'affascinante conte Vr\u00f2nskij. Innamorandosi l'uno dell'altra, oltrepassano il limite dell'adulterio come banale e comune passatempo dell'epoca. \nIl romanzo contiene anche la storia d'amore di Konstant\u00ecn L\u00e8vin e Kitty, solida e onesta, che si pone continuamente in contrasto con quella di Anna e Vr\u00f2nskij, che \u00e8 macchiata dall'incertezza della situazione, che crea scompiglio, ritorsioni e sospetti. Cos\u00ec, per tutto il corso del romanzo, Tolstoj non vuole che il lettore commiseri i maltrattamenti di Anna, ma che riconosca la sua incapacit\u00e0 di impegnarsi davvero nella ricerca della felicit\u00e0 e della comprensione dei propri sentimenti, incapacit\u00e0 che la porta al suicidio.\nIl personaggio di L\u00e8vin \u00e8 spesso considerato un ritratto semi-autobiografico di Tolstoj, delle sue credenze, delle sue lotte e dei suoi eventi di vita. Inoltre, il nome di Tolstoj \u00e8 \"Lev\", e il cognome russo \"Levin\" significa \"di Lev\".\nUn altro tema ricorrente \u00e8 l'abitudine aristocratica di parlare in francese anzich\u00e9 in russo, considerata dall'autore un'altra forma di ipocrisia. Quando Dolly insiste sulla lingua francese per la sua giovane figlia, Tanya, ci\u00f2 comincia a sembrare falso e noioso a L\u00e8vin, che si scopre incapace di sentirsi a proprio agio nella sua casa.\n\"Anna Karenina\" e \"Le confessioni\" di Tolstoj.\nTolstoj riprese molti temi del romanzo ne \"Le confessioni\", una meditazione in prima persona sulla natura della vita e della fede, scritta pochi anni dopo la pubblicazione di \"Anna Karenina\".\nL'autore descrive in quest'opera la sua insoddisfazione nei confronti dell'ipocrisia della sua classe sociale: \nTolstoj descrive inoltre la tendenza della societ\u00e0 russa ad accettare le relazioni extraconiugali:"}
{"id": "299520", "revid": "1318658", "url": "https://it.wikipedia.org/wiki?curid=299520", "title": "Psicofonia", "text": ""}
{"id": "299525", "revid": "2231478", "url": "https://it.wikipedia.org/wiki?curid=299525", "title": "Federazione del Movimento Scout Italiano", "text": "La FederScout-Federazione del Movimento Scout Italiano \u00e8 una federazione che riunisce in Italia Associazioni scout regionali o locali. A livello internazionale aderisce alla World Federation of Independent Scouts (WFIS).\nStoria.\nLa FederScout nacque il 2 febbraio del 1986 per iniziativa di alcune associazioni scout indipendenti italiane con il nome di \"Federazione Scautistica Italiana\". Le associazioni fondatrici furono: \"l'Associazione Giovani Esploratori Sardi (AGES)\" della Sardegna, \"l'Associazione Scout e Guide d'Europa (ASGE)\" ed il \"Centro Nautico Scout (CNS)\" del Lazio e gli \"Amici delle Iniziative Scout (AMIS)\" di Trieste.\nSempre nel 1986 fu creata una Scuola di Formazione Capi a livello federale.\nDal 1987 a gennaio 2008 la FederScout ha aderito alla \"Conf\u00e9d\u00e9ration Europ\u00e9enne de Scoutisme (CES)\".\nA fine gennaio 2008, a causa della progressiva perdita di Organizzazioni Nazionali Scout aderenti alla CES e quindi per ampliare le occasioni di incontri internazionali dei propri aderenti e rafforzare e riprendere quell'aspetto fondamentale del metodo Scout che \u00e8 l'Amicizia Internazionale, la FederScout ha aderito alla World Federation of Independent Scouts (WFIS), uscendo dalla CES.\nAttualmente la FederScout, aperta a tutte le realt\u00e0 Scout, conta 25 Associazioni che operano in varie regioni d'Italia.\nIl suo simbolo \u00e8 un giglio bianco con contorno blu ed un trifoglio pi\u00f9 piccolo sovrapposto.\nCaratteristiche.\nLa FederScout persegue finalit\u00e0 di solidariet\u00e0 e promozione sociale, proponendo la collaborazione fra le Associazioni aderenti, per favorire l'attuazione del Metodo Pedagogico Scout, ideato da Sir Robert Baden-Powell, cos\u00ec come enunciato in tutti i suoi scritti. La FederScout ha una struttura democratica e rispetta l'autonomia e la dignit\u00e0 dei suoi Soci (le Associazioni), la libert\u00e0 nella modalit\u00e0 di applicazione del Metodo, purch\u00e9 coerente con i suoi Principi Fondamentali, le diverse convinzioni religiose e politiche, ed \u00e8 dichiaratamente apartitica.\nI mezzi per la realizzazione delle sue finalit\u00e0 sono la Formazione dei Capi, le Relazioni Internazionali, l'organizzazione di Attivit\u00e0 Tecniche Scout, gli incontri per gli iscritti delle Associazioni Socie e tutto quanto ritenuto necessario per il raggiungimento dei propri fini istituzionali.\nLa Federazione pu\u00f2 accogliere tra i propri Soci Associazioni ubicate in qualsiasi zona del territorio nazionale purch\u00e9 rette da uno statuto nel quale sia esplicitamente dichiarata l'aderenza dell'Associazione stessa ai principi fondamentali del Metodo Scout cos\u00ec come delineati dal fondatore del movimento, Robert Baden-Powell.\n(articoli 1, 3 e 4 dello statuto).\nFormazione Capi.\nPer la Formazione dei Capi delle unit\u00e0 della Federscout sono organizzati annualmente corsi di formazione della durata tra 7 e 9 giorni, per tutte le branche, dai Castorini ai Rover nonch\u00e9 per Capi Gruppo e Dirigenti associativi.\nIl sistema utilizzato nella formazione \u00e8 quello Gilwell. Chi conclude tutto l'iter di formazione ottiene il Wood Badge.\nLa responsabilit\u00e0 della formazione \u00e8 demandata ad un apposito Comitato Formazione Capi, composto dai rappresentanti di tutte le Associazioni, coordinato da un Coordinatore del Comitato stesso e da un Leader Trainer (L.T.).\nAttivit\u00e0 nazionali ed internazionali.\nIl Comitato Tecnico Nazionale \u00e8 l'organo collegiale preposto all'organizzazione delle attivit\u00e0 federali per tutte le branche.\nIn successione vengono normalmente organizzate ogni anno attivit\u00e0 per i Rover (Rover moot e Route nazionale), per gli Esploratori/Esploratrici (FederCamp, corsi tecnici di specialit\u00e0, corsi per Capi pattuglia/squadriglia/equipaggio, etc.) per i Lupetti (CdA e Rupe Nazionale), per i Castorini (Vacanze di Colonia) e per i Capi di tutte le Branche (Indaba annuale).\nPer rafforzare l'Amicizia Internazionale e l'Educazione alla Pace, vengono inoltre promossi numerosi momenti di incontro con altre realt\u00e0 scout all'estero: EuroCamp ogni 4 anni, Workshop, ogni anno in un diverso paese europeo, campi internazionali, incontri di capi, gemellaggi con gruppi in Europa, etc.\nAssociazioni federate.\n-Associazione Italiana Scout Nautici \"ANTARES\" - Roma.\nLo scautismo nautico degli Scout Nautici \"Antares\" naturalmente ha le stesse finalit\u00e0 dello scautismo terrestre, e cio\u00e8 \"la formazione del futuro cittadino\".\nL'associazione \u00e8 nata nel 1971 ad opera di monsignor Piero Gianti che non aveva trovato in nessuna delle allora esistenti associazioni scout, lo spazio e la comprensione per le esigenze e le competenze particolarissime che richiede una vera attivit\u00e0 in acqua con bambini e ragazzi. Inoltre l'Associazione, per volont\u00e0 del suo fondatore, \u00e8 aperta a tutti e non ha carattere confessionale.\nPer gli Antares la nautica non \u00e8 un'attivit\u00e0 a s\u00e9, ma ne \u00e8 l'ispiratrice, la componente essenziale: \u00e8 l'ambiente fisico-pedagogico attraverso il quale sviluppare nei ragazzi salute e forza fisica, abilit\u00e0 manuale, servizio al prossimo, conoscenza e rispetto della Natura, Spiritualit\u00e0, e tutte le attivit\u00e0 nautiche sono gioco scout a livello dei ragazzi. E come nel \"bosco\" il ragazzo costruisce con le sue mani quanto gli serve (nei limiti del possibile), cos\u00ec sempre nei limiti del possibile, lo scout nautico Antares costruisce, con le proprie mani, quanto gli occorre per le attivit\u00e0 nautiche (come canoe, barche a vela, ecc.) ed impara e sa usare questi strumenti.\nDal 1992 fa parte della FederScout.\nPresidente: Gherardo Guasconi\n-Associazione Scautistica Europea - ASE - Roma.\nL'Associazione Scautistica Europea \u00e8 stata fondata nel 1998 e si basa sulla tradizione cattolica dell'ASCI e di monsignor Nobels.\nHa aderito alla FederScout fin dal suo nascere (1998). L'Associazione \u00e8 stata fondata in seguito al distacco di due Gruppi dalla Nuova ASCI ed ha ripreso il simbolo della ASGE.\nPresidente: Roberto Calindro.\n-Associazione Soccorritori Italiani Scout - A.S.I.SCOUT (CR).\nL'Associazione Soccorritori Italiani Scout \u00e8 una Onlus a carattere regionale ed opera prevalentemente in Lombardia. \u00c8 un'Associazione apolitica, apartitica ed aconfessionale, che applicando i Principi Fondamentali del Metodo Scout ha finalit\u00e0 di solidariet\u00e0 e di rendere un servizio di volontariato per situazioni di bisogno del singolo o della collettivit\u00e0 in particolare nei settori della Protezione Civile e dell'antincendio, avendo per\u00f2 sempre come obiettivo l'educazione dei propri iscritti affinch\u00e9 diventino dei buoni cittadini.\nL'A.S.I.-SCOUT Onlus opera principalmente nella zona di Pandino (CR) e dispone di una propria casa di caccia a Fuipiano Valle Imagna (BG) con 50 posti letto. Dopo una lunga permanenza in altre organizzazioni nel 2004 sono diventati indipendenti e dal 13 novembre 2004 fanno parte della FederScout.\nL'A.S.I.-SCOUT Onlus collabora con enti ed istituzioni del territorio a livello locale svolgendo servizi civili. Cura in particolare \"Il Bosco di Vanzago\" (MI) oasi del WWF.\nPresidente: Arnaldo Bastia\n-Associazione Giovani Scout - AGISCOUT - Bisceglie (BT).\nL'Associazione Giovani Scout di Bisceglie (Bari) \u00e8 aderente alla FederScout dal 10 ottobre 1998 ed il gruppo originario \u00e8 stato fondato negli anni sessanta.\nAffianca alla pratica attiva del Metodo Scout tradizionale, l'espletamento di un servizio pubblico di vigilanza e guida ai siti archeologici della regione Puglia, con un occhio pi\u00f9 attento ed una conoscenza pi\u00f9 approfondita delle grotte di Santa Croce a Bisceglie, che da decenni sono scavate, curate e rese fruibili ad un vasto pubblico di studenti e studiosi dal costante impegno di tutti gli scout del gruppo.\nI giovani iscritti vengono sensibilizzati alla conoscenza ed alla tutela del patrimonio artistico \u2013 culturale archeologico della regione, con un particolare riferimento a quanto esiste intorno alla zona di Bari e di Bisceglie.\nTra le varie attivit\u00e0 ogni anno l'Associazione rappresenta a Bisceglie un presepio vivente.\nPresidente: Mimmo Rana.\n-Associazione Giovani Esploratori Sardi - Boy Scouts de Sardigna - AGES - Cagliari.\nL'Associazione Giovani Esploratori Sardi (A.G.E.S.) \u2013 Boy Scouts de Sardigna \u2013 ONLUS nasce nell'aprile del 1979 a Cagliari, su iniziativa di un gruppo di capi provenienti dal C.N.G.E.I., e da un gruppo di simpatizzanti (genitori e non) interessati allo scautismo.\nL'intendimento dei fondatori era quello di offrire una alternativa alle associazioni nazionali, l'una dichiaratamente confessionale l'altra laica. L'apertura a tutte le confessioni religiose, con l'impegno di promuovere la crescita spirituale consapevole dei ragazzi \u00e8 tutt'oggi una caratteristica saliente dell'A.G.E.S., come pure lo \u00e8 l'estraneit\u00e0 a qualunque schieramento politico o partitico, pur promuovendo contenuti educativi che sono, in senso generale, anche politici.\nNel 1986 l'A.G.E.S. fonda, con altre realt\u00e0 scout locali, la FederScout.\nNel 1994 si aggiunge alle tre branche originarie previste da B.-P. la branca Castori, per bambini dai 5 ai 7 anni. La sperimentazione di tale metodo \u00e8 un successo ormai riconosciuto a livello federale.\nAttualmente l'A.G.E.S. conta dieci gruppi attivi suddivisi in tre zone.\nPeculiare caratteristica dell'A.G.E.S. \u00e8 quella di tutelare e favorire lo sviluppo del patrimonio culturale del popolo sardo, anche attraverso la pubblicazione e, comunque, la diffusione di detto patrimonio.\nPresidente: Fabio Pinna. Capo Scout: Marco Cara.\n-Associazione Veneta Scout Cattolici - AVSC - Padova.\nL'AVSC, Associazione Veneta Scout Cattolici \u00e8 un'associazione scout veneta nata nel 1975 a Padova.\nAttualmente conta circa 450 iscritti.\nLe unit\u00e0 sono prevalentemente miste, secondo il principio della coeducazione.\nL'AVSC \u00e8 presente nella provincia di Padova con gruppi nei comuni di Padova, Abano Terme, Ponte San Nicol\u00f2, Mestrino (Lissaro). Dal 2004, inoltre, \u00e8 entrato a far parte dell'Associazione anche il gruppo scout di Valdobbiadene (TV). Ha aderito alla FederScout dal 1\u00ba ottobre 1990.\n-Giovani Esploratori Lombardi - GEL - Milano.\nDi tradizione prettamente laica, l'Associazione Giovani Esploratori Lombardi \u00e8 formata da vari gruppi nella zona di Milano.\nDispone di un'ampia ed attrezzata base fissa nel cuore di Milano, in una zona immersa nel verde.\nHa aderito alla FederScout nel 1996.\nFondatore e Presidente: Primo Marinello.\n-Associazione Scout Madonna del Rosario - Villacidro (CA).\nL'associazione Scout Madonna del Rosario Villacidro \u00e8 un'associazione locale, da oltre trent'anni fortemente radicata nel territorio.\nSi \u00e8 affiliata alla FederScout nel 2005.\nL'attivit\u00e0 del primo nucleo inizi\u00f2 nell'ottobre 1981, nella Parrocchia Madonna del Rosario e nel giugno 1982 viene ufficialmente aperto il gruppo A.G.E.S. Villacidro I. Dopo alcuni anni di collaborazione con l'A.G.E.S. venne intrapreso un percorso pi\u00f9 autonomo come Gruppo Scout parrocchiale.\nNel dicembre 1998 venne fondata l'ONLUS \"Scout Madonna del Rosario Villacidro\", che per statuto adotta la metodologia scout come metodo educativo e formativo per i bambini, ragazzi e giovani, verso i quali \u00e8 orientata tutta l'attivit\u00e0 e l'esistenza stessa dell'associazione.\nI primi anni sono state effettuate varie attivit\u00e0 di gemellaggio con una comunit\u00e0 dell'Honduras, con relativa raccolta di fondi.\nNell'anno 2000 venne iniziata una collaborazione con l'O.S.V.I.C. (Organismo Sardo di Volontariato Internazionale Cristiano) col finanziamento di adozioni a distanza, scavo di pozzi e in seguito progetti sempre pi\u00f9 ampi relativi all'acqua potabile, necessit\u00e0 indispensabile nella Guinea Equatoriale, e progetti relativi al sostegno della figura della donna e dei minori. Questa collaborazione, ancora attiva, \u00e8 di grande aiuto nel cercare di comunicare ai ragazzi l'importanza della fratellanza tra i popoli.\nNel 2005 grazie anche ad una nuova collaborazione con l'Associazione Giovani Esploratori Sardi (AGES), si \u00e8 proceduto all'iscrizione alla FederScout, avendo cos\u00ec una maggiore possibilit\u00e0 di formazione per i capi e attivit\u00e0 di interscambio e confronto per i ragazzi.\nPresidente: Loru Sandro\nCaratteristiche.\nL'uniforme dell'associazione \u00e8 formata da un jeans blu, camicia color kaki e maglione verde. Altri elementi vengono aggiunti a seconda della unit\u00e0 di appartenenza (ad esempio il basco per i rover e le scolte, e il cappellone per i capi). L'uniforme \u00e8 completata, per tutte le unit\u00e0, dai distintivi e dal fazzolettone di gruppo, di colore arancione e bianco, che ognuno riceve al completamento di tappe del Sentiero Scout.\n-Fondazione Scout Firenze 1\u00b0 \"Marliani Silvano\" - Firenze.\nNata a Firenze nel 2004 come Associazione Scout indipendente \u00e8 di ispirazione cristiana.\nHa aderito alla FederScout nel novembre 2007.\nPresidente: Andrea Balistreri.\n-Associazione Giovani Esploratori ed Esploratrici Apuani (A.G.E.A.) - Massa.\nL'associazione \u00e8 nata a Massa Carrara nel 1990. Ha fatto parte del CNGEI fino al 2007. Si \u00e8 poi costituita in associazione scout locale ed ha aderito alla FederScout. Il metodo dell'AGEA si articola su quattro branche miste, divise per fasce d'et\u00e0: i cuccioli (bambini e bambine dai 4 ai 7 anni), i lupetti, bambini e bambine dai 7 agli 11 anni; gli esploratori/trici, ragazze e ragazzi dagli 11 ai 16 anni, e i rover, dai 16 ai 19 anni. Attualmente fanno parte dell'A.G.E.A. una muta di cuccioli, due branchi di lupetti, due reparti di esploratori e una compagnia di rover. Nelle attivit\u00e0 \u00e8 costante il riferimento ai libri di Baden-Powell (\"Il manuale dei Lupetti\", \"Scautismo per Ragazzi\" e \"Il libro dei Capi\", nonch\u00e9 i Libri di Rudyard Kipling, \"Il libro della Giungla\" e \"Kim\"). Dal settembre 2013, non ritenendo adeguato il metodo castori, l'Agea sta sperimentando un metodo formativo propedeutico alla branca lupetti, per i bambini dai 4 ai 7 anni, denominato \"La Muta dei Cuccioli\".\nLa Promessa Scout A.G.E.A.:\n Prometto sul mio onore di fare del mio meglio\n per compiere il mio dovere verso Dio, la mia famiglia e il mio paese,\n per aiutare il prossimo in ogni circostanza,\n per osservare la Legge Scout.\nPer la formazione Capi l'AGEA organizza dei corsi di formazione basale a carattere associativo articolati in 5-6 giornate su argomenti specifici, e partecipa ai corsi di Formazione di 1\u00ba e 2\u00ba livello organizzati dalla FederScout.\nL'AGEA \u00e8 iscritta all'albo del volontariato della Regione Toscana e dal maggio 2012 fa parte della Protezione Civile regionale, ove sta specializzandosi nella logistica. La sede principale dell'associazione si trova nel comune di Massa, ha una sede nel comune di Montignoso e una base in localit\u00e0 Cinquale, ove si svolgono attivit\u00e0 naturalistiche grazie alla vicinanza del Lago Di Porta, e di approccio alla canoa sul fiume Versilia. L'associazione gestisce una casa scout aperta alle altre associazioni in localit\u00e0 Chiesa di Rossano (Zeri). Gestisce inoltre il campo sportivo delle C\u00e0 di Cecco in localit\u00e0 Altagnana (Massa). Oltre alle attivit\u00e0 scout l'A.G.E.A. organizza un'iniziativa estiva nominata \"Giocalestate\" rivolta ai bambini e le bambine del territorio, giunta quest'anno alla terza edizione. Collabora inoltre con altre associazioni in iniziative di solidariet\u00e0 e di salvaguardia ambientale (ANLAIDS, Colletta Alimentare, Lega Ambiente, Comunit\u00e0 Giovanni XXIII e altre). Pubblica inoltre un bollettino informativo di cultura scout intitolato \"Esplorando\".\nPresidente: Antonietta Bertuccelli\n-Gruppo Promotore Scout Pietrasanta - Pietrasanta (LU).\nIl Gruppo nasce il 22 ottobre 1995 come settore dell'U.O.E.I. sulla base della vasta esperienza scout dei suoi fondatori ed \u00e8 suddiviso nelle tre branche tradizionali del metodo. Il Gruppo \u00e8 entrato in contatto con la FederScout nella Primavera del 2008 e nel novembre \u00e8 stato ammesso quale socio.\nPresidente: Angelo Benassi\n-Gruppo Scout - Il Gabbiano Jonathan - Monticello Conte Otto (VI).\nIl Gruppo nasce nel Comune di Monticello Conte Otto (Vicenza) nel 1991. Ha mosso i primi passi in AGESCI rendendosi poi indipendente. Ha tutte le Branche ed \u00e8 fortemente radicato nel territorio. Ha aderito alla FederScout nel novembre 2008.\nPresidente: Paolo Banterle\n-Associazione Gruppo Scout Albalonga 1 - Albano (RM).\nL'Associazione \u00e8 nata ad Albano (Roma) nel 2008. Svolge anche interessanti attivit\u00e0 di promozione del Metodo Scout in Kosovo.\n-Associazione Gruppo Scout d'Italia (ASdI) - Artena (RM).\nL'associazione nasce nel 2012 a Segni (successivamente chiuso) e ad Artena. Per conoscere la nostra storia e molto altro: \n-Associazione Scout San Giorgio - Trieste.\nL'Associazione Scout San Giorgio (ASSG) di Trieste \u00e8 nata verbalmente tramite accordo tra i suoi soci fondatori, nel mese di ottobre 1996 a sostegno, promozione e sviluppo esclusivo delle attivit\u00e0 svolte dal 4\u00ba Gruppo \"San Giorgio\" della Sezione di Trieste del CNGEI, operante a Trieste ininterrottamente dall'immediato dopoguerra in poi.\nI suoi capi, adulti, genitori ed amici del Gruppo, che per anni hanno sostenuto in tutte le forme possibili le iniziative proposte e messe in atto dal gruppo \"San Giorgio\", hanno infine deciso nel febbraio del 2005 di registrare ufficialmente l'associazione che di fatto operava gi\u00e0 da 8 anni, silenziosamente e del tutto volontariamente.\nL'associazione \u00e8 iscritta agli albi provinciali e regionali delle Associazioni di Volontariato, ed \u00e8 un'associazione ONLUS. Il 19 novembre 2011 l'associazione \u00e8 entrata a far parte come socio aggregato nella FederScout, e dall'autunno 2013 come socio effettivo.\nPresidente: Andrea Sulpasso\nCapo Gruppo: Daniela Busetti\n-Associazione Amici delle Iniziative Scout - AMIS - Trieste.\n\u00c8 una delle quattro Associazioni che nel 1986 hanno fondato la FederScout.\n-Associazione Firenze 1 - Firenze\n-Associazione Busto 33 - Busto Arsizio (MI).\nAssociazione nata nel 2015 e subito entrata in FederScout.\n-Associazione GRUPPO SCOUT MADONNA DI FATIMA- Ariano Irpino (AV).\nIl Gruppo Scout Madonna di Fatima nasce ad Ariano Irpino nel 2013. Inizialmente in AGESCI, si \u00e8 reso poi indipendente nel 2016, aderendo alla FederScout nel gennaio dello stesso anno. \nLe branche sono divise in:\nCastorini: 5-7 anni\nLupetti: 7-11\nReparto Esploratori e Guide: 11-17\nClan: 17-19 \nIl predetto Gruppo Scout ONLUS, opera attualmente all\u2019interno dell\u2019omonimo santuario Madonna di Fatima, seguendo il metodo Scout del fondatore Baden-Powell. \nPresidente: Mario Delli Carri"}
{"id": "299528", "revid": "1873140", "url": "https://it.wikipedia.org/wiki?curid=299528", "title": "Festival France Cin\u00e9ma di Firenze 1986-2008", "text": "France Cin\u00e9ma \u00e8 stata la pi\u00f9 longeva e importante manifestazione cinematografica italiana dedicata al cinema francese. Nato da un'idea di Daniel Arasse che all'epoca era direttore dell'Istituto francese, si \u00e8 svolta a Firenze per ventitr\u00e9 edizioni, dal 1986 al 2008, sotto la direzione di Aldo Tassone e Fran\u00e7oise Pieri.\nLa rassegna si \u00e8 sviluppata in panoramiche della pi\u00f9 recente produzione cinematografica transalpina, in anteprima nazionale e talvolta mondiale, retrospettive tematiche e sui maggiori autori francesi (circolate in seguito anche in altre citt\u00e0 italiane), convegni e incontri tra la critica cinematografica italiana e quella francese.\nDall'eredit\u00e0 di France Cin\u00e9ma ha avuto avvio un altro festival sul cinema francese: France Odeon, che si tiene all'Odeon di Firenze."}
{"id": "299529", "revid": "110157", "url": "https://it.wikipedia.org/wiki?curid=299529", "title": "B\u00f6ttstein", "text": "B\u00f6ttstein (toponimo tedesco) \u00e8 un comune svizzero di 3\u00a0986 abitanti del Canton Argovia, nel distretto di Zurzach.\nStoria.\nIl comune di B\u00f6ttstein \u00e8 stato istituito nel 1816 per scorporo da quello di Leuggern.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "299531", "revid": "485846", "url": "https://it.wikipedia.org/wiki?curid=299531", "title": "Chrysler Building", "text": "Il Chrysler Building \u00e8 un grattacielo in stile art d\u00e9co della citt\u00e0 di New York, situato nell'East Side del quartiere Midtown del distretto di Manhattan, all'angolo tra la 42\u00aa Strada e Lexington Avenue.\nConsiderato uno dei maggiori simboli della citt\u00e0, venne costruito per ospitare la sede della casa automobilistica Chrysler e, con i suoi 319 metri di altezza, \u00e8 stato il grattacielo pi\u00f9 alto del mondo fra il 1929 e il 1931, quando venne superato dall'Empire State Building. Dal 1976 risulta iscritto al \"National Historic Landmark Program\" come monumento nazionale.\nA seguito di vari passaggi di propriet\u00e0, dal 2008 al 2019 \u00e8 stato gestito da due societ\u00e0 immobiliari, la Abu Dhabi Investment Council e la Tishman Speyer Properties. Nel marzo del 2019 \u00e8 stato reso noto che le societ\u00e0 immobiliari RFR Holding e Signa Holding hanno acquistato l'edificio con l'intenzione di ristrutturarlo e convertirlo parzialmente in albergo.\nStoria.\nContesto storico.\nPer comprendere appieno la sfida che port\u00f2 alla realizzazione del Chrysler Building bisogna sapere che la grande esplosione demografica che visse New York nei primi anni del Novecento la port\u00f2 a raggiungere gli otto milioni di abitanti e pertanto a superare l\u2019area metropolitana di Londra, fino ad allora considerata la pi\u00f9 estesa e popolosa al mondo. \nGrazie anche alle favorevoli condizioni geologiche dell\u2019isola di Manhattan, ne consegue che tra il 1908 e il 1974 New York divenne il luogo dove vennero realizzati i primi grattacieli pi\u00f9 alti del mondo e ci\u00f2 favor\u00ec una costante competizione che coinvolse svariati committenti e architetti.\nGenesi del progetto.\nIl progetto originale del grattacielo fu realizzato nel 1927 da William Van Alen per il senatore William H. Reynolds, gi\u00e0 fondatore di Dreamland, lo storico parco di divertimenti di Coney Island. Egli, con l'intenzione di investire nella costruzione di un grattacielo da primato, gi\u00e0 nel 1921 aveva acquistato i diritti di edificazione di un terreno trapezoidale di circa tremila metri quadri in Lexington Avenue dalla Cooper Union Science and Art School che lo aveva ricevuto in dono nel 1902. \nWilliam Van Alen era uno dei pi\u00f9 affermati architetti di New York, gi\u00e0 noto per la realizzazione dell\u2019Abermale Building affacciato su Broadway, progettato in collaborazione con il suo socio Craig H. Severance. I due in seguito si separarono a causa di dissapori personali e ci\u00f2 contribu\u00ec profondamente ad accrescere il loro reciproco sentimento di competizione professionale. \nI primi disegni di quello che inizialmente fu nominato Reynolds Building prevedevano un\u2019altezza di cinquantaquattro piani, che gi\u00e0 lo avrebbe reso l\u2019edificio pi\u00f9 alto della citt\u00e0; tuttavia il progetto non convinse completamente Reynolds specialmente per l'inedita sommit\u00e0 caratterizzata da una sorta di cupola e quindi Van Alen dovette ridisegnarla pi\u00f9 volte prima di ottenerne l'approvazione dal committente. Altre modifiche al progetto vennero attuate anche per il numero di piani, che venne portato a sessantatr\u00e9. \nNell'aprile del 1928 Reynolds firm\u00f2 un contratto di locazione del terreno per la validit\u00e0 di sessantasette anni e, dopo aver concordato con Van Alen le ultime modifiche al progetto, il 19 settembre successivo iniziarono le operazioni di scavo; tuttavia poco tempo dopo Reynolds decise di non proseguire pi\u00f9 con la realizzazione dell'edificio e i lavori si interruppero.\nNuovo committente.\nSoltanto il 15 ottobre successivo Reynolds vendette il progetto e i diritti di edificazione e locazione del terreno a Walter P. Chrysler, che era alla ricerca di una prestigiosa sede per la propria industria automobilistica fondata nel 1925 e che in pochi anni era gi\u00e0 diventata il terzo produttore di automobili degli Stati Uniti dopo Ford e General Motors. \nL'accordo stipulato tra Reynolds e Chrysler fu di due milioni di dollari e prevedeva anche la demolizione di quanto realizzato fino a quel momento, poich\u00e9 non compatibile con le varianti al progetto che lo stesso Chrysler chiese a Van Alen per realizzare un edificio pi\u00f9 alto e avveniristico. I lavori di smantellamento furono eseguiti dalla Goodwin Construction Company e vennero completati il 9 novembre 1928. \nChrysler si appassion\u00f2 presto all'idea del nuovo grattacielo come sede della propria azienda e chiese anch'egli chiese ulteriori modifiche al progetto specialmente per la parte sommitale, la cui cupola continuava a non convincerlo. A seguito di non poca insistenza Chrysler ottenne che la sommit\u00e0 fosse ridisegnata ed entrambi convennero che l'acciaio cromato sarebbe stato il materiale migliore per realizzarla, coerentemente con lo stile art d\u00e9co. Anche l\u2019altezza fu ulteriormente modificata, raggiungendo la quota definitiva di 77 piani, comprendendo anche quelli all\u2019interno della cuspide completamente ridisegnata. Tuttavia il committente insistette anche per realizzare un apparato decorativo costituito da simboli e allegorie volte a evocare le automobili Chrysler. Infine, Walter P. Chrysler si fece progettare anche alcuni appartamenti privati ai piani alti dell'edificio. \nL'importo del progetto finale, comprensivo di ogni variante e con l'obiettivo segreto di diventare il primo edificio pi\u00f9 alto del mondo, raggiunse la considerevole cifra di quattordici milioni di dollari, che Walter P. Chrysler finanzi\u00f2 interamente con suoi fondi personali, pertanto l'edificio non appartenne mai alla Chrysler Corporation.\nCostruzione e raggiungimento del primato.\nIl cantiere riprese a lavorare a pieno ritmo alla costruzione dell\u2019edificio il 21 gennaio 1929 e il 27 marzo la Carnegie Steel Company install\u00f2 le prime travi di acciaio della struttura, il cui completamento prosegu\u00ec senza pi\u00f9 soste con una media di quattro piani a settimana e senza registrare decessi di addetti ai lavori per tutta la durata del cantiere, particolarit\u00e0 che fu motivo di orgoglio per Walter P. Chrysler che afferm\u00f2: \u00ab [...] \"it\u2019s the first time that any structure in the world has reached such a height, yet the entire steel construction was accomplished without loss of life.\u00bb\"\nIl 16 ottobre 1929 la struttura metallica del nascente edificio venne completata e super\u00f2 il Woolworth Building divenendo ufficialmente la pi\u00f9 alta struttura al mondo, superando anche la Torre Eiffel che fino ad allora ne deteneva il primato. Tuttavia a competere con Van Alen per contendersi il primato di edificio pi\u00f9 alto del mondo c'erano anche John W. Cross che aveva progettato il General Electric Building e, soprattutto, l\u2019ex socio Craig Severance, autore del grattacielo della Manhattan Bank che stava sorgendo al numero 40 di Wall Street; Severance in pochi giorni progett\u00f2 una variante che fece aggiungere due piani a questo grattacielo, rivendicando cos\u00ec il titolo di edificio pi\u00f9 alto del mondo. \nTuttavia, in gran segreto, Van Alen aveva gi\u00e0 preparato una sua astuta rivincita ottenendo il permesso di costruire l'imponente cuspide realizzata in acciaio inossidabile. Dapprima trasportata nell\u2019edificio smontata in quattro sezioni, la cuspide venne assemblata con grande discrezione all\u2019interno del sessantasettesimo piano e, il luned\u00ec 24 ottobre del 1929, appena un giorno prima dello storico crollo della borsa di Wall Street, venne eretta in circa novanta minuti mentre Van Alen e Walter P. Chrysler assistevano alle operazioni dalla strada sottostante. Fu cos\u00ec che, con il montaggio finale del poderoso pennone che sovrasta la cuspide, il Chrysler Building fu completato superando ogni altro edificio della citt\u00e0 e rendendolo il grattacielo pi\u00f9 alto del mondo, nonch\u00e9 il primo a superare i trecento metri di altezza.\nInaugurazione e perdita del primato.\nIl grattacielo pi\u00f9 alto del mondo apr\u00ec al pubblico il 27 maggio 1930 e con esso anche i nuovi uffici aziendali e il grande salone espositivo situato al piano terra, dove venne esposta tutta la gamma delle vetture Chrysler. \nLa cerimonia di inaugurazione venne tenuta alla presenza di Walter P. Chrysler, William Van Alen e del Governatore dello stato di New York; entro il giugno successivo i locali rimanenti dell'edificio furono dati in locazione per il 65% ed entro agosto risultarono completamente affittati. \nOltre a ospitare gli uffici e il pi\u00f9 grande autosalone della Chrysler, l'edificio fu presto occupato anche da altre attivit\u00e0 commerciali tra cui la Texaco e l'emittente televisiva Channel 2, che ebbe la sede dei suoi studi all'ultimo dei sette piani della cuspide d'acciaio fino ai primi anni cinquanta, quando trasfer\u00ec l'attivit\u00e0 nel vicino Empire State Building.\nPurtroppo la soddisfazione di Van Alen per il primato raggiunto era destinata a durare assai poco, poich\u00e9 entro l'anno successivo il vicino Empire State Building, che secondo il progetto originale vedeva superare il Chrysler Building soltanto di pochi metri, sub\u00ec un'ultima variante in corso d'opera che lo port\u00f2 a contare oltre venti piani in pi\u00f9 e un'altezza finale di 381 metri. La perdita di questo primato fu altres\u00ec resa pi\u00f9 amara da Walter P. Chrysler, che si rifiut\u00f2 di pagare il cospicuo saldo della parcella di Van Alen che, come era consueto per l'epoca, ammontava al 6% dell'importo complessivo dei lavori. \nQuesta disputa in seguito innesc\u00f2 una lunga battaglia legale tra Van Alen e Walter P. Chrysler, che tuttavia vide uscirne l'architetto vincitore vedendo condannare Walter P. Chrysler a riconoscergli la somma di 840.000 dollari.\nMalgrado la perdita di questo primato il Chrysler Building fu comunque il secondo edificio pi\u00f9 alto della citt\u00e0 per svariati anni e divenne uno dei pi\u00f9 caratteristici elementi architettonici del panorama cittadino, nonch\u00e9 uno dei pi\u00f9 eminenti esempi di architettura art d\u00e9co.\nPassaggi di propriet\u00e0.\nIl grattacielo fu propriet\u00e0 della famiglia Chrysler e sede dell'omonima casa automobilistica fino al 1953, anno in cui gli eredi di Walter P. Chrysler vendettero l'intero edificio all'imprenditore immobiliare William Zeckendorf. \nNel 1957 l'edificio fu acquistato dalla Massachusetts Mutual Life Insurance Company che, dopo che l'edificio venne inserito nel National Historic Landmark nel 1976, si occup\u00f2 anche di una ristrutturazione interna e del restauro degli esterni che terminarono nel 1979.\nL'anno successivo fu acquistato dall'imprenditore immobiliare Jack Kent Cooke che si occup\u00f2 inizialmente del restauro e del frazionamento dei prestigiosi locali che ospitarono il \"Cloud Club\". Dopo un secondo restauro nel 1998, Jack Kent Cooke vendette l'edificio alla Travelers Insurance Group per 220 milioni di dollari. \nNel 2001 l'edificio fu di nuovo venduto alla finanziaria TMW che acquist\u00f2 il 75% della propriet\u00e0 per 300 milioni di dollari. Nel 2005 anno il Fondo Michelangelo di Sorgente Group S.p.a. ha rilevato una partecipazione di maggioranza relativa nella propriet\u00e0 del Chrysler Building, che \u00e8 stata ceduta successivamente alcuni anni dopo. \nDal 2008 il nuovo assetto proprietario ha visto come detentore della maggioranza l'Abu Dhabi Investment Council che ha acquistato il 90% della propriet\u00e0 per 800 milioni di dollari, mentre il restante 10% \u00e8 stato acquisito dalla Tishman Speyer Properties, tuttavia nei primi mesi del 2019 sono state aperte nuove trattative.\nNel marzo del 2019 \u00e8 stato reso noto che le societ\u00e0 immobiliari RFR Holding e Signa Holding hanno acquistato l'edificio per circa 151 milioni di dollari, cifra ben inferiore a quando sborsato dai precedenti acquirenti, poich\u00e9 il contratto di affitto del terreno \u00e8 da rinnovare e l'intenzione di ristrutturarlo e convertirlo parzialmente in albergo da parte dei nuovi acquirenti preveder\u00e0 un investimento di circa 250 milioni di dollari. \nDa quest'ultimo passaggio di propriet\u00e0 il primo risultato \u00e8 stato una parziale ristrutturazione dell'edificio con interventi in dodici dei 77 piani.\nRiconoscimenti.\nGi\u00e0 inserito nel registro del National Historic Landmark dal 1976, nel 2005 il Chrysler Building \u00e8 stato definito il \u00abpi\u00f9 bel grattacielo di New York\u00bb da novanta dei cento membri della giuria americana composta da architetti, critici, ingegneri, storici dell'arte, avvocati e studenti. \nNel 2007 l'edificio \u00e8 stato inserito nella America's Favorite Architecture dalla American Institute of Architects che lo ha definito \u00abl'esempio architettonico di art d\u00e9co pi\u00f9 puro di New York\u00bb.\nA seguito dell'ultima ristrutturazione una particolare attenzione \u00e8 stata posta al risparmio energetico, sostituendo impianti obsoleti e installando nuove tecnologie che garantiscano una riduzione di inquinanti e un'ottimizzazione dei consumi tali da far ottenere all'edificio la designazione di vari riconoscimenti tra cui il LEED Gold, l'Energy Star e lo Skyscraper Museum Outstanding Renovation Award.\nDescrizione.\nCaratteristiche tecniche.\nL'edificio conta 77 piani per un'altezza complessiva di 318,90 metri, mentre il livello pi\u00f9 alto abitabile \u00e8 il 73\u00ba piano, posto a 252,30 metri di altezza. Originariamente la superficie totale calpestabile dell'edificio era di 111.201 m\u00b2 ma a seguito dell'ultima, radicale ristrutturazione del 1998 costata circa 100.000.000 di dollari, la superficie commerciale complessiva ha raggiunto i 191.637,80 m\u00b2.\nLo schema costruttivo adottato per l'intero edificio \u00e8 costituito dalla consueta armatura portante in travi d'acciaio che poggia su fondazioni realizzate con pilastri in acciaio annegati nel calcestruzzo, posti a circa 21 metri di profondit\u00e0 su un fondo roccioso di scisti.\nL'intera struttura portante \u00e8 in travi d'acciaio saldate e bullonate che, secondo le leggi in vigore al tempo della costruzione, \u00e8 stata rivestita di mattoni o colate di calcestruzzo per garantire una maggiore resistenza al calore in caso di incendio. \nLe pareti perimetrali sono state realizzate in laterizio utilizzando 3.826.000 mattoni e ospitano ben 3.862 finestre quadrangolari.\nEsterni.\nDi colore grigio tenue, il grattacielo \u00e8 completamente caratterizzato da un uniforme rivestimento esterno di mattoni che contrasta con le superfici argentee degli elementi decorativi metallici. \nL\u2019ampio basamento \u00e8 a pianta trapezoidale, libero su tre lati di circa 60 metri per ciascun prospetto e il suo perimetro si erge sull\u2019area complessiva del terreno. Tuttavia l\u2019austera simmetria dei volumi del basamento \u00e8 il risultato dell'intersezione dei due grandi moduli laterali principali al di sopra del mezzanino, che creano un'evidente scanalatura centrale in cui si innesta corpo principale dell'edificio. Il prospetto frontale infatti, retrocesso di circa una decina di metri, conferisce a questo primo modulo di sedici piani una sagoma a \u201cU\u201d. \nLa porzione a livello stradale ospita i grandi locali commerciali al livello stradale con l\u2019ampio mezzanino decorato a mosaico, dove in origine vi erano il grande salone espositivo della Chrysler e i relativi uffici. Essa \u00e8 caratterizzata da un'alta zoccolatura in granito nero di Shastone di circa tre metri, lo stesso materiale utilizzato per i due grandi portali d'accesso dall'inconsueta forma esagonale, mentre i tre piani superiori sono caratterizzati da marmo bianco della Georgia. \nAl di sopra di questo articolato basamento, creato in ottemperanza alle leggi del piano regolatore dell'epoca, s'innalza per 170 metri il corpo principale da cui partono tre ordini di coppie di finestre quadrangolari che percorrono verticalmente tutto l'edificio fino a raggiungere la parte superiore che termina al sessantunesimo piano, dove vi sono altre quattro ampie terrazze panoramiche angolari decorate da otto grandi doccioni zoomorfi in acciaio cromato. Esso \u00e8 a sua volta sormontato da un ultimo modulo quadrangolare pi\u00f9 piccolo caratterizzato dalle pareti perimetrali che su ciascun prospetto culminano con un arco a tutto sesto, i cui profili strombati sono rivestiti in acciaio cromato. \nL'esterno dell'edificio nell'insieme appare sobrio, principalmente caratterizzato dall'alternanza di chiari e scuri determinata dai materiali di rivestimento come marmi scuri e il laterizio. Questi ultimi costituiscono il rivestimento esterno e, in corrispondenza del trentunesimo piano, compongono complesse decorazioni geometriche; nei setti perimetrali, tra le tre finestre poste agli estremi esterni di ogni prospetto, delle cornici di marmo scuro consentono di creare un effetto ottico che fa sembrare le singole finestre delle vetrate uniche che terminano agli spigoli angolari. \nLa parte sommitale \u00e8 costituita dalla caratteristica cuspide metallica di 38 metri di altezza realizzata con uno speciale acciaio inossidabile cromato realizzato in Germania dalla Krupp e commercializzato con il nome \"Nirosta\". \nEssa \u00e8 scandita da sette archi ellittici sovrapposti in cui, su ciascun prospetto, si aprono 30 caratteristiche finestre triangolari smerlate disposte a raggiera. L'intera struttura della cuspide metallica fu originariamente assemblata di nascosto all'interno della parte terminale dell'edificio e quindi issata ed estroflessa soltanto successivamente, mediante una complessa centina mobile interna; dopo essere stata completamente estesa fu bullonata e rivettata da operai specializzati, che successivamente vi fissarono sulla sommit\u00e0 la grande guglia che ha funzioni di parafulmine e di antenna.\nL'apparato decorativo dell'edificio \u00e8 altres\u00ec ricco di numerose allegorie e dettagli stilistici voluti dallo stesso Walter P. Chrysler, come le svariate decorazioni metalliche che riproducono i tappi alati dei radiatori dei modelli Chrysler del 1929 presenti sulla cima del basamento al trentunesimo piano e il fregio raffigurante ruote di automobili stilizzate con enormi perni argentati a imitazione dei coprimozzo e griglie d'aerazione esterne analoghe alle prese d'aria laterali delle automobili. Indubbiamente gli elementi decorativi pi\u00f9 imponenti sono gli otto grandi doccioni zoomorfi in acciaio posti agli angoli del 61\u00ba piano che raffigurano delle aquile stilizzate, simbolo dell'America, ma anche stemma del modello Chrysler pi\u00f9 lussuoso dell'epoca, la Chrysler \"Imperial\". \nA completare l'edificio vi \u00e8 anche un articolato sistema di illuminazione esterna monocromatica installato sul perimetro di tutte le finestre triangolari della cuspide e sulla sua base, che illumina lateralmente anche le pareti perimetrali esterne.\nInterni.\nL'ingresso dell'edificio \u00e8 al 405 di Lexington Avenue, dove uno dei tre alti portali esagonali in marmo nero introduce all'atrio che \u00e8 anch'esso un evidente esempio di art d\u00e9co ed \u00e8 l'unica area dell'edificio che attualmente \u00e8 concesso visitare, con accesso libero.\nConcepito come un luogo magico e irreale, \u00e8 caratterizzato da un'insolita pianta triangolare e da soffitti obliqui affrescati e pareti rivestite in marmo rosso, mentre lampade composte da fasci longitudinali con elaborati decori metallici esaltano gli altri materiali utilizzati come il mogano e l'acciaio. \nDa qui si ha accesso a 8 dei 32 ascensori appositamente realizzati dalla Otis che, con la loro velocit\u00e0 di 270 m/min. furono i pi\u00f9 veloci e i pi\u00f9 estesi del mondo per l'epoca. I loro pannelli interni e le porte d'accesso sono rivestiti con un differente intarsio in legno ciascuno, riportante motivi ornamentali che ricordano gli stemmi araldici riportati sul corpo principale dell'edificio insieme al logo alato della Chrysler e furono realizzati da ebanisti specializzati della Tyler Company. \nGli ascensori che partono dal piano terra conducono tutti al 67\u00ba piano. Da qui, ulteriori ascensori conducono fino al 71\u00b0, dove in origine c'era il principale punto di osservazione panoramica aperto al pubblico fino al 1945, e poi al 73\u00ba piano che \u00e8 l'ultimo accessibile al pubblico. Al 57\u00ba piano vi sono alcune coppie di ascensori originariamente denominati \"express\", programmati per raggiungere direttamente il 67\u00ba piano. \nI piani dal 74\u00ba al 77\u00ba presenti all'interno della cuspide si raggiungono soltanto tramite rampe di scale, sono molto angusti e ospitano soltanto locali servizio destinati al sistema di condizionamento, ai motori dei numerosi ascensori e agli impianti idraulici che dispongono di una vasca da 57.000 litri per il fabbisogno idrico e una da 13.000 litri per il sistema antincendio.\nA differenza dell'Empire State Building, che ospita da sempre soltanto uffici, attivit\u00e0 commerciali e un articolato percorso di visita, il Chrysler Building ospita sia uffici che alcune esclusive unit\u00e0 immobiliari a uso residenziale, tra cui il grande appartamento di rappresentanza di Walter P. Chrysler che originariamente occupava gran parte del 69\u00b0 e del 70\u00b0, con un ufficio, grandi sale con caminetti e una palestra privata; Chrysler inoltre fece realizzare anche una propria abitazione personale che era collocata tra il 58\u00ba e il 60\u00ba piano.\nIl primo piano interrato dell'edificio sul lato della 42\u00aa Strada \u00e8 collegato direttamente a una stazione di metropolitana ma in origine ospitava anche la \"Hydrozone Water Bottling Unit\", ovvero i locali dove l'acqua veniva filtrata, imbottigliata e consegnata a esclusivo uso dei residenti e del \"Cloud Club\".\nIl \"Cloud Club\".\nNel 1930 apr\u00ec \"Cloud Club\", un esclusivo ristorante e piano-bar a ingresso selezionato che aveva sede al 66\u00ba, 67\u00ba e 68\u00ba piano e gestito dalla Texaco che, affittando ben quattordici piani nel Chrysler Building stesso, era uno dei pi\u00f9 importanti locatari dell'edificio. All'epoca della sua apertura il \"Cloud Club\" contava trecento associati tra cui Walter P. Chrysler e i pi\u00f9 eminenti esponenti dell'industria americana del tempo come: Jack Frye, Edward Francis Hutton, Cond\u00e9 Montrose Nast, Juan Trippe e Gene Tunney.\nL'ingresso al \"Cloud Club\" era al 66\u00ba piano, alla base della cuspide. Gli ambienti erano completamente arredati in stile d\u00e9co, con colonne in granito dotate di capitelli in vetro che ospitavano lampade che diffondevano luce soffusa. I soffitti erano a volta, un grande dipinto murale incorniciato da una \"boiserie\" d\u00e9co troneggiava nella la sala da pranzo principale che contava 30 posti e occupava il lato sud del 67\u00ba piano; sul lato nord invece vi era la sala da pranzo privata di Walter P. Chrysler affacciata su Central Park e caratterizzata da \"moquette\" e soffitto rossi con pareti nere e decorazioni metalliche antropomorfe che raffiguravano operai al lavoro. Il \"Cloud Club\" contava anche una sala privata destinata ai dirigenti della Texaco e altre sale minori al 68\u00ba piano decorate con differenti tipi di tappezzeria o decorazioni murali dipinte, un salone di bellezza con parrucchiere, barbiere e un ampio spogliatoio.\nQuando nel 1977 la Texaco abbandon\u00f2 il Chrysler Building per trasferire i propri uffici nella nuova sede di Westchester, il \"Cloud Club\" visse il suo periodo di declino, fino a chiudere definitivamente nel 1979. Nel 1986 i locali sono stati restaurati e frazionati per ospitare uffici e abitazioni.\nSuicidi.\nIl Chrysler Building \u00e8 forse il grattacielo di New York che registra il numero pi\u00f9 basso di suicidi, infatti \u00e8 noto soltanto il caso di Edward Schlaudt, gettatosi da un piano alto dell'edificio il 13 luglio del 1967."}
{"id": "299534", "revid": "124061886", "url": "https://it.wikipedia.org/wiki?curid=299534", "title": "Festival dei popoli", "text": "Il Festival dei Popoli \u00e8 un festival cinematografico organizzato dall'omonima associazione senza scopo di lucro \"Festival dei Popoli\", fondata nel 1959 a Firenze da un gruppo di studiosi di scienze umane: antropologi, sociologi, etnologi e mass-mediologi. L'associazione \u00e8 impegnata da oltre sessant'anni nella promozione e nello studio del cinema di documentazione sociale. \nL'attivit\u00e0 dell'associazione consiste in primo luogo nell'organizzare quello che \u00e8 uno dei principali festival internazionali del film documentario in Italia.\nStoria.\nSin dai suoi esordi, il Festival dei Popoli ha assunto la connotazione di un evento di portata internazionale, ricevendo attenzione da parte di autori e case di produzione di tutto il mondo. Il deposito delle opere pervenute anno dopo anno \u00e8 andato a formare una raccolta, unica nel suo genere, e la costituzione del nucleo della cineteca (338 pellicole, 35 e 16mm) cui si \u00e8 successivamente andata ad aggiungere una videoteca in continua crescita (oltre 23.000 tra video e pellicole). Le copie sono corredate da materiale cartaceo e fotografico. Grazie a questo patrimonio, unico per specificit\u00e0, qualit\u00e0 e quantit\u00e0, l'attivit\u00e0 permanente dell'Istituto si ramifica in una serie di iniziative a livello locale, nazionale e internazionale (come l'edizione statunitense del festival, tenutesi dal 2008 al 2010 presso l'Anthology Film Archives di New York) ed \u00e8 attivo nel campo della formazione, organizzando corsi e workshop rivolti a film-maker e aspiranti documentaristi.\nAffiancato all'archivio audiovisivo, l'archivio cartaceo \u00e8 composto da materiale editoriale di varia natura: riviste, libri, articoli, recensioni, interviste, pressbooks, fotografie, sinossi, schede tecniche, bio-filmografie degli autori. Nel corso del tempo \u00e8 stata anche messa insieme una biblioteca di settore che conta circa 1.700 titoli e che si compone di libri e riviste dedicati al documentario e al cinema in generale (saggi, trattati teorici, monografie, scuole e correnti stilistiche, ecc.) in italiano e in altre lingue, principalmente inglese, francese e tedesco.\nNel corso di oltre sessant'anni di attivit\u00e0, il Festival dei Popoli ha visto passare sui propri schermi la migliore produzione documentaria a livello internazionale e ha fatto conoscere al suo pubblico i pi\u00f9 noti cineasti del settore: Jean Rouch, Vittorio De Seta, D. A. Pennebaker, Richard Leacock, Gianfranco Mingozzi, Lindsay Anderson, Abbas Kiarostami, Nagisa \u014cshima, Ian Dunlop, Cecilia Mangini, Fred Wiseman, Artavazd Pelechian e molti altri. In particolare si ricordano le retrospettive dedicate a Jean Renoir, Jean-Luc Godard, John Cassavetes, Ken Loach, Nagisa \u014cshima, Aleksandr Sokurov, J\u00f8rgen Leth, Claire Simon, Thomas Heise, Peter Mettler, Isaki Lacuesta, Jos De Putter, Marcel Lozinski, Pawel Lozinski, Sergio Oksman, Danielle Arbid, Roberto Minervini, Sergei Loznitsa, Radu Jude, Tizza Covi e Rainer Frimmel, Nicolas Klotz e Elisabeth Perceval.\nConvegni e tavole rotonde, considerati parte integrante della manifestazione, hanno consentito ad esponenti di spicco dei vari rami delle scienze sociali di incontrarsi a Firenze: dall'antropologia alla sociologia, all'urbanistica, alle scienze della comunicazione, all'evoluzione del linguaggio cinematografico nel corso degli ultimi cinquanta anni. Attraverso le sue sezioni tematiche, il Festival dei Popoli si \u00e8 occupata di volta in volta di architettura e di evoluzione del paesaggio urbano, di tematiche legate all'immigrazione, ai nuovi culti, ai rapporti fra medicina occidentale e medicine tradizionali, all'acqua come risorsa indispensabile, alla famiglia del terzo millennio.\nIn occasione del suo 50\u00b0 anniversario (2009) il festival ha presentato la retrospettiva \"The Feeling of Being There. 1958-1965: sette anni di cinema documentario\", selezione di ventiquattro cortometraggi che hanno segnato la storia del cinema documentario in un periodo di grande fervore creativo che corrisponde alla nascita del Festival dei Popoli. Un percorso indicativo delle linee di forza che hanno attraversato (e continuano ad attraversare) il cinema moderno. Con la 60\u00b0 edizione \u00e8 stata inaugurata la sezione \"Diamonds Are Forever\" dedicata ai classici del cinema documentario selezionati dall'archivio del festival che consta di oltre quindicimila titoli.\nIl festival si tiene nel mese di novembre presso il Cinema La Compagnia di Firenze e nelle sale dello Spazio Alfieri e del Cinema Stensen.\nDal 2008 al 2010 il direttore artistico del Festival \u00e8 stato Luciano Barisone. Dal 2011 la direzione artistica \u00e8 passata a Maria Bonsanti e Alberto Lastrucci, dal 2013 ad Alberto Lastrucci. Nel 2020 sono stati nominati Claudia Maci come Direttrice organizzativa e Alessandro Stellino come Direttore artistico.\nLa 62\u00b0 edizione del Festival dei Popoli avr\u00e0 luogo a Firenze dal 20 al 28 novembre 2021.\nPremi.\nLa giuria internazionale assegna i seguenti premi:\nLa giuria italiana assegna i seguenti premi:\nAltri riconoscimenti sono: premio di distribuzione CG Entertainment, premio distribuzione on demand CG Digital, premio distribuzione in sala \u201cGli Imperdibili\u201d, premio distribuzione in sala \"Il Cinemino\", T\u00cbNK: premio distribuzione SVOD, premio MYmovies.it \u2013 Il cinema dalla parte del pubblico, premio SudTitles \"Il cinema per tutti\"."}
{"id": "299543", "revid": "116417329", "url": "https://it.wikipedia.org/wiki?curid=299543", "title": "Danbury (Connecticut)", "text": "Danbury \u00e8 una citt\u00e0 degli Stati Uniti situata nella contea di Fairfield nella parte occidentale dello Stato del Connecticut, al confine con lo Stato di New York.\nAl censimento del 2010 la popolazione \u00e8 risultata essere di 80.893 abitanti. Il notevole incremento di popolazione degli ultimi anni \u00e8 anche dovuto alla recente immigrazione dal Brasile e dall'Ecuador.\nDanbury \u00e8 una delle citt\u00e0 del Connecticut che cresce pi\u00f9 velocemente grazie ai prezzi delle propriet\u00e0 immobiliari meno cari della parte meridionale della contea di Fairfield che \u00e8 pi\u00f9 vicina all'area metropolitana di New York a cui Danbury \u00e8 collegata da un servizio ferroviario della \"Metro North\".\nIl soprannome \"Hat City\" (Citt\u00e0 Cappello) \u00e8 dovuto al fatto che Danbury \u00e8 stata un importante centro dell'industria dei cappelli.\nIl nome della citt\u00e0 \u00e8 quasi sicuramente dovuto al fatto che molti dei primi coloni erano originari del villaggio di Danbury in Essex nell'Inghilterra meridionale.\nStoria.\nL'insediamento di Danbury risale al 1685 quando otto famiglie arrivarono nell'area dell'odierna citt\u00e0 provenienti dall'area delle attuali citt\u00e0 di Norwalk e Stamford nel Connecticut meridionale. L'area di Danbury era chiamata Paquiaqe dagli indiani locali paquioquie.\nUno dei primi coloni ad arrivare, Samuel Benedict, compr\u00f2 un terreno dagli indiani Paquioque nel 1685, con il fratello James, James Beebe e Judah Gregory. I coloni chiamarono in un primo tempo il loro insediamento Swampfield ma nell'ottobre del 1687 fu ufficialmente rinominato Danbury.\nDurante la rivoluzione americana Danbury fu un importante deposito militare. Nell'aprile del 1777 gli inglesi comandati dal generale William Tryon bruciarono e saccheggiarono la cittadina assieme alle vicine Fairfield e Norwalk. Il generale statunitense \"David Wooster\" fu ucciso durante la difesa di Danbury. La sedicenne Sybil Ludington, figlia del colonnello Henry Ludington cavalc\u00f2 per 65 chilometri durante la notte per avvertire gli uomini di suo padre di dirigersi in soccorso di Danbury.\nIl motto latino che \u00e8 riportato nello stemma di Danbury \u00e8 \"Restituimus\" per ricordare la distruzione della citt\u00e0 da parte dell'esercito inglese e la sua ricostruzione.\nNel 1802 Thomas Jefferson scrisse una lettera all'associazione battista di Danbury (un gruppo religioso) usando l'espressione \"separazione tra stato e chiesa\". \nLa prima fiera di Danbury si tenne nel 1821. Dal 1869 la fiera divenne un evento annuale che si \u00e8 tenuto fino al 1981. Oggi sul luogo della fiera di Danbury sorge l'enorme centro commerciale \"Mall\".\nNel 1852 la prima ferrovia raggiunse Danbury con due treni che percorrevano in 75 minuti il tragitto fino alla costa a Norwalk.\nLa citt\u00e0 di Danbury fu ufficialmente costituita il 19 aprile 1889.\nNel 1902 il sindacato American Federation of Labor proclam\u00f2 un boicottaggio nazionale contro il produttore di cappelli Dietrich Loewe di Danbury, che non ammetteva il sindacato nella sua fabbrica. Il produttore denunci\u00f2 il sindacato ai sensi della legge antitrust \"Sherman\". Nel 1908 la Corte Suprema degli Stati Uniti decret\u00f2 che l'azione del sindacato aveva danneggiato il produttore. Questa sentenza della corte suprema \u00e8 conosciuta come il \"Danbury Hatters Case\".\nUno appezzamento di terreno di 60 acri (243.000 m\u00b2) vicino alla Fiera fu acquistato, nel 1928, da un gruppo di piloti locali, i quali lo affittarono alla citt\u00e0 per realizzare un aeroporto, l'attuale aeroporto municipale di Danbury.\nIl pi\u00f9 grande lago del Connecticut, il Candlewood Lake, fu creato artificialmente a Danbury nel 1929 nel luogo dove il Wood Creek ed il Rocky River si univano in prossimit\u00e0 del fiume Housatonic. Il lago e la centrale elettrica che alimenta sono gestiti dalla Connecticut Light and Power Company.\nDanbury nell'agosto 1988 fu votata dal periodico \"Money\" come la migliore citt\u00e0 d'America in cui vivere per la bassa criminalit\u00e0, il buon sistema scolastico e la posizione geografica.\nInfrastrutture e trasporti.\nLa citt\u00e0 \u00e8 servita dalla linea New Haven del servizio ferroviario suburbano Metro-North Railroad.\nCultura.\nDanbury \u00e8 sede della Western Connecticut State University, parte dell'Universit\u00e0 del Connecticut, fondata nel 1903.\nLa citt\u00e0 vanta 3 musei: il \"Danbury Museum and Historical Society\" che conserva reperti della storia locale, il museo ferroviario \"Danbury Railway Museum\" ed il museo militare del New England meridionale.\nMezzi di informazione.\nLa citt\u00e0 ha un giornale quotidiano, il \"The News-Times\", con una tiratura di circa 30.000 copie giornaliere. Il giornale \u00e8 di propriet\u00e0 della \"Community Newspaper Holdings Inc\".\n\u00c8 inoltre servita da tre stazioni radio. La WLAD-AM, la WDAQ-FM (appartenente alla \"Berkshire Broadcasting Corporation\") e dalla stazione radio WXCI-FM della Western Connecticut University.\nSport.\nHockey su ghiaccio.\nLa citt\u00e0 ha una discreta tradizione nell'hockey su ghiaccio, in particolare a partire dal 2004, quando la locale Danbury Ice Arena venne ristrutturata ed ingrandita, passando da 750 a 3000 posti.Ddiverse squadre hanno militato in leghe professionistiche minori. I Danbury Trashers hanno militato in United Hockey League dal 2004 al 2006, per essere poi sciolti anche a causa dei problemi legali del proprietario, James Galante.\nNel 2009 fu la prima delle citt\u00e0 ad ufficializzare che una propria squadra avrebbe preso parte alla neonata Federal Hockey League, coi Danbury Whalers. Al termine della stagione 2014-2015 i Whalers furono sfrattati dalla Danbury Ice Arena, trasferendosi a Brewster con il nome di Stateline Whalers, che tuttavia vennero sciolti prima dell'inizio della stagione. Il suo posto a Danbury venne preso dai Danbury Titans, che a loro volta scomparvero dopo due stagioni.\nNel 2019 venne fondata a Danbury una nuova squadra di FHL, i Danbury Hat Tricks, e per la prima volta una squadra professionistica femminile, le Conntecticut Whale della National Women's Hockey League.\nCalcio.\nLa citt\u00e0 ospita le partite dell'AC Connecticut, squadra della USL League Two, pur avendo la societ\u00e0 sede a Newtown.\nCuriosit\u00e0.\nDanbury diede il suo nome alla danburite, minerale che fu scoperto nei suoi pressi e che venne descritto per la prima volta nel 1839.\nAmministrazione.\nSindaco Mark Boughton (R)."}
{"id": "299544", "revid": "712828", "url": "https://it.wikipedia.org/wiki?curid=299544", "title": "Malachor V", "text": ""}
{"id": "299552", "revid": "819238", "url": "https://it.wikipedia.org/wiki?curid=299552", "title": "Locomotiva FS E.444R", "text": ""}
{"id": "299553", "revid": "110157", "url": "https://it.wikipedia.org/wiki?curid=299553", "title": "Hottwil", "text": "Hottwil (toponimo tedesco) \u00e8 una frazione di 253 abitanti del comune svizzero di Mettauertal, nel Canton Argovia (distretto di Laufenburg).\nStoria.\nGi\u00e0 comune autonomo appartenente al distretto di Brugg, nel 2010 \u00e8 stato accorpato agli altri comuni soppressi di Etzgen, Mettau, Oberhofen e Wil per formare il nuovo comune di Mettauertal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "299557", "revid": "1632387", "url": "https://it.wikipedia.org/wiki?curid=299557", "title": "Altars of Madness", "text": "Altars of Madness \u00e8 il primo album in studio del gruppo musicale death metal statunitense Morbid Angel, pubblicato nel 1989 dalla Earache Records in Europa e dalla Combat Records negli U.S.A..\nIl disco.\nIl disco di debutto dei Morbid Angel \u00e8 considerato una pietra miliare nella storia del death metal. Il disco contiene alcune delle pi\u00f9 famose canzoni del gruppo: come \"Chapel of Ghouls\", \"Suffocation\" e \"Immortal Rites\".\nL'album usc\u00ec in CD con quattro tracce extra, il brano \"Lord of All Fevers &amp; Plague\" inserito come traccia numero 5 e i remix delle canzoni \"Maze Of Torment\", \"Chapel of Ghouls\" e \"Blasphemy\" presenti come ultimi tre pezzi. Le versioni su disco in vinile e su nastro invece vennero pubblicate con solo nove canzoni.\nEdizioni successive.\nLa ristampa pubblicata nel 2003 include come bonus track il videoclip di \"Immortal Rites\". Una seconda riedizione del 2006 contiene un CD, uguale a quello della precedente ristampa, e un DVD dal titolo \"Live Madness '89\" registrato al Rock City di Nottingham il 14 novembre 1989 durante il \"Grindcrusher Tour\"."}
{"id": "299558", "revid": "119780756", "url": "https://it.wikipedia.org/wiki?curid=299558", "title": "Centri abitati dell'Irlanda del Nord", "text": "Questa \u00e8 una lista di citt\u00e0, cittadine dell'Irlanda del Nord, inclusi i villaggi. Le localit\u00e0 che godono lo status di \"city\" sono in grassetto.\nA.\nAntrim, Armagh\nB.\nBallycastle, Ballyclare, Ballymena, Ballymoney, Ballynahinch, Banbridge, Bangor, Belfast\nC.\nCarrickfergus, Carryduff, Castlerock, Coalisland, Coleraine, Comber, Cookstown, Craigavon\nD.\nDerry*, Drumbo, Donaghadee, Downpatrick, Dromore, Dundonald, Dungannon,\nE.\nEnniskillen\nG.\nGlengormley, Greenisland\nH.\nHolywood\nK.\nKilkeel \nDa Naissa\u2661\nL.\nLarne, Limavady, Lisburn, Londonderry*, Lurgan\nM.\nMagherafelt\nN.\nNewcastle, Newry, Newtownabbey, Newtownards\nO.\nOmagh\nP.\nPortadown, Portrush, Portstewart\nR.\nRandalstown\nS.\nStrabane\nW.\nWarrenpoint"}
{"id": "299561", "revid": "86599", "url": "https://it.wikipedia.org/wiki?curid=299561", "title": "Cratere Adams (Luna)", "text": "Adams \u00e8 un cratere lunare di 63,27 km situato nella parte sud-orientale della faccia visibile della Luna, poco a sudest dei crateri Hase e Petavius e a nordest del cratere Furnerius.\nLa parete di Adams \u00e8 relativamente regolare, nonostante sia parzialmente butterata da piccoli crateri minori. La sua parte meridionale \u00e8 interessata da una piccola protrusione. Il letto del cratere non presenta formazioni geologiche di rilievo.\nA sudest del cratere Adams si trova un sistema di fenditure nel terreno noto come Rimae Hase, la maggiore delle quali si dirige a sudest.\nIl cratere \u00e8 dedicato all'astronomo britannico John Couch Adams e agli astronomi statunitensi Charles Hitchcock Adams e Walter Sydney Adams.\nCrateri correlati.\nAlcuni crateri minori situati in prossimit\u00e0 di Adams sono convenzionalmente identificati, sulle mappe lunari, attraverso una lettera associata al nome."}
{"id": "299563", "revid": "486946", "url": "https://it.wikipedia.org/wiki?curid=299563", "title": "Leopoldo II d'Austria", "text": ""}
{"id": "299567", "revid": "767487", "url": "https://it.wikipedia.org/wiki?curid=299567", "title": "Tutti gli uomini del deficiente (album)", "text": "Tutti gli uomini del deficiente \u00e8 un album del 1999 di Elio e le Storie Tese, colonna sonora del film omonimo della Gialappa's Band diretto da Paolo Costella."}
{"id": "299568", "revid": "104458", "url": "https://it.wikipedia.org/wiki?curid=299568", "title": "Mandach", "text": "Mandach (toponimo tedesco) \u00e8 un comune svizzero di 334 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "299571", "revid": "107169544", "url": "https://it.wikipedia.org/wiki?curid=299571", "title": "Mellana", "text": "Mellana (\"Mlan-a\" in piemontese) \u00e8 una frazione del comune di Boves (CN) di circa 250 abitanti, situata sulla sponda destra del torrente Gesso, sul confine con il comune di Cuneo.\nDal 18 luglio 1887 al 1960 passava, nei pressi della frazione, la linea ferroviaria Cuneo-Boves-Borgo San Dalmazzo, ora sostituita dalla strada provinciale \"Bovesana\".\nOrigini.\nIl nome Mellana deriva da una famiglia nobile, i Melano, che tra il 1600 ed il 1700 possedevano gran parte dei terreni odierni e che tramite testamento donarono alla popolazione la prima cappella.\nEconomia.\nAd economia prevalentemente agricola (soprattutto piccoli frutti), \u00e8 famosa per il Santuario dedicato alla Vergine dei Raggi-La Medaglia Miracolosa, per il \"Concorso parole ed immagini\" (per opere grafiche, fotografie, poesie e prose) e per il campo da golf.\nDa diversi anni \u00e8 presente sul territorio il \"Consorzio di ricerca sperimentazione e divulgazione per l'ortofrutticoltura piemontese (Creso)\".\nMonumenti.\nL'attuale santuario \u00e8 da attribuirsi all'opera di \"don Giuseppe Garavagno\" che inizi\u00f2 i lavori il 10 agosto 1902 e lo fece consacrare il 20 settembre 1903.\nIn data 5 marzo 1951 la chiesa di Mellana riceve il titolo di parrocchia.\nI partigiani mellanesi.\nDopo l'armistizio dell'8 settembre nella valle del torrente Colla a monte di Boves nacque la prima o una delle primissime bande partigiane italiane. Era formata da giovani locali esperti in materia militare e da reduci della IV armata in ritorno dall'occupazione della Francia del Sud, a comandarla Ignazio Vian. Importantissimo fu il contributo di alcuni giovani mellanesi, il gruppo pi\u00f9 numeroso tra le frazioni bovesane. Si procurarono un camion e, armati di fucili e mitragliatrici prelevati dalla caserma della GAF (Guardia Alla Frontiera) vicina alla frazione, salirono in montagna. I partigiani mellanesi, dopo la liberazione, fecero apporre una lapide, ancora presente, presso il coro del Santuario dove ringraziarono la Vergine per la protezione accordata. Aderirono in massima parte alla brigata giellina \"Bisalta\" ma ci fu anche chi si un\u00ec alla 177\u00aa brigata \"Garibaldi\". Cronache partigiane raccontano anche di un'azione, a opera di Giuseppe Barale e Giovanni Mandrile, nel territorio della frazione avvenuta nell'autunno del '43 nella quale due tedeschi che si trovavano nell'abitato furono catturati dai partigiani.\nManifestazioni.\nLa festa parrocchiale per la medaglia miracolosa ha luogo ogni anno negli ultimi giorni di luglio, e propone tre serate gastronomiche (solitamente la prima \u00e8 elaborata con specialit\u00e0 piemontesi e piccoli frutti locali, la seconda con grigliata mista, l'ultima a base di polenta con spezzatino e salsiccia) seguite da balli, esposizioni delle opere dei concorsi e banco di beneficenza."}
{"id": "299572", "revid": "339392", "url": "https://it.wikipedia.org/wiki?curid=299572", "title": "Distribuzioni Linux", "text": ""}
{"id": "299573", "revid": "86599", "url": "https://it.wikipedia.org/wiki?curid=299573", "title": "Cratere Agatarchide", "text": "Agatarchide, o secondo la denominazione ufficiale Agatharchides, \u00e8 un cratere lunare intitolato allo storico greco Agatarchide di Cnido. \u00c8 situato all'estremo meridionale dell'Oceano delle Tempeste, nella regione compresa fra il Mare Humorum e il Mare Nubium. In direzione est-sudest \u00e8 possibile individuare il cratere Bullialdus; in direzione sud-sudovest si trova invece il cratere Loewy.\nIl letto del cratere \u00e8 stato anticamente sommerso da materiale lavico; la parete esterna, considerevolmente danneggiata, varia considerevolmente in altitudine, raggiungendo una quota massima di 1,5\u00a0km rispetto al territorio circostante. Le sue parti pi\u00f9 intatte si trovano in direzione est ed ovest-sudovest, mentre verso nord e sud essa \u00e8 praticamente inesistente. La parete occidentale \u00e8 inoltre interessata da un piccolo cratere; il letto, al contrario, presenta solo alcuni crateri minori dovuti a piccoli impatti.\nCrateri correlati.\nAlcuni crateri minori situati in prossimit\u00e0 di Agatharchides sono convenzionalmente identificati, sulle mappe lunari, attraverso una lettera associata al nome."}
{"id": "299575", "revid": "767487", "url": "https://it.wikipedia.org/wiki?curid=299575", "title": "In Flames", "text": "Gli In Flames sono un gruppo musicale melodic death metal svedese, nato nel 1990 per volere di Jesper Str\u00f6mblad, ex-membro dei Ceremonial Oath, che lasci\u00f2 nel 1991.\nInsieme a Dark Tranquillity, At the Gates e Soilwork, la band ha contribuito alla nascita, la crescita e lo sviluppo del death metal melodico svedese.\nStoria del gruppo.\nGli In Flames nacquero nel 1990 a G\u00f6teborg, in Svezia, quando Jesper Str\u00f6mblad, ex Ceremonial Oath, decise di muoversi verso sonorit\u00e0 diverse e innovative. Per questo scopo reclut\u00f2 i giovani Glenn Ljungstr\u00f6m e Johan Larsson creando quello che sar\u00e0 il nucleo portante della band nella prima parte della carriera del gruppo. Nel 1994 Il terzetto pubblic\u00f2 Lunar Strain per la Wrong Again Records, l'album che un\u00ec il death metal scandinavo primordiale al folk caratteristico di quelle regioni, ad alcune sfuriate veloci tendenzialmente vicine al black metal e ad un approccio un pi\u00f9 melodico.\nDopo l'EP Subterranean, pubblicato nello stesso anno, nel 1995 usc\u00ec il disco che ancora oggi viene considerata la migliore pubblicazione della band, The Jester Race e la band inizi\u00f2 la collaborazione con la Nuclear Blast. Il disco fu un originale punto di mescolanza fra la melodia, l'attitudine, il feeling delle band heavy metal britanniche, la rabbia ed il canto growlato del cosiddetto melodic death metal gi\u00e0 sentito nel precedente album, e spalanc\u00f2 le porte del successo europeo al gruppo che, nel frattempo, aveva ingaggiato il cantante Anders Frid\u00e9n e il batterista Bj\u00f6rn Gelotte. Dopo il mini-CD Black-Ash Inheritance, fu la volta del terzo album, l'acclamato Whoracle, nel quale si accentuarono ancor di pi\u00f9 le influenze degli anni ottanta (Iron Maiden in primis) e fece guadagnare alla band sempre pi\u00f9 considerazione da parte della stampa specializzata. Nel 1997 registrano \"Murders in the rue Morgue\" degli Iron Maiden, partecipando a \"Made in Tribute: A Tribute to the Best Band in a Whole Goddamn World\" prodotto dalla Adrenaline Records.\nL'ascesa della band rischi\u00f2 di bloccarsi proprio quando, appena terminate le registrazioni di Whoracle, Ljungstr\u00f6m e Larsson decisero di abbandonare. Al basso fu chiamato Peter Iwers, mentre alla chitarra subentr\u00f2 Niklas Engelin. Quest'ultimo per\u00f2 abbandon\u00f2 il gruppo poco dopo per concentrarsi sui Gardenian, altra sua band. A questo punto Bj\u00f6rn Gelotte pass\u00f2 dalla batteria alla chitarra e Daniel Svensson venne assunto come nuovo batterista. Questo fu il punto di maggiore svolta degli In Flames.\nIl 31 maggio 1999 venne pubblicato \"Colony\", definitiva squadratura heavy metal degli In Flames, che fu lodato per la melodia unita alla grande potenza, oltre che per il growl di Frid\u00e9n che molti considerano divenuto ormai ottimo, ma che ricevette anche critiche per l'impronta poco innovativa e troppo impastata che port\u00f2 \"Colony\" ad essere definito un album di transizione non riuscito completamente; rimane comunque l'album pi\u00f9 redditizio del gruppo che consent\u00ec ai cinque di imbarcarsi in un tour mondiale di grande successo, comprendente anche gli Stati Uniti. Dopo solo un anno usc\u00ec Clayman, album sempre fondato sul metal classico ma che speriment\u00f2 alcune soluzioni melodiche, generalmente pi\u00f9 atmosferiche, che resero pi\u00f9 varie le canzoni; elogi e critiche furono gli stessi del precedente album, ma a causa della maggiore orecchiabilit\u00e0 venne ignorato dai fan pi\u00f9 intransigenti della band. L'album \u00e8 stato molto importante per lo sviluppo del melodeath scandinavo e influenzer\u00e0 molte giovani band del genere, Nightrage su tutte.\nIl 2001 vide l'uscita del live-album The Tokyo Showdown, registrato durante il concerto tenutosi a Tokyo il 16 novembre 2000, che concluse la parte di carriera in cui probabilmente la band riusc\u00ec ad ottenere i responsi pi\u00f9 positivi. Reroute to Remain del 2002 rappresent\u00f2, infatti, una svolta verso sonorit\u00e0 \u201camericane\u201d, ricche di groove e contaminate dalla scena metal alternativa americana, svolta che fece storcere il naso agli ammiratori del gruppo, detrattori di questo nuovo genere; in molti casi vennero accusati di essersi venduti al nu-metal, ma da questo genere differivano molto per la proposta musicale e per le maggiori sperimentazioni. Erano presenti alcuni motivi pi\u00f9 duri ispirati dal metalcore, che divennero maggiormente evidenti in seguito. La band rimase ancora legata alla melodia, ma il cambio di attitudine fu ben evidente, e i fan di vecchia data rimasero delusi. I critici pi\u00f9 obbiettivi sottolinearono invece l'enorme potenziale dell'album che non sempre veniva sfruttato appieno, analizzando scrupolosamente pregi e difetti della nuova linea e trovando i punti connettori fra le diverse scene musicali, la svedese e l'americana. Il 27 dicembre 2004 durante un concerto ad Hammersmith, Londra, gli In Flames hanno suonato la reinterpretazione dei Pantera \"Fucking Hostile\" dedicandola alle vittime dello Tsunami e al chitarrista Dimebag Darrell, ucciso pochi giorni prima.\nLo sforzo successivo della band fu \"Soundtrack to Your Escape\", ideale prosecuzione del nuovo corso della band, ma per alcuni versi ancora pi\u00f9 diverso del precedente, mentre nel 2006 il quintetto ormai consolidato da diversi anni pubblic\u00f2 \"Come Clarity\" nel quale si colgono l'enorme ispirazione per il genere \"metalcore\" americano, da cui derivano una grande pesantezza unita ad una melodia potente ma emotiva. L'album fu definito una scarica di potenza e melodia, come per \"Colony\", tanto da essere definito il Colony dei nuovi In Flames, ma anche le critiche non mancarono e anzi, in alcuni casi lo si defin\u00ec un album troppo \"clonato\" e poco originale, ma per molti fan di vecchia data questo disco rappresenta una nuova vita del gruppo. In aprile 2008 \u00e8 uscito il nono album della band intitolato \"A Sense of Purpose\": la loro ultima creazione \u00e8 stata sulla falsariga dello stile \"Come Clarity\", con sonorit\u00e0 Swedish Death ben articolate e scream piuttosto potenti, ma non ha risparmiato chiare ed evidenti innovazioni (ad esempio la canzone \"The Chosen Pessimist\") ed ha riportato alla luce, a tratti, il growl.\nIl 12 febbraio 2010, attraverso il Myspace degli In Flames, viene annunciato l'abbandono di Stromblad, che si allontana dalla band per risolvere i suoi problemi d'alcolismo, anche se in molti credono che il vero motivo del suo abbandono sia la nuova piega nel sound che la band stava adottando negli ultimi album, nonch\u00e9 vari screzi con gli altri componenti del gruppo. Questa seconda ipotesi si accentua quando Jesper decide di fondare un gruppo (i The Resistance) assieme ad altri ex componenti degli In Flames e altri musicisti del panorama melodeath svedese. Nello stesso gli In Flames hanno collaborato con il gruppo drum and bass Pendulum alla realizzazione del brano \"Self vs. Self\", presente in \"Immersion\".\nNell'estate del 2011 esce il decimo album \"Sounds of a Playground Fading\", dopo l'entrata del turnista Niklas Engelin al posto di Jesper il 7 marzo e il cambio di etichetta con la Century Media il 28 marzo. Il disco \u00e8 la prosecuzione di A Sense Of Purpose ed elimina definitivamente il sound degli esordi muovendosi verso una sperimentazione molto marcata. La conferma dell'addio alle sonorit\u00e0 melodeath \u00e8 data dalla traccia \"Jester's Door\", che sancisce l'abbandono definitivo del sound (Il titolo \u00e8 dato dalla \"mascotte\" del gruppo nella prima parte della carriera dal nome \"Jesterhead\", presente sulle copertine degli album \"The Jester Race\", \"Colony\", \"Clayman\" e \"A Sense Of Purpose\" ed ora abbandonata). In quest'album Frid\u00e9n abbandona quasi totalmente scream e growl dando la preferenza a un registro vocale molto pi\u00f9 sviluppato che nei precedenti album, usando solo la sua voce pulita, sporcata occasionalmente dal suo timbro vocale, che sembra aver raggiunto uno stile molto personale.\nFormazione.\nNella formazione attuale non rimane pi\u00f9 nessun componente originale. Jesper Str\u00f6mblad era, fino al 2010, l'unico membro fondatore degli In Flames rimasto nella formazione. Frid\u00e9n e Gelotte sono entrati nel 1995 e, \"The Jester Race\" \u00e8 il primo album registrato con loro. In quello stesso anno, le sue condizioni di salute peggiorarono per via dei suoi vizi con alcool e droghe, oltre al continuo crescere di dissapori col resto della band: non essendo pi\u00f9 in grado di suonare, decise cos\u00ec di abbandonare il gruppo per intraprendere un percorso di riabilitazione. Niclas Englin, entrato nel gruppo nel 1997 come chitarra di supporto, ha preso il suo posto nel 2011. Nel novembre del 2015 viene annunciata la dipartita da parte del batterista Daniel Svensson, per dedicare pi\u00f9 tempo alla famiglia. Alla fine del 2016, Peter Iwers lascia la band. Per il tour europeo il suo posto verr\u00e0 preso da H\u00e5kan Skoger (gi\u00e0 con Passenger e Gardenian). Mentre, per quello americano da Bryce Paul (IVES). Nell'estate del 2018 Joe Rickard viene sostituito alla batteria dal turnista Tanner Wayne. Nel 2018 il chitarrista Niclas Engelin viene rimpiazzato dall'ex-Megadeth Chris Broderick."}
{"id": "299578", "revid": "110157", "url": "https://it.wikipedia.org/wiki?curid=299578", "title": "Under the Table and Dreaming", "text": "Under the Table and Dreaming \u00e8 l'album di debutto, con una major, della Dave Matthews Band, pubblicato il 27 settembre, 1994.\nIl primo singolo estratto dal disco fu \"What Would You Say\", con la collaborazione di John Popper dei Blues Traveler all'armonica. Matthews dichiar\u00f2, durante la performance, che il solo di Popper fu eseguito in 5-10 minuti, mentre lui era andato al bagno. Altri due singolo furono estratti da questo album : \"Ants Marching\" e \"Satellite\".\nIl titolo dell'album \u00e8 ispirato da una battuta della canzone \"Ants Marching\":\n\"He remembers being small / playing under the table and dreaming.\"\nL'album fu dedicato alla memoria di Anne, sorella maggiore di Dave, che fu uccisa dal marito nel 1994 in un caso di omicidio/suicidio.\nTracklist.\nTutte le canzoni sono scritte da David J. Matthews.\n\"#34\" \u00e8 l'unica traccia strumentale dell'album.\nIn alcune edizioni ci sono 22 tracce vuote fra \"Pay For What You Get\" e \"#34\", di modo che per l'ultima appaia come numero di traccia il \"34\".\nAltre edizioni hanno semplicemente la 12\u00b0 traccia che inizia con un intro muta.\nMusicisti.\nAltri musicisti"}
{"id": "299581", "revid": "287204", "url": "https://it.wikipedia.org/wiki?curid=299581", "title": "Autodromo Riccardo Paletti", "text": "Lautodromo Riccardo Paletti \u00e8 un circuito che si trova nel comune di Varano de' Melegari in provincia di Parma. Fondato nel 1969, l'impianto \u00e8 stato dedicato nel 1983 alla memoria del giovane pilota italiano Riccardo Paletti, deceduto nel 1982 durante il Gran Premio del Canada di Formula 1.\nLa storia.\nLa prima pietra del tracciato fu posata nel 1969 e alla fine dello stesso anno nacque il primo abbozzo di circuito. Consisteva in un anello di poco pi\u00f9 di mezzo chilometro interrotto da una variante il tutto costruito attorno al campo da calcio di Varano. Solo nel 1971 venne ultimato un ampliamento del tracciato che port\u00f2 la lunghezza complessiva a 1.200 metri e nel 1972 venne ulteriormente ampliato a 1.800 metri. Sempre nel 1972 avvenne l'inaugurazione ufficiale e il circuito venne denominato \"autodromo San Cristoforo\".\nNel 1976 venne organizzata, in collaborazione con la rivista \"Autosprint\" e l'Alfa Romeo, la Corsa per il Friuli \nper contribuire alla ricostruzione delle zone colpite dal violento sisma. In pista si cimentarono tutti i migliori piloti di Formula 1 di allora, da Lauda a Regazzoni, da Fittipaldi a Scheckter tutti a bordo delle Alfasud. L'incasso record, ottenuto grazie all'elevato afflusso di pubblico, permise di costruire a Lusevera un asilo nido intitolato a Graham Hill. Quattordici anni dopo, nell'ottobre 1990, Varano si volle ripetere.\nL'attuale denominazione Riccardo Paletti, che risale al 1983, \u00e8 un omaggio alla memoria del giovane pilota milanese, grande \"amico\" dell'autodromo varanese, tragicamente scomparso nel giugno dell'82 durante il Gran Premio del Canada di Formula 1. Parallelamente allo sviluppo tecnico si \u00e8 verificata un'analoga crescita sotto il profilo societario, il cui fondamentale mutamento risale al 1981, quando la gestione dell'autodromo passa dalla Pro Loco alla So.ge.sa, una societ\u00e0 nata appositamente per gestire in maniera manageriale il circuito e le numerose manifestazioni ospitate.\nAlla fine degli anni ottanta la curva Ickx fu rimpiazzata da una variante per motivi di sicurezza e si decise di estendere il tracciato fin'oltre i 2\u00a0km sulla base di un progetto che era pronto gi\u00e0 nel 1972, ma quest'ultimo obiettivo \u00e8 stato raggiunto solo nel 2002 con la realizzazione del tratto che, evitando la vecchia prima curva denominata \"Parabolica\", dalla \"Nuova Variante\" arriva alla \"1\u00aa Esse\" passando per la nuova \"Parabolica\" posta qualche centinaio di metri pi\u00f9 a est, per una lunghezza totale di 2.375 metri. Tuttavia nell'agosto 2010 la curva Ickx \u00e8 stata modificata e ripristinata sostituendo la vecchia variante e raccordandosi in un'unica curva a doppio raggio al \"'Ferro di cavallo\"' e portando la lunghezza complessiva del tracciato a 2.360 metri. La vecchia configurazione da 1.800 metri \u00e8 comunque tuttora utilizzabile.\nCuriosit\u00e0.\nLa curva Ickx deve il suo nome al campione belga che nel 1970, al volante della sua Ferrari, impost\u00f2 male la svolta e si ritrov\u00f2 maldestramente nella sabbia, meritandosi l'intitolazione della curva; nell'agosto del 2010 l'omonima variante \u00e8 stata eliminata, sostituita da una curva a sinistra a doppio raggio.\nCorsi di guida.\nIl Centro Internazionale Guida Sicura \u00e8 nato nel 1990 da un'idea di Andrea De Adamich, in collaborazione con Alfa Romeo, ed ha iniziato ad operare nel 1991.\nIl costante sviluppo qualitativo e quantitativo delle attivit\u00e0 ha portato il Centro a diventare una delle strutture del settore leader in Europa: dai diciotto corsi di guida sicura tenuti nel 1991, si \u00e8 arrivati agli ottantacinque del 1995, per arrivare alle attuali duecento giornate di Corsi all'anno, che equivalgono ad un numero di partecipanti pari numero che assicura annualmente la presenza di circa 5.000 partecipanti. \nL'obiettivo del Centro \u00e8 migliorare la qualit\u00e0 di guida ed il controllo della vettura, perfezionando la propria tecnica attraverso il contributo di piloti-istruttori qualificati: obiettivo che viene raggiunto utilizzando una struttura organizzata negli minimi dettagli.\nL'autodromo di Varano De'Melegari \u00e8 in questo senso il terreno ideale: un tracciato guidato, con curve impegnative che coprono sostanzialmente tutte le tipologie di curva riscontrabili sulle strade aperte al traffico. Nel corso degli anni \u00e8 stato attrezzato con zone dotate di impianti per la pioggia artificiale, particolari aree a bassa aderenza realizzate con resine speciali, moderne tecnologie per migliorare la didattica dei Corsi ed il coinvolgimento degli ospiti.\nUtilizzo.\nTra le competizioni in esso disputate vale la pena ricordare il \"Trofeo Motoestate\" campionato motociclistico che inizia e finisce da Varano. In passato il trofeo si svolgeva solo su questo tracciato, poi si \u00e8 esteso anche ad altre piste quali Magione e Franciacorta, dove si \u00e8 chiusa l'edizione 2009. Fino all'avvento della Mototemporada Romagnola le gare si svolgevano anche a Misano. Fino al 2008 vi si svolgeva una prova annuale dei campionati automobilistici svizzeri, un must fin dagli anni ottanta, ma dal 2009 l'evento \u00e8 stato trasferito a Monza e sostituito con gare nazionali di Formula Renault, New Clio Cup, Lotus Cup, Trofeo Cadetti e Formula Racing Free. \u00c8 stato anche il primo autodromo in Nord Italia sede di gare del Driver's Trophy, ex-Challenge Italiano e ora Coppa Italia.\nIl circuito ospita anche le tappe del CIV e di svariate categorie automobilistiche come la Formula Abarth, Formula 3 e tante altre. Qualche anno fa \u00e8 stato anche sede del Supermoto delle Nazioni.\nInoltre dal 2009 ospita la competizione studentesca di design ingegneristico Formula SAE Italy.\nBibliografia.\nStefania Battisti, \"Il circuito salotto\", su \"ZR Magazine\" n\u00b032 (marzo 2010), pag 46 "}
{"id": "299584", "revid": "2528", "url": "https://it.wikipedia.org/wiki?curid=299584", "title": "Circuito di Varano", "text": ""}
{"id": "299585", "revid": "1522773", "url": "https://it.wikipedia.org/wiki?curid=299585", "title": "Annalena Tonelli", "text": "Biografia.\n1943 Annalena nasce il 2 aprile all\u2019ospedale di Forl\u00ec, secondogenita di una famiglia di cinque figli, dal Dott. Guido e da Teresina Bignardi. I genitori, originari di Castel Guelfo di Bologna, dopo un brevissimo periodo passato a Milano, giungono a Forl\u00ec nel 1941 dove il padre lavorer\u00e0 presso il locale Consorzio agrario mentre la mamma si occuper\u00e0 dei numerosi figli.\n1948 A cinque anni frequenta la scuola elementare \u00abMelozzo degli Ambrogi\u00bb, poi le medie \u00abGiovanni Pascoli\u00bb e infine il liceo classico \u00abG.B. Morgagni\u00bb.\n1961 Al termine del liceo si iscrive alla facolt\u00e0 di legge a Bologna e subito dopo parte con l\u2019American Field Service per Boston, dove per un anno a Cambridge vive con la famiglia del dr. Carter: frequenta l\u2019ultimo anno della scuola dove consegue \u00abil diploma di scuola superiore\u00bb a pieni voti, mentre si nutre di esperienze che gi\u00e0 manteneva e coltivava nel suo cuore. Certamente uno dei momenti in cui sent\u00ec pi\u00f9 forte la vocazione al dono di s\u00e9 e cap\u00ec il senso da dare a tutta la sua vita fu l\u2019incontro coi poveri del ghetto di Harlem a New York.\n1962 Riprende gli studi a Bologna e rapidamente si riporta in pari con gli esami.\n1962-1968 Pur essendo impegnata nello studio, si appassiona ai problemi sociali della sua citt\u00e0: aiuta e lavora con mamma Bettina nella creazione dell\u2019opera Don Pippo che si occupa di \u00ab\"ragazze svantaggiate e rifiutate dalle loro famiglie\"\u00bb. S\u2019interessa dell\u2019assistenza alle famiglie che allora risiedevano nel \u00abCasermone\u00bb, \u00ab\"la bidonville della mia citt\u00e0\"\u00bb, del quale presenta all'allora commissario prefettizio la realt\u00e0 abitativa con una serie di diapositive; collabora con la S. Vincenzo de\u2019 Paoli; si iscrive alla FUCI della quale diviene presidente; coinvolge le sorelle e diverse amiche nell'assistenza ai bambini presso il brefotrofio, \u00ab\"una istituzione per bambini non voluti nati fuori dal matrimonio\"\u00bb; s\u2019interessa ai problemi del Terzo Mondo promuovendone la conoscenza anche attraverso film, conferenze e organizzando il primo campo di Chiffonniers (cenciaiolo) al quale partecip\u00f2 l\u2019Abb\u00e9 Pierre; ispira la fondazione del \u00abComitato per la lotta contro la fame nel mondo\u00bb di cui fa poi parte. Il Comitato nasce nel 1963 come gruppo apartitico e non religioso e l\u2019aiuter\u00e0 sempre nelle sue iniziative. S\u2019interessa anche del carcere minorile e frequenta il gruppo di preghiera di don Arturo Femicelli presso la chiesa del Miracolo. Nel \u201967, nella sua ricerca di radicalit\u00e0 evangelica, pone con mamma Chiara a Lagrimone (PR) la prima pietra per la costruzione del monastero delle clarisse francescane \u00abRegina Mundi\u00bb. Scrive poi in un curriculum vitae nel \u201990 diretto all\u2019IMT (Cooperazione italiana allo sviluppo): \u00ab\"La mia preoccupazione e desiderio insaziabile furono di condividere i problemi degli svantaggiati in modo il pi\u00f9 possibilmente profondo e di combattere duramente per crescere insieme e divenire individui pi\u00f9 sani in una societ\u00e0 pi\u00f9 sana e capire la salute come benessere totale delle creature dal punto di vista fisico, mentale e sociale\"\u00bb.\nIl Kenya primo solco di Missione\n1968 Solo l\u2019ostinazione dei genitori la convinse ad una laurea che si riveler\u00e0 nel futuro indispensabile e il 6 marzo si laurea a Ferrara con una tesi su \u00abLa responsabilit\u00e0 penale del minore\u00bb. Ma gi\u00e0 non pensava pi\u00f9 alla carriera forense e sognava l\u2019India come punto di approdo. Non l\u2019India ma l'Africa sar\u00e0 la sua prima meta e prima di partire va in Inghilterra come \u00abragazza alla pari\u00bb per perfezionare il suo inglese. Da Londra scrive\":\" \u00ab\"Tutti gli uomini, pur cos\u00ec totalmente differenti, ognuno di noi in modo totalmente diverso dall\u2019altro, siamo cos\u00ec meravigliosamente simili e quindi veramente compagni di strada e fratelli e figli dello stesso Padre. Sento un tuffo dentro, un turbamento profondo, un\u2019emozione dolcissima quando lo penso, e allora veramente tutto il mondo \u00e8 dentro di me e io amo tutto il mondo\u00bb.\"\n1969 Il 24 gennaio parte per il Kenya, Chinga (Nyeri), come \u00abmissionaria laica\u00bb,insegnante di scuola superiore (\u00abletteratura inglese e africana, storia e geografia\u00bb) delle Missioni Consolata di Torino: padre De Marchi l\u2019attende all'aeroporto con Pamela, sua compagna d\u2019insegnamento. Durante il mese di vacanze estive va con le Piccole Sorelle di Cuneo in Uganda per assistere alla visita di papa Paolo VI e a novembre termina il servizio a Chinga. Fa domanda per lavorare direttamente alle dipendenze del governo del Kenya,con l\u2019unica e imprescindibile condizione di essere assegnata a Wajir. Questo era, infatti, il villaggio nel deserto del nord-est del Kenya che aveva in precedenza visitato e scelto perch\u00e9 rispondeva alla sua esigenza di \u00abpredicare il vangelo con la vita\u00bb nel mondo musulmano, secondo la spiritualit\u00e0 di Charles de Foucauld.\n1970 A febbraio inizia a insegnare presso la Scuola superiore maschile di Wajir (inglese e letteratura africana, biologia, matematica e storia) e il 14 marzo viene raggiunta dalla prima compagna, Maria Teresa. Ad Isiolo, localit\u00e0 sulla strada tra Wajir e Nairobi, Annalena conosce un altro missionario, Luigi Locati, vescovo: anch'egli morir\u00e0 martire in Africa, poco dopo la stessa Annalena (2005).\n1972 Le viene regalato dall'autorit\u00e0 locale un terreno sul quale sorger\u00e0 il Centro di riabilitazione. In maggio ne inizia la recinzione, in agosto arriva la seconda compagna: Liliana, il 20 novembre firma il contratto di costruzione che inizier\u00e0 in dicembre. \n1973 A febbraio viene inviata dal governo come preside a Mandera, una cittadina al confine tra Somalia ed Etiopia e le viene assegnata una casa nella quale vivr\u00e0 con le compagne, mentre a Wajir prosegue la costruzione del Centro. In ottobre viene raggiunta dalla terza compagna: Maria Assunta. Altre compagne a periodi pi\u00f9 o meno lunghi si avvicenderanno nel tempo.\n1974 Torna a Wajir e lascia l\u2019insegnamento alle dipendenze del governo per dedicarsi alla comunit\u00e0, al servizio ai malati e ai poveri. Annalena scrive nel 1990 nel curriculum vitae: \u00ab\"Fondato, con tre compagne, una fisioterapista, un\u2019infermiera,ed un\u2019assistente sociale, il Walaal Farahsan Rehabilitation Centre for the Disabled in Wajir, Provincia del Nord-Est del Kenya. Nel centro facevamo riabilitazione nel senso pi\u00f9 vasto della parola. Ci occupavamo in particolare dei malati di Poliomielite e di quelli con danni cerebrali. Ci occupavamo anche di ciechi e sordi che portavamo a scuole speciali nel down country. Per i disabili organizzammo una sala di fisioterapia, una bottega per lavori di ortopedia, un asilo, due classi a livello elementare, un centro di educazione speciale per pazienti psichiatrici, un laboratorio di taglio e cucito, attivit\u00e0 di giardinaggio e falegnameria Abbiamo accuratamente evitato di approntare un grande modello, ma abbiamo organizzato tutte le attivit\u00e0 per renderle immediatamente fruibili come Centro Diurno. Nel corso di questi 12 anni abbiamo insegnato a 24 ex- pazienti le varie fasi della nostra attivit\u00e0. La presenza di quegli operatori con altre tre italiane e una fisioterapista tedesca giunta pi\u00f9 tardi per unirsi alla nostra comunit\u00e0 favorirono un servizio esteso ad un gran numero di derelitti, malati terminali e socialmente esclusi. Il centro era aperto giorno e notte. Come il tempo passava diventavamo parte sempre pi\u00f9 vitale della comunit\u00e0 locale. Tutte insieme abbiamo condiviso battaglie, successi e fallimenti tentando di vivere una migliore qualit\u00e0 di vita come fratelli e sorelle di un SOLO DIO e come parte inseparabile di quel mondo\u00bb.\"\n1975 In aprile, Annalena e Maria Teresa sono vittime di un attacco e vengono picchiate selvaggiamente da una banda di ladri. Nel terreno su cui sorge il Centro di riabilitazione inizia la costruzione dell\u2019eremitaggio \u00ab\"unico al mondo\"\u00bb che chiamer\u00e0 \u00abBeata Angelina\u00bb e nel quale verranno sparse, secondo la sua volont\u00e0, le sue ceneri nel 2003.\n1976 Il 1\u00ba settembre, su richiesta del Ministero della Sanit\u00e0, come supervisore di tutto il programma, apre la TB Manyatta ai primi pazienti. \u00c8 questo un servizio agli ammalati di tubercolosi che impegner\u00e0 Annalena per la maggior parte del suo tempo. Si riveler\u00e0 un\u2019opera di estremo successo specie per l\u2019applicazione del DOT. Si tratta di un metodo di somministrazione dei farmaci antitubercolari che sono direttamente consegnati al paziente, che deve deglutirli di fronte a un operatore. Annalena scrive ancora nel suo curriculum vitae: \u00ab\"Il progetto era pensato specificamente per il controllo della tubercolosi tra i nomadi somali del deserto del Kenya\u2026 Insieme allo staff keniota ci occupammo di tutti gli aspetti della salute incluso il trattamento, i suoi effetti collaterali, la ricerca dei contatti. Con le mie compagne ci interessavamo dell\u2019aspetto sociale dando lavoro ai pazienti e alle loro famiglie, terapie occupazionali e follow-up per i dimessi. Nel corso dei nove anni in cui mi sono occupata del progetto sono stati trattati e accuditi 1500 pazienti. Il tasso di default (ricadute) dal trattamento antitubercolare in questa societ\u00e0 nomade diminu\u00ec drasticamente quando aumentammo gli aiuti alle famiglie anche con l\u2019inizio dei lavori alla Manyatta con le sue capanne tradizionali in un campo ai confini della citt\u00e0\"\u00bb.\n1979 La comunit\u00e0 si completa con l\u2019arrivo di Linda in giugno. \n1983 In agosto Liliana rientra definitivamente in Italia. Con Inge, fisioterapista tedesca, specializzata in \"mobility\", continua l\u2019attivit\u00e0 del Centro di riabilitazione.\n1984 Il 10 febbraio inizia il massacro di Wagalla. Annalena \u00e8 coinvolta nel recupero dei corpi e nella cura dei feriti. Viene pi\u00f9 volte richiamata dalla polizia e fatta bersaglio di diversi attentati. Riesce comunque a mandare a Nairobi, alle ambasciate straniere, fotografie di mucchi di cadaveri e feriti e con l\u2019aiuto di amici a fermare l\u2019eccidio che mirava allo sterminio della trib\u00f9 dei Degodia.\n1985 Ormai sola con Linda e Inge continua nel suo servizio con i pazienti della Bismillhai Manyatta e del Centro di riabilitazione. Poi, nel tentativo di farsi dimenticare e a causa delle continue vessazioni,si stabilisce dalle piccole sorelle a Eastleigh (Nairobi) e frequenta un corso di somalo, ma il 5 agosto viene espulsa dal paese, in tre giorni, come \"ospite non gradita\". In ottobre-novembre-dicembre si ritira nella comunit\u00e0 monastica di Monteveglio, poi a Cerbaiolo, eremo francescano aggrappato alla rupe e affacciato su boschi fitti, a 4km da Pieve S. Stefano. Annalena s\u2019immerge in quell'oasi di pace, il cuore traboccante perch\u00e9 l\u00ec vi entrano tutti gli \u00ab\"amati beni lasciati a Wajir,i poveri, i malati\u2026 ne ho il corridoio e la cella affollati e sono disposta a cedere loro ogni giorno i posticini pi\u00f9 ambiti e pi\u00f9 vicini\" \"alla stufa e poi io li riscaldo con tutto il bene, la tenerezza, la nostalgia che dilaga dal mio cuore\"\u00bb.\n1986 Il 4 gennaio le muore fra le braccia il babbo Guido: \u00ab\"Un evento di grazia\"\u00bb. Si ritira per vari mesi in diversi eremi: Montevecchio di Romagna, Gamogna e di nuovo Cerbaiolo. In ottobre frequenta un corso di leprologia a Fontilles (Spagna).A dicembre \u00e8 con Pina a Mogadiscio; incontra i \u00abfigli\u00bb che vengono dal Kenya con Linda e Maria Teresa.\nVisita il Basso Giuba, il lebbrosario dell\u2019isola Alessandra alla ricerca di un eventuale nuovo \u00ab\"solco di missione\"\u00bb.\nIl rientro in Africa - la Somalia secondo solco di Missione\n1987 Gennaio-novembre: ottiene dal Consolato somalo il Visa per un anno di volontariato gratuito a Belet-Weyne (400 km da Mogadiscio). Affiancando gli operatori dell\u2019IMT imposta un lavoro di monitoraggio della tbc per tutta la regione dell\u2019Hiran-Galgaduud e mette in funzione il vecchio dispensario alla periferia della citt\u00e0. \u00abHo prestato servizio volontario con l\u2019Italian Medical Team, un Organismo dell\u2019Istituto Italo Africano, che si occupava da cinque anni del Programma di Salute Primaria nella regione Hiran-Galgaduud in Somalia. Ero incaricata di tutto il lavoro di Controllo della Tubercolosi che comprendeva attivit\u00e0 ambulatoriali e cura dei ricoverati in un Sanatorio con 50 letti alla periferia di Beled Weyne, capitale regionale. Con l\u2019aiuto di colleghi mi occupai di programmazione, sviluppo e valutazione del programma e preparai operatori sanitari somali nel campo del controllo della tubercolosi\u00bb.\nSi verificano i primi casi di violenza, sequestri e bombardamenti nel nord da parte dei ribelli al regime di Siad Barre che dal 1969 detiene il potere. La repressione governativa \u00e8 brutale: Amnesty International registra un alto record di violazione dei diritti umani.\nIn dicembre entra clandestina con un visto turistico in Kenya e si rifugia nella casa di Joe Morris (operatore della ONG tedesca CBM e amico fedelissimo sin dai primi anni \u201970),dove pu\u00f2 accoglierei \u00ab\"figli\"\u00bb e i tanti \u00ab\"amati beni\"\u00bb che la raggiungono a turno dal deserto di Wajir. Queste visite si ripeteranno quasi ogni anno sino al 1996, ma la corrispondenza \u00e8 proseguita sempre intensa e regolare con tanti di loro sino alla fine.\n1988 Gennaio-febbraio-marzo-aprile: ottiene il diploma in \u00abTropical Community Medicine and Health\u00bb a Liverpool. A fine anno si prepara per tornare a Beled Weyne con un contratto annuale con l\u2019IMT come esperta di controllo della tubercolosi. \u00ab\"Aumentai a 105 il numero di letti nel sanatorio di Beled Weyne e nell'ambulatorio trattavamo circa 200 pazienti al giorno. Aprii un nuovo ambulatorio antitubercolare a Bulla Burte che ben presto giunse a curare 100 persone al giorno e aumentai considerevolmente il numero di pazienti a Jalalaqsi\"\u00bb.\n1989 In luglio: viene ucciso a Mogadiscio in cattedrale il vescovo Pietro Colombo, una delle poche voci che avevano denunciato gli eccidi. Ha inizio una guerra civile che il governo reprime duramente.\n1990 Agosto: aggredita e sequestrata a Beled Weyne, per tre giorni, assieme alla sua equipe medica, da una delle tre formazioni in lotta contro il governo. Portati sino al confine etiope, sorpresi da una pattuglia di truppe regolari, sono investiti da una raffica di proiettili. Tutti i ribelli sono uccisi e i cooperanti italiani liberati e trasferiti a Mogadiscio.Torna in Italia.\n1991 Gennaio: Siad Barre fugge, deposto dal Congresso che lo sostituisce col moderato Ali Mahdi, presidente provvisorio; il generale Aidid non lo riconosce e ha inizio la guerra civile. Marzo: rientra in una Somalia distrutta. Fa ripulire la citt\u00e0 di Mogadiscio ingombra di cadaveri insepolti. Ci sono folle di profughi e moribondi, case, fabbriche e moschee scoperchiate. Presso il SOS, una ONG austriaca, organizza per la popolazione affamata un centro nutrizionale; riattiva l\u2019ospedale Forlanini totalmente abbandonato dal personale medico, mentre imperversano i combattimenti in una citt\u00e0 spaccata in due dalla linea verde che separa i quartieri dominati dalle due fazioni rivali che si sono divise la citt\u00e0.\nGiovani \u00abmorian\u00bb, come animali selvaggi, assaltano convogli e case assetati di rapina e violenze. Comincia a organizzare un centro per la cura della tubercolosi a Merka, l\u2019antica citt\u00e0 araba sulla costa a 60 km a sud, dove c\u2019\u00e8 s\u00ec una drammatica situazione umanitaria, ma non infuriano i combattimenti, e per tutto il \u201991 fa la spola Mogadiscio- Merka.\nMaggio: il Somaliland proclama l\u2019indipendenza e la separazione dalla Somalia.\nDicembre: a Mogadiscio \u00e8 di nuovo aggredita e minacciata di morte assieme all\u2019amica Antonietta, la vita viene loro miracolosamente risparmiata.\n1992-1993 A Merka: riattiva il porto in disuso da 25 anni per consentire l\u2019arrivo di aiuti umanitari internazionali; gestisce con il dott. Mario Neri una struttura ospedaliera per malati di Tbc; inizia scuole e un centro nutrizionale.\nDicembre: Operazione Restore Hope, una forza multinazionale guidata dagli USA per disarmare le milizie di Aidid, seguita da tentativi vari (Unosom I e Unosom II) dell\u2019ONU dimissioni \"peacekeeping\".Tutti i militari si ritirano nel marzo 1995 registrando un totale fallimento dell\u2019avventura somala; \u00e8 per la Somalia l\u2019abbandono internazionale.\n1993 Al largo del porto di Merka, a bordo della S. Giorgio della Marina militare italiana, le viene consegnata l\u2019onorificenza di cavaliere della Repubblica. Ottobre: a seguito di richieste di denaro, estorsioni, minacce e soprusi, dopo inutili riunioni con i vecchi dei clan per spiegare che la sua opera non poteva essere di continuo ostacolata, decide di congelare il programma dei malati.\n1994 Marzo: a Mogadiscio in un agguato vengono uccisi la giornalista Ilaria Alpi e il suo operatore Miran Hrovatin. Luglio: consegna la gestione dell\u2019ospedale alla Caritas italiana, che invia la dott.ssa Graziella Fumagalli. Rientra in Italia.\n1995 Si ritira per un anno sabbatico nei diversi eremi che le offrono un\u2019ospitalit\u00e0 anonima, discreta e di radicale isolamento: Cerbaiolo, Castagnolo di Civitella, Campello sul Clitunno. Ottobre: viene uccisa a Merka Graziella Fumagalli. Annalena interrompe la vita eremitica per partire di nuovo.\nIl Somaliland terzo solco di Missione\n1996 Novembre: dopo brevi viaggi in India, Etiopia e Sudan per verificare una nuova possibilit\u00e0 di missione, decide di stabilirsi a Borama, nel Somaliland, un Paese in pace. Avvia il programma di cura della Tbc nell'ospedale di pochi posti letto. L\u2019OMS le fornisce tutti i farmaci antitubercolari, lei applica il metodo DOT con tale dedizione e competenza che nell'anno 2000 si registra un calo vertiginoso di malati (quasi la met\u00e0 del primo anno. Annalena non spiegandosi il perch\u00e9 molti ammalati non guariscano si accorge del problema AIDS). Apre scuole di alfabetizzazione e di Corano per i malati.\n1997 Dal Kenya arriva Mohamud (29 anni), il primo \u00abfiglio\u00bb sordo che aveva raccolto a 4 anni a Wajir, allevato e fatto studiare. Intraprendente e intelligentissimo \u00e8 arrivato a Borama, passando dall\u2019Etiopia in un viaggio avventuroso e un arresto di cinque giorni. Con lui organizza una scuola di frasche, nella sua casa, per bambini sordi. Questa diviene la prima scuola speciale in tutta la Somalia. La BBC somala viene a fare un servizio: Mohamud vive il suo momento di gloria. Altre ragazze somale poliomielitiche riabilitate a Wajir negli anni Settanta riescono a raggiungere Borama pur muovendosi con pesanti apparecchi ortopedici. Sono venute a far visita per vari mesi alla loro mamma. A dicembre arriva anche Daud, l\u2019amato figlio allevato con altri cinque fino al momento dell\u2019espulsione dal Kenya.\n1998-2000 L\u2019arrivo di malati dalla Somalia, dall\u2019Etiopia, da Gibuti la costringe a installare tende intorno all\u2019ospedale. L\u2019UNHCR (Alto commissariato per i rifugiati) si offre di costruire due reparti per il centro Tbc. La cosa suscita polemiche e timori di contagio per la popolazione, che guarda con sospetto l\u2019afflusso eccessivo di ammalati anche di AIDS.\n1998 A settembre \u00e8 inviata dall\u2019OMS al Cairo come \"temporary advisor\" e referente per la Somalia sulla \"Dot\u2019s policy\" che vorrebbe implementare in tutti i Paesi del Terzo Mondo.\nSar\u00e0 invitata negli anni successivi come esperta nei meeting internazionali a Beirut, Damasco, Rabat, Amman, in Namibia.\nRicerca l\u2019aiuto di un medico e di una ONG per la gestione dell\u2019ospedale, nella speranza di poter scegliere un piccolo solco di servizio, senza la responsabilit\u00e0 di migliaia di vite umane, dopo quattro anni d\u2019intensa attivit\u00e0 e l\u2019inutile attesa di compagni di strada capaci di condividere il suo ideale di vita e di fede.\nNovembre: organizza a Borama un \u00abEye camp\u00bb per un\u2019\u00e9quipe di medici oculisti kenioti, sponsorizzati da CBM, che per una settimana operano pazienti.\n2000 Giugno: primo incontro con la comunit\u00e0 degli anziani e delle autorit\u00e0 sul problema delle FGM (mutilazioni genitali femminili).\nOttobre: il comitato italiano di UNICEF le offre il premio annuale per la pace; non viene in Italia: \u00ab\"Sono spiritualmente incapace di accettare premi\"\u00bb. Il dott. Ahmed Askar, somalo originario di Borama, arriva dalla Finlandia per assumere la responsabilit\u00e0 dell\u2019ospedale. A fine anno grande evento a Nairobi: per le pressioni enormi degli MPS (membri del parlamento), il governo ammette il crimine di Wagalla del 1984, chiede perdono per il massacro. La BBC ne parla per giorni e giorni.\n2001 Gennaio: Doreen (75 anni), esperta inglese dell\u2019UNESCO, fondatrice di una ONG (\"Deaf initiatives for the third world\"), figlia di babbo sordo e nipote di nonni sordi, va a Borama per tre settimane per insegnare ai sordi e ai loro insegnanti. Ritorner\u00e0 nel 2002 e 2003.\nNovembre: invitata a Roma dal Pontificio consiglio per la pastorale della salute, accetta soprattutto per le pressioni degli amici italiani. Il testo, unica testimonianza della sua vita, sar\u00e0 considerato il suo testamento spirituale.\n2002 Intensa attivit\u00e0 di clinica TB con infermieri e laboratoristi nei villaggi sino al confine con Djibouti, organizza incontri con gli anziani anche per sensibilizzare la gente sul problema della FGM.\nMarzo: per cinque giorni si ripete il \u00abmiracolo\u00bb di 450 ciechi che vedono dopo l\u2019intervento dell\u2019Eye Unit di Nairobi. Al personale e ad alcuni pazienti d\u00e0 una maglietta con la scritta in somalo di un \u00absilenzioso\u00bb versetto del Vangelo di Giovanni: \u00abEro cieco e ora vedo\u00bb.\nOttobre-novembre: manifestazioni contro Annalena perch\u00e9 accoglie anche i malati di AIDS e \u00abcontagia una comunit\u00e0 di puri\u00bb. Pare che sia tutto orchestrato dall'avidit\u00e0 di alcuni capi che la accusano follemente di prendere tutti i contratti delle Nazioni Unite senza lasciare loro spazio per ottenere denaro. Dimostrazioni varie, cartelli, sassaiole. Parte della popolazione, il ministro dell\u2019Interno, quello della Sanit\u00e0 la sostengono e le assicurano solidariet\u00e0 e protezione. Dopo un mese di ostilit\u00e0 incontra per un confronto diretto e franco tutti i principali leader delle manifestazioni che imprevedibilmente confessano in pubblico di aver sbagliato, chiedono perdono. \u00ab\"Non ho bisogno di perdonare nessuno\u2026 \u00e8 stato il trionfo della ignoranza e durezza di cuore\u2026 e poi credo che la Croce \u00e8 al centro della storia dell\u2019umanit\u00e0 e solo attraverso la croce tutto acquista un senso\"\u00bb.\n2003 Febbraio: un anziano inglese, pilota al tempo di Wagalla, ufficiale di polizia inviato dal governo, viene ad annunciarle che si sta preparando il suo ritorno trionfale in Kenya, dopo la deposizione del presidente Moi. \u00ab\"Io non voglio nessuna \u201criabilitazione\u201d. Non voglio raccontare il massacro. Non voglio imperversare contro i criminali di allora\"\u00bb.\nMarzo: solenne manifestazione pubblica in cui le tradizionali \u00ab\"circumcisers\"\u00bb (le donne che praticano l\u2019infibulazione e la circoncisione) rinunciano pubblicamente al loro lavoro, consegnano gli strumenti di demolizione con una dichiarazione di \u00ab\"rinuncia per amore di Allah\"\u00bb e Annalena d\u00e0 loro un impiego o una somma in denaro per iniziare un\u2019altra attivit\u00e0.\n25 giugno, Ginevra: l\u2019UNHCR le consegna il prestigioso premio Nansen (istituito nel 1954) per la dedizione nei suoi ultimi 35 anni alle comunit\u00e0 somale. Lo accetta a fatica e solo per attirare l\u2019attenzione del mondo sulla martoriata Somalia.\n30 giugno, Forl\u00ec: primo e ultimo incontro pubblico nell\u2019auditorium della Cassa dei Risparmi, che non riesce a contenere l\u2019enorme afflusso di gente. Torna a Borama. Luglio-settembre: nuove manifestazioni di ostilit\u00e0, minacce, persecuzioni e calunnie. \u00ab\"Un movimento folle di rifiuto della verit\u00e0,della giustizia,della compassione\"\u00bb. Accetta di fare una missione di supervisione dei centri Tbc in Sud Sudan.\n28 settembre: accoglie con gratitudine Ahmed e Dahaba Noor da Wajir, ultimo incontro con i volti amati del suo deserto.\n5 ottobre, ore 19: al rientro dopo la visita serale agli ammalati, viene uccisa da due sicari con un colpo alla nuca. Muore dopo circa mezz'ora e l\u2019inutile dono del loro sangue da parte di alcuni malati. Le sue ceneri sono state sparse, come aveva espressamente chiesto, nell\u2019eremo di Wajir \u00ab\"sulla sabbia del deserto pi\u00f9 amato del mondo\"\u00bb.\nPoche lapidarie parole su un foglietto scritto a mano: \u00ab\"Non parlate di me che NON avrebbe senso, MA date gloria al Signore per gli infiniti indicibilmente grandi doni di cui ha intessuto la mia vita. Ed ora tutti insieme incominciamo a servire il Signore, perch\u00e9 fino ad ora ben poco noi abbiamo fatto\"\u00bb. \nLa marcia della pace.\nIl 7 ottobre 2012, si \u00e8 svolta la Prima Marcia della Pace \"Sulle orme di Annalena Tonelli ed Ernesto Balducci\", da Forl\u00ec a Bertinoro."}
{"id": "299586", "revid": "671029", "url": "https://it.wikipedia.org/wiki?curid=299586", "title": "Domenico II Contarini", "text": "Giovent\u00f9.\nSi sa per certo che in giovent\u00f9 studi\u00f2 ed ebbe un'accurata istruzione anche se poi la utilizz\u00f2 assai poco nel \"cursus honorum\". La sua vita pubblica infatti per alcuni aspetti fu \"scialba\"; il fratello Angelo, scapolo e per questo designato dalla famiglia a carriera assai prestigiosa, infatti ricopr\u00ec tutti gli incarichi pi\u00f9 prestigiosi, lasciando a Domenico posti meno importanti.\nA parziale compenso, lui pot\u00e9 sposare Paolina Tron, nel 1607, da cui ebbe un figlio, Giulio (1611 \u2013 1676), futuro procuratore di S. Marco, e ben cinque figlie (Chiara, Maddalena, Laura e altre due, diventate suore).\nVita politica.\nCondusse una vita privata tranquilla e rilassata ma non rinunci\u00f2 per\u00f2 a frequentare gli ambienti di governo, dove sperava sempre di procacciare favori per il fratello, astro nascente della politica veneziana. Ascoltava attentamente, si faceva numerosi amici, raccomandava il fratello Angelo a tutti.\nVisse senza prender alcuna parte la vicenda Corner\u2013Zeno del 1627 \u2013 1628, lo scontro tra la famiglia Corner, che cercava di creare un blocco di potere attorno a s\u00e9 in modo tale da influenzare la vita della repubblica veneziana, e Renier Zeno, uno dei capi del Consiglio dei Dieci, deciso ad impedirlo. Il Contarini disapprov\u00f2 entrambe le parti, scrivendo dei Corner come persone incapaci di prendere davvero il potere e dello Zeno come persona sovvertitrice e pericolosa per lo stato con le sue idee innovative.\nAccett\u00f2 senza protestare il ruolo subalterno cui era stato destinato sin dall'infanzia, visto che si narra che piuttosto che farsi eleggere preferisse frequentare il Senato dove poteva distribuire favori e chiedere aiuti per il fratello, sempre bisognoso di nuovi alleati. Nonostante questo tono dimesso, la sua vita pubblica non era per\u00f2 proprio inesistente: venne eletto nel Consiglio dei X, alcune volte Savio del Consiglio, nel marzo 1655 figurava come vice\u2013doge nell'elezione che porter\u00e0 alla vittoria Carlo Contarini.\nNel frattempo le ambizioni della famiglia, giunte al culmine con la fallita candidatura di Angelo al dogato nel 1646, parevano spegnersi con la morte di questo (1657). Domenico aveva pi\u00f9 di settant'anni e nessuna grossa carriera alle spalle per poter ambire a cariche molto importanti, mentre il figlio Giulio era ancora troppo giovane per poterle raggiungere. Pareva che il lavoro di un'intera generazione fosse andato sprecato.\nElezione a Doge.\nVedovo, ritiratosi in Val Nogaredo, il Contarini s'apprestava a passare gli ultimi tempi della sua vita in tranquillit\u00e0.\nIl 30 settembre del 1659 moriva improvvisamente il Doge Giovanni Pesaro e, seppur con pochi candidati, l'equilibrio tra concorrenti e la paura di dover continuare gli scrutini per tanto tempo fece optare i quarantuno elettori dogali ad assegnare ben quaranta voti a lui, praticamente semisconosciuto, al settimo scrutinio (16 ottobre 1659).\nLa maggior parte dei nobili non approvarono la scelta: la guerra contro i turchi infuriava da quindici anni e si riteneva che per rappresentare la Repubblica Veneta in quel frangente servisse una persona esperta e capace, a differenza del Contarini, vecchio e in pessime condizioni di salute.\nEppure questa scelta probabilmente non fu casuale: il governo veneziano, osservando la dinamica delle elezioni dogali del XVII secolo, pareva preferire far eleggere vecchi che si potessero manovrare e dominare facilmente, piuttosto che giovani politici \"rampanti\" che, approfittando della debolezza dello stato, fossero tentati di sovvertire l'ordine precostituito imponendo una monarchia.\nIn ogni caso, considerando la vita media dell'epoca e considerando la sua et\u00e0 avanzata (settantaquattro anni), probabilmente ci s'aspettava che regnasse poco, qualche anno, giusto il tempo per far emergere qualche nome in grado di succedergli; infatti tra il 27 febbraio 1655 (morte del Doge Francesco Da Molin) al 30 settembre 1659 (morte del doge Pesaro) si erano succeduti sul trono dogale ben quattro dogi ed il Contarini era il quinto.\nPur sorpreso, il Contarini accett\u00f2 molto volentieri la carica. Questa scelta venne accolta con favore anche dal popolo che lo rispettava perch\u00e9 non era mai stato borioso o prepotente. Nonostante dunque la poca celebrit\u00e0 del personaggio il Contarini riusc\u00ec a farsi benvolere per tutti i sedici lunghi anni di dogato che ebbero il merito di riportare un po' di stabilit\u00e0 istituzionale nel governo, dopo le numerose successioni dei dogi.\nNon fu mai un grande regnante e neppure gliene fu data la possibilit\u00e0; anzi, ogni sua iniziativa fu prontamente bloccata sul nascere e i consiglieri gli ricordarono, pi\u00f9 d'una volta in brusco modo, il suo ruolo di pura e semplice rappresentanza.\nNei primi dieci anni del suo dogato la guerra con i turchi infuri\u00f2 pi\u00f9 terribile che mai: nel 1644 l'impero turco, desideroso d'impossessarsi dell'isola di Creta (Candia), gioiello dell'impero commerciale veneziano, accampando come scusa il fatto che tra le insenature dell'isola trovassero rifugio pirati che colpivano le coste ed i convogli turchi, avevano attaccato a sorpresa impadronendosi della maggior parte delle fortezze dell'isola.\nSin dal 1646, dopo due anni di scontri, la citt\u00e0 principale di Candia era stata stretta in assedio, pur non totale, essendo i veneziani ancora padroni dei mari e per questo potendo rifornire la piazzaforte da quel settore: la lotta era rapidamente entrata in una fase di stallo.\nOrmai s'era giunti ad una lotta che travalicava ogni odio: tra quelle mura di quella citt\u00e0 semidistrutta dalle artiglierie si decideva della sopravvivenza stessa della Repubblica; l'idea che inquietava la dirigenza veneziana era quella d'una possibile penetrazione turca in gran parte del Mar Mediterraneo. L'Europa aiutava marginalmente Venezia che sosteneva da sola l'impari lotta profondendo con generosit\u00e0 tutti i suoi averi.\nIl Senato aveva fatto voto di non cedere mai Candia, salvo non ci fosse nessun'altra possibilit\u00e0 e teneva fede a ci\u00f2 detto: i mercati andavano in rovina, le casse dello Stato erano completamente vuote, moltissime famiglie erano costrette a mendicare per strada, migliaia di uomini morivano in guerra, ma Candia resisteva. Il Contarini sostenne pi\u00f9 volte la patria con offerte ed incitamenti, diventando presto una specie di \"padre\" per i giovani nobili veneziani che, in molti casi, lo presero come modello di rettitudine e spirito: si dice che durante le udienze pubbliche molti s'alzassero esclamando a gran voce lodi per il suo portamento e la nobilt\u00e0 del suo animo.\nIl 6 settembre del 1669 il provveditore Francesco Morosini (poco amato dal Contarini che nell'agosto del 1661, di ritorno questi a Venezia dall'isola dove aveva comandato la piazzaforte, lo tratt\u00f2 freddamente e non fu felice quando gli venne rinnovato l'incarico nel 1667), famoso condottiero e poi doge degli anni Ottanta e Novanta di quel secolo, ridottisi i difensori a soli tremila contro forze spaventosamente superiori, con le mura distrutte e con pochissime case ancora in piedi, si vedeva costretto a firmare la resa.\nDopo venticinque anni di lotta la guerra era finita: Venezia aveva perso 190 milioni di ducati e oltre 30.000 uomini. Comunque anche i turchi non erano in condizioni migliori, avendo subito 80.000 perdite e avendo spesi svariati milioni in una impresa che doveva durare pochi mesi secondo le intenzioni originarie.\nIl Contarini, vecchio ed acciaccato, partecip\u00f2 marginalmente ai processi che si svolsero contro il Morosini ed i suoi collaboratori per aver ceduto la fortezza di Candia senza aver consultato il governo (1670). Nonostante questi tristi fatti, gli ultimi anni passarono lieti, soprattutto per via del matrimonio di suo nipote Angelo con Elena Nani, e per la nascita di Giulio Felice, nel 1671, che rese il Contarini bisnonno.\nPoco altro accadde in un'epoca dove, dopo la fine della guerra, Venezia cercava soprattutto di ripristinare le rotte mercantili, ferme da parecchio tempo a seguito delle ostilit\u00e0, e di pareggiare il bilancio, pesantemente in rosso."}
{"id": "299591", "revid": "1318658", "url": "https://it.wikipedia.org/wiki?curid=299591", "title": "Le notti bianche", "text": "Le notti bianche (in russo: \u0411\u0435\u043b\u044b\u0435 \u043d\u043e\u0447\u0438, \"Belye No\u010di\"), \u00e8 un racconto giovanile di F\u00ebdor Dostoevskij, pubblicato per la prima volta nel 1848, sulla rivista \"Ote\u010destvennye zapiski\" (\"Annali patri\"), n. 12. \nL'opera prende il nome dal periodo dell'anno noto col nome di notti bianche, in cui nella Russia del nord, inclusa la zona di San Pietroburgo, il sole tramonta dopo le 22.\nTrama.\nUn sognatore, nella magia vagamente inquieta delle nordiche notti bianche, isolato dalla realt\u00e0 e da qualsiasi rapporto di amicizia, durante una sua passeggiata notturna incontra, sul lungofiume, una ragazza che risveglia in lui il sentimento dell'amore: comincia cos\u00ec la sua \"educazione sentimentale\". Lei si chiama Nasten'ka, \u00e8 una diciassettenne e viene subito colpita dal carattere timido e impacciato di lui, tanto che si incontrano di nuovo la notte dopo. Il romanzo si svolge in quattro notti, durante le quali i due si aprono l'uno all'altra. Il protagonista rivela tutto il suo distacco dalla realt\u00e0, e il suo mondo di fantasie, tetro e illusorio, mentre lei si sfoga sulla sua vita privata. La ragazza racconta che vive sotto il controllo di una vecchia nonna cieca che arriva persino ad appuntare il proprio vestito a quello della ragazza con uno spillo, e che sta aspettando, da un anno ormai, il suo amore perduto, un inquilino della nonna che, dopo la sua rivelazione d'amore, le aveva chiesto un anno di attesa, data la povert\u00e0 di lui, senza per\u00f2 prometterle nulla. Passato l'anno, Nasten'ka invia una lettera al coinquilino e fissa un incontro per la notte, che non avverr\u00e0. Quindi decide di dimenticarlo, seppur con scarsi risultati, e anche in lei pare esser nato lo stesso sentimento che prova il sognatore. Tutto finisce quando l'uomo, che non l'aveva dimenticata, giunge all'appuntamento la quarta notte, ricomparendo nella vita della ragazza. Allora il protagonista capisce che \u00e8 tutto inutile e riscivola nella sua tana, nella solitudine dei sogni.\nLa citt\u00e0 di Pietroburgo.\nIl racconto \u00e8 ambientato nella citt\u00e0 di Pietroburgo, citt\u00e0 dove Dostoevskij trascorse la sua giovinezza e che far\u00e0 da scenario anche a \"Delitto e castigo\".\nNelle \"Memorie del sottosuolo\" la definisce la citt\u00e0 \"... pi\u00f9 astratta e premeditata di tutto il globo terrestre\". \nTemi.\nNe \"Le notti bianche\" appaiono alcuni dei temi dell'opera di Dostoevskij: \nFilm.\nIl racconto ha ispirato:"}
{"id": "299592", "revid": "1652635", "url": "https://it.wikipedia.org/wiki?curid=299592", "title": "Lupin", "text": ""}
{"id": "299593", "revid": "319274", "url": "https://it.wikipedia.org/wiki?curid=299593", "title": "Orsigna (torrente)", "text": "L'Orsigna \u00e8 un breve ed impetuoso torrente dell'Appennino tosco-emiliano incluso nella provincia di Pistoia. A dispetto della limitata lunghezza (7,7\u00a0km) costituisce un importante affluente di sinistra del fiume Reno, sia per ragioni idrauliche, sia per ragioni storiche anche perch\u00e9 situato, gi\u00e0 in passato, al confine tra Toscana ed Emilia. Il torrente prende probabilmente nome dal paese di Orsigna, che sorge a circa la met\u00e0 del suo corso.\nPercorso.\nNasce, col nome di \"fosso di Pian Silvano\", dal versante meridionale del poggio delle Ignude (1.735\u00a0m), nel massiccio di monte Gennaio, sullo spartiacque appenninico fra il Reno e il Serchio (valle della Verdiana, affluente della Lima a sua volta affluente del Serchio); a monte di Casa Corrieri si unisce con un altro ramo, detto \"Fosso Forone\" che gli arriva da sinistra in parte dal monte Orsigna, in parte dal Passo di Porta Franca ed assume il nome di \"Orsigna\". Poi scende, , con pendenza assai accentuata, per una valle assai ampia e sostanzialmente rettilinea (di tipo \"alpino\", ovvero a U, tipico residuo di ghiacciai preistorici) ed ammantata di boschi, tra cui la Foresta del Teso (o dell'Orsigna), abitati da castagni, faggi, querce, abeti e praterie, che va man mano restringendosi fino alla profonda forra che ne caratterizza l'ultimo chilometro, prima della confluenza nel Reno. Riceve numerosi piccoli e precipiti affluenti sia da destra, sia da sinistra (fra cui un altro Rio Orsigna che passa anche per l'omonima borgata) provenienti dall'elevata cerchia di monti (Cocomero, Orsigna, Poggio delle Ignude, Poggio dei Malandrini, Poggio Catinaccio, Punta della Crina, Punta dell'Inferno, ecc.) che delimitano la valle, il cui crinale solo raramente s'abbassa a meno di 1.400\u00a0m s.l.m.); , sicch\u00e9 il torrente arriva alla confluenza col Reno, a Setteponti alla periferia nord di Pracchia, sempre ben fornito d'acqua.\nLa valle.\nLa valle \u00e8 punteggiata di piccole borgate poste a mezza costa: Orsigna, Le Volti, Lavacchini, Case Corrieri, Aldria, ecc., tutte in provincia di Pistoia escluso V\u00eczzero, frazione del Comune di Alto Reno Terme, che \u00e8 l'abitato pi\u00f9 meridionale della provincia di Bologna. Nell'ultimo chilometro prima della confluenza in Reno l'Orsigna segna il confine fra Emilia-Romagna (Bologna) e Toscana (Pistoia). La sua confluenza col Reno, in localit\u00e0 Setteponti, segna il confine amministrativo fra la provincia di Bologna e quella di Pistoia. A esclusione di un edificio sulla riva destra del Reno, ricompreso nella provincia di Pistoia, tutti i rimanenti appartengono alla provincia di Bologna.\nLa sua valle, fino a met\u00e0 del XIX secolo, costituiva uno dei principali passaggi fra nord e sud Italia, poich\u00e9, la strada principale per la Toscana, abbandonata la valle del Reno a Porretta Terme (la gola del Reno di 14\u00a0km fra Ponte della Venturina e Pracchia era ritenuta troppo impervia e pericolosa per farvi passare una strada), proseguiva in quota fino al valico di Porta Franca (1.550\u00a0m s.l.m.), fra le valli del torrente Silla e del torrente Orsigna, per reimmettersi, a Pracchia, nell'alta valle del Reno e proseguire fino a Pistoia attraverso il valico del Poggiolo (761\u00a0m s.l.m., detto anche \"Le Piastre\"). Fu solo con la costruzione della ferrovia Porrettana (1864) che la valle del Reno divenne un passaggio anche stradale di collegamento fra Porretta Terme e Pistoia (Traversa di Pracchia, gi\u00e0 S.S. 632 ora S.P. 632).\nOggi l'economia della valle \u00e8 rappresentata per lo pi\u00f9 da un turismo montano, essendo la maggior parte delle abitazioni utilizzate per la villeggiatura. La valle, percorsa da una carrozzabile asfaltata praticamente solo fino a Orsigna e Aldria presenta tuttavia notevoli scorci panoramici fra i quali la cima del Monte Pidocchina (1.296\u00a0m s.l.m.) che la fronteggia dal versante di destra del fiume Reno, salendovi da Pracchia."}
{"id": "299594", "revid": "1573940", "url": "https://it.wikipedia.org/wiki?curid=299594", "title": "Belomanzia", "text": "Belomanzia (da \"belos\", \"giavellotto\" e \"mantik\u00e9\", \"divinazione\") pu\u00f2 essere definita la divinazione realizzata tramite l'impiego di frecce senza punte e impennaggi (in arabo \"qid\u1e25\"), ovvero di semplici bastoncelli. La loro estrazione a sorte, dopo aver attribuito preventivamente un preciso valore o responso agli oggetti, pu\u00f2 determinare la soluzione di un interrogativo che si \u00e8 voluto demandare appunto a entit\u00e0 soprannaturali.\nLa pratica \u00e8 stata attuata nella Arabia preislamica e nella stessa et\u00e0 islamica.&lt;br&gt;\nNel primo caso, divinit\u00e0 oracolari quali il meccano Hubal o Dh\u016b l-Khala\u1e63a nella localit\u00e0 di \u1e6cab\u0101la si esprimevano secondo questa metodologia divinatoria, grazie ai servigi offerti a pagamento dai custodi (\"s\u0101din\") del relativo santuario. Nel secondo caso, in una particolare circostanza attinente al diritto ereditario sciita ismailita o duodecimano, \u00e8 l'Im\u0101m stesso a procedere, adottando una determinata liturgia e ben precise formule, riportate nei relativi testi giuridici."}
{"id": "299597", "revid": "1169970", "url": "https://it.wikipedia.org/wiki?curid=299597", "title": "Concilio", "text": "Il concilio o sinodo \u00e8, nella vita di alcune Chiese cristiane (come quelle ortodosse orientali, quella cattolica romana, e diverse Chiese riformate), una riunione di rappresentanti delle diverse chiese locali, per raggiungere un consenso attorno a un argomento riguardante la fede o per prendere decisioni di natura pastorale o disciplinare.\nIl termine \"sinodo\" deriva dal greco \"synodos\", composto dalla particella \"syn\" (che significa: insieme) e dal sostantivo \"od\u00f2s\" (che significa: cammino). Questa etimologia fa capire immediatamente che il sinodo \u00e8 un organismo avente il preciso scopo di permettere una partecipazione ampia di tutte le componenti ecclesiali (per esempio, tra Cattolici e Ortodossi: vescovi, presbiteri, diaconi, religiosi, laici) alla vita della Chiesa: attraverso il sinodo, cio\u00e8, il \"cammino\" viene percorso \"insieme\". L'equivalente latino di \"synodos\" \u00e8 \"concilium\".\nI concili particolari o sinodi.\nFin dall'antichit\u00e0, i vescovi locali di una provincia o di una regione erano soliti riunirsi in assemblea per affrontare problemi locali, sia dogmatici, che morali, e soprattutto di disciplina o giurisdizione ecclesiastica. Nascono cos\u00ec i sinodi o concili locali o particolari, di cui \u00e8 costellata la storia della Chiesa. Di solito questi concili, che spesso avevano un carattere nazionale, venivano convocati dal metropolita della regione; non \u00e8 raro il caso di concili locali presieduti da legati papali.\nLa loro frequenza ancora elevata durante tutto il Medioevo, and\u00f2 diradandosi dopo il Concilio di Trento e il Codice di Diritto Canonico del 1917 ripristin\u00f2 il loro uso, introducendo l'obbligo di celebrare un concilio provinciale ogni 25 anni e una conferenza dei Vescovi almeno a cadenza quinquennale.\nPer indicare i concili particolari in genere si utilizza il termine \u00absinodo\u00bb, per distinguerlo da concilio, utilizzato per lo pi\u00f9 per indicare i Concili ecumenici.\nStando alla testimonianza degli \"Atti degli Apostoli\", il primo sinodo della storia della Chiesa fu il concilio di Gerusalemme.\nSinodo nella Chiesa cattolica.\nNella Chiesa cattolica, a seconda della propria conformazione e del proprio ambito di intervento, si distingue il sinodo dei vescovi dal sinodo diocesano.\nSinodo dei vescovi.\n\u00c8 una riunione a cui non partecipano tutti i vescovi, ma solo alcuni, secondo il criterio della rappresentanza. Si differenzia dunque dal Concilio ecumenico. Nella Chiesa moderna si configura come un'istituzione permanente, creata da papa Paolo VI il 5 settembre 1965 con il motu proprio \"Apostolica sollicitudo\", per rendere stabile e reale il vincolo di comunione tra i vescovi e la loro corresponsabilit\u00e0 nella guida della Chiesa. In seguito \u00e8 stato disciplinato dai canoni 342-348 del Codice di diritto canonico e dal canone 46 del Codice dei canoni delle chiese orientali. I canoni stabiliscono che il sinodo \u00e8 formato da vescovi ed \u00e8 sotto la diretta autorit\u00e0 del Pontefice; si riunisce:\nSinodo diocesano.\nViene previsto e regolamentato dal Codice di diritto canonico ai canoni 460-468; tali norme vanno ampiamente integrate con quanto previsto dalla \"Istruzione sui sinodi diocesani\" pubblicata congiuntamente dalla Congregazione per i vescovi e dalla Congregazione per l'evangelizzazione dei popoli nel 1997 (vedi il testo integrale).\nLa normativa del Codice di Diritto Canonico.\nIl Codice di Diritto Canonico disciplina i concili particolari nei cann. 439-446, situato nel Libro II (Il Popolo di Dio), parte II (Costituzione Gerarchica della Chiesa), Sezione II (Le chiese particolari e i loro raggruppamenti), titolo II (I raggruppamenti di chiese particolari), capitolo III (I concili particolari).\nInvece tratta dei concili ecumenici nei cann. 336-341 dello stesso Libro II, parte II, alla Sezione I (La suprema autorit\u00e0 della Chiesa), capitolo I (Il romano pontefice e il collegio dei vescovi), articolo II (il collegio dei vescovi).\nSinodo nella Chiesa ortodossa.\nNelle chiese ortodosse i sinodi sono riunioni di vescovi; sono lo strumento fondamentale per l'elezione dei vescovi e lo stabilimento di norme ecclesiastiche inter-diocesane. Il pi\u00f9 importante sinodo russo fu il Santissimo sinodo.\nSinodo nella Chiesa valdese.\nIl sinodo valdese \u00e8 annuale. In esso vengono assunte in modo assembleare tutte le decisioni teologiche e organizzative."}
{"id": "299598", "revid": "1305772", "url": "https://it.wikipedia.org/wiki?curid=299598", "title": "Far Beyond Driven", "text": "Far Beyond Driven \u00e8 il settimo album del gruppo musicale Pantera. Venne pubblicato il 18 marzo 1994 dalla EastWest Records.\nNegli Stati Uniti il disco ebbe un successo strepitoso, giungendo primo nella Billboard 200 e 21\u00b0 con il singolo Planet Caravan nella Mainstream Rock Tracks.\nDescrizione.\n\u00c8 considerato uno dei dischi pi\u00f9 pesanti ad aver raggiunto il primo posto della classifica degli album pi\u00f9 venduti negli Stati Uniti d'America.\n Alcune delle canzoni dell'album sono diventate grandi classici del repertorio dei Pantera, come \"5 Minutes Alone\", \"I'm Broken\" e \"Slaughtered\".\nAlcune edizioni dell'album sono accompagnate dal DVD dei \"Watch It Go Part 3\", che ritrae momenti di svago del gruppo e anche i video dei singoli \"5 Minutes Alone\" e \"I'm Broken\".\nLa copertina ufficiale ritrae un'immagine della testa di Phil Anselmo perforata da un trapano, modificata da un filtro blu. Originariamente avrebbe dovuto ritrarre un trapano nell'atto di perforare un ano, ma a causa di problemi di censura fu cambiata. In Australia e in Nuova Zelanda \u00e8 uscito in edizione limitata un box set contenente entrambe le copertine, mentre l'edizione speciale per il 20\u00ba anniversario dall'uscita dell'album, pubblicato nel 2014, presenta la copertina originale.\nNel giugno del 2017 la rivista \"Rolling Stone\" ha collocato l'album alla trentanovesima posizione dei 100 migliori album metal di tutti i tempi.\nIl titolo dell'album viene da una chitarra di Dimebag che usava dal vivo per i brani accordati in Re, la \"Far Beyond Driven ML\". Essa \u00e8 color \"TransBrazilia\", ma esiste anche un modello con raffigurata la copertina censurata.\nTracce.\nTesti e musiche di Dimebag Darrell, Vinnie Paul, Phil Anselmo e Rex Brown."}
{"id": "299599", "revid": "373458", "url": "https://it.wikipedia.org/wiki?curid=299599", "title": "Medio evo", "text": ""}
{"id": "299600", "revid": "106939710", "url": "https://it.wikipedia.org/wiki?curid=299600", "title": "Leuggern", "text": "Leuggern (toponimo tedesco) \u00e8 un comune svizzero di 2\u00a0143 abitanti del Canton Argovia, nel distretto di Zurzach.\nStoria.\nDal suo territorio nel 1816 furono scorporate le localit\u00e0 di B\u00f6ttstein e Oberleibstadt, divenute comuni autonomi; nel 1902 la localit\u00e0 di J\u00fcppen, fino ad allora frazione di Leuggern, \u00e8 stata assegnata al comune di Full-Reuenthal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune; i cinque comuni patriziali corrispondenti al territorio comunale furono uniti nel 1971.\nSport.\nNella frazione di Gippingen si disputa ogni anno la corsa ciclistica denominata Grosser Preis des Kantons Aargau (\"Gran Premio del Canton Argovia\")."}
{"id": "299601", "revid": "767487", "url": "https://it.wikipedia.org/wiki?curid=299601", "title": "Settimani", "text": "Col termine Settimani (da \"7 Imam\") si identificano gli ismailiti, branca dello Sciismo che ferma al settimo Imam, Ism\u00e2\u2018\u00eel ibn Ja\u2018far al-S\u00e2diq, la catena dei legittimi successori di Al\u00ee ibn Ab\u00ee T\u00e2lib, quarto califfo musulmano considerato anche primo Im\u00e2m dagli sciiti.\nIn ragione del fatto che in arabo il numero \"sette\" \u00e8 espresso dalla parola \"sab\u2018a\", i Settimani vengono chiamati in arabo \"Sab\u2018iyya\"."}
{"id": "299602", "revid": "118343562", "url": "https://it.wikipedia.org/wiki?curid=299602", "title": "Application specific integrated circuit", "text": "Un application specific integrated circuit (in acronimo ASIC), nell'elettronica digitale, e non solo, \u00e8 un circuito integrato creato appositamente per risolvere un'applicazione di calcolo/elaborazione ben precisa (special purpose): la specificit\u00e0 della progettazione, focalizzata sulla risoluzione di un unico problema, consente di raggiungere delle prestazioni in termini di velocit\u00e0 di processamento e consumo elettrico difficilmente ottenibili con l'uso di soluzioni pi\u00f9 generiche (general purpose).\nLo sviluppo di questo genere di circuiti \u00e8 per\u00f2 molto costoso e per questo motivo il loro impiego \u00e8 limitato a campi in cui possano essere usati in maniera massiccia, ovvero alti volumi di mercato, come l'elettronica di consumo (masterizzatori, schede elettroniche, apparati di rete, trasmissione audio-video) mentre per usi su scala pi\u00f9 limitata vengono preferite, ad esempio, tecnologie riprogrammabili come le FPGA. Uno specifico settore in cui si sono fatti strada i processori ASIC \u00e8 il mondo delle criptovalute, grazie alle elevate prestazioni raggiungibili con questo tipo di tecnologia.\nStoria e sviluppo della tecnologia.\nTecnologia nata agli inizi degli anni 80, si basava su tecnologie ad array di porte logiche, con valori iniziali intorno alle 5000 porte: con il miglioramento delle tecnologie produttive e dei software di sviluppo, gli attuali ASIC sono in grado di supportarne oltre 100 milioni. Gli ASIC moderni, oltre all'aumento delle porte, hanno integrato tecnologie come ROM, RAM, EPROM, memorie Flash, tanto da essere definiti spesso come SoC (System on Chip).\nGli sviluppatori di ASIC digitali utilizzano spesso linguaggi HDL, come Verilog o VHDL."}
{"id": "299605", "revid": "1060", "url": "https://it.wikipedia.org/wiki?curid=299605", "title": "Codice di Diritto Canonico", "text": ""}
{"id": "299606", "revid": "2161779", "url": "https://it.wikipedia.org/wiki?curid=299606", "title": "Porto Alegre", "text": "Porto Alegre \u00e8 una citt\u00e0 del Brasile, capitale dello Stato del Rio Grande do Sul, sulla Lagoa dos Patos; statisticamente fa parte della mesoregione Metropolitana de Porto Alegre e della microregione di Porto Alegre.\nFondata con il nome di Porto dos Casais nel 1742 da coloni provenienti dalle Isole Azzorre, nel 1807 divenne capitale dello Stato, fu popolata da immigrati soprattutto tedeschi nel XIX secolo ed italiani all'inizio del XX secolo.\nBench\u00e9 il porto non possa ospitare che piccole navi, il commercio \u00e8 assai attivo, numerose anche le industrie, con particolare attenzione agli stabilimenti chimici, metallurgici, tessili, alimentari, meccanici, di materiale da costruzione, del legno e del caucci\u00f9.\nPorto Alegre \u00e8 sede di due universit\u00e0 (una Federale ed una cattolica), e di importanti istituti di ricerca. \u00c8 balzata al centro dell'attenzione mondiale per essere stata sede di quattro delle prime cinque edizioni del Forum sociale mondiale (2001-2002-2003 e 2005).\nStoria.\nIl primo nome dell'attuale citt\u00e0 di Porto Alegre fu quello di \"Porto de Viam\u00e3o\", risalente al secolo XVIII. Siccome ancora non esisteva un centro urbano, i latifondisti della regione utilizzavano il fiume Gua\u00edba come mezzo di comunicazione con Rio Grande e Rio Pardo. La regione, allora conosciuta come \"Campos de Viam\u00e3o, era un distretto di Laguna (nello Stato di Santa Catarina. Il porto era conosciuto come Porto de Viam\u00e3o.\nNel 1740 l'area fu ceduta al portoghese Jer\u00f4nimo de Ornelas, che era nato nell'isola di Madeira ma viveva l\u00ec dal 1732; dal suo nome deriv\u00f2 la nuova denominazione del porto, \"Porto de Dorneles\". Secondo lo storico Walter Spalding il suddetto porto si trovava presso la foce di un fiumiciattolo, dove attualmente sorge il Ponte di Pietra, di fronte al Monumento agli Azzorriani.\nIn questo stesso periodo il governo portoghese favor\u00ec l'immigrazione di coppie azzorriane nella regione, per risolvere due problemi: il primo era la sovrappopolazione delle Isole Azzorre e il secondo era quello di affermare la dominazione portoghese nel Sud del Brasile, regione minacciata dalle colonie spagnole del sud e est del Sudamerica. Cos\u00ec, nel 1752 arriv\u00f2 a Porto de Dorneles la prima ondata di coppie dalle Azzorre, che support\u00f2 le coppie che arrivarono successivamente per stabilisi in altre regioni dello Stato di Rio Grande do Sul. La citt\u00e0 inizi\u00f2 cos\u00ec ad essere conosciuta come Porto dos Casais (che in portoghese significa appunto \"Porto delle Coppie\").\nNel 1763 con l'invasione spagnola della citt\u00e0 di Rio Grande, allora capitale dello Stato, la sede del governo fu trasferita a Viam\u00e3o, citt\u00e0 adiacente a Porto dos Casais. Per lo sviluppo del porto e la sua posizione strategica sulle rive del fiume Gua\u00edba, il governatore dell'epoca, Jos\u00e9 Marcelino de Figueredo prese la decisione di trasferire la capitale da Viam\u00e3o a Porto dos Casais, nel 1773, cambiando in questa occasione il nome della citt\u00e0 in Porto Alegre. L'antica colonia azzorriana si trasform\u00f2, oltre che in centro amministrativo, anche in area militare. Palizzate di legno furono erette intorno alla citt\u00e0, nel lato opposto del fiume, vicino alla Santa Casa di Misericordia di Porto Alegre, costruita nel 1803. Le strette strade della Porto Alegre coloniale furono progettate come un labirinto, con chiari intenti difensivi.\nIl 14 novembre 1821 l'imperatore Pedro I la proclam\u00f2 \"citt\u00e0\"; in quel momento Porto Alegre contava 12.000 abitanti.\nNel 1835 inizi\u00f2 nel Rio Grande do Sul una delle maggiori guerre che sconvolsero il Brasile: la Rivoluzione Farroupilha. Pur essendo fortificata, Porto Alegre fu invasa, e l'anno dopo fu riconquistata dalle truppe imperiali. A partire da quel momento, la citt\u00e0 sub\u00ec tre interminabili assedi, fino al 1838. Proprio per la resistenza a questi assedi Don Pedro II diede alla citt\u00e0 il titolo di \"Leale e valorosa\".\nLa guerra non imped\u00ec la costruzione del primo Mercato Pubblico, che organizz\u00f2 il commercio nelle aree centrali. Nonostante l'aumento della popolazione di quel tempo, il territorio della citt\u00e0 si espanse solo a partire dal 1845, quando furono demolite le mura che circondavano la citt\u00e0. Da quel momento in poi, iniziarono ad arrivare immigrati tedeschi e italiani, che costruirono ristoranti, alberghi, piccole fabbriche, fornaci, distillatoi e diversi stabilimenti commerciali.\nNel periodo che va dal 1865 al 1870 la Guerra del Paraguay trasform\u00f2 Porto Alegre nella citt\u00e0 pi\u00f9 vicina al teatro delle operazioni. La citt\u00e0 ricevette sovvenzioni dal governo centrale, oltre al servizio telegrafico, nuovi cantieri, caserme, miglioramenti dell'area portuale e la costruzione del primo piano del nuovo Mercato Pubblico. Nel 1872 le prime linee di tram fecero la loro comparsa in citt\u00e0.\nNel 1884 Porto Alegre liber\u00f2 i suoi schiavi, quattro anni prima della \"Legge Aurea\". Tra la fine del secolo XIX e l'inizio del secolo XX, periodo in cui la citt\u00e0 gi\u00e0 contava circa 70.000 abitanti, furono realizzati grandi miglioramenti, come l'impianto dell'elettricit\u00e0, la creazione di una rete fognaria, il trasporto elettrico, la rete idrica, gli ospitali, l'ambulanza, la rete telefonica e le industrie. Furono create inoltre le prime facolt\u00e0 universitarie: Farmacia e Chimica nel 1895, Ingegneria nel 1896, Medicina nel 1898 e Diritto nel 1900.\nNel 2001, e per tre anni consecutivi, fu la sede del primo Forum sociale mondiale.\nInfrastrutture e trasporti.\nPorto Alegre dispone di una Metropolitana\nLa citt\u00e0 \u00e8 servita anche dal Porto Alegre - Aeroporto internazionale Salgado Filho\nPrincipali punti turistici.\nPorto Alegre \u00e8 la sesta porta di entrata di turisti stranieri in Brasile. Attualmente il comune di Porto Alegre sta investendo in una linea di autobus che fa il giro turistico della citt\u00e0, in funzionamento dal gennaio del 2003 e che ha gi\u00e0 avuto pi\u00f9 di 180\u00a0000 visitanti. L'autobus della linea ha due piani, il superiore \u00e8 aperto. Il percorso ha una durata di 80 minuti ed una lunghezza di 28\u00a0km, con delle guide specializzate e un sistema audio in tre lingue: portoghese, inglese e spagnolo.\n\u00c8 la citt\u00e0 natale del calciatore brasiliano Ronaldinho."}
{"id": "299607", "revid": "1543377", "url": "https://it.wikipedia.org/wiki?curid=299607", "title": "Arrone (torrente)", "text": "Il torrente Arrone \u00e8 un corso d'acqua del Lazio, da non confondere con un omonimo fiume anch'esso laziale, che si sviluppa nel territorio della provincia di Viterbo.\nDescrizione.\n\u00c8 lungo circa 44 chilometri e sfocia nel Mar Tirreno tra Montalto di Castro e Tarquinia. Il suo bacino si trova ad un'altitudine media di 187 metri sul livello del mare, l'altitudine massima \u00e8 di 565 metri ed \u00e8 raggiunta sul Monte di Cellere.\nNasce sul monte Cellere nel territorio comunale di Cellere, per poi scorrere verso il mare attraversando i territori comunali di Piansano, Arlena di Castro, Canino, Tuscania, Montalto di Castro e Tarquinia.\nNel suo tratto terminale \u00e8 a rischio di fenomeni alluvionali.\nIl torrente Arrone \u00e8 stato indicato come il naturale confine tra il territorio di Tarquinia e quello di Vulci.\nNel 2005 i fondali presenti tra la sua foce e quella del Fiume Marta sono stati proposti come sito di interesse comunitario.\nFlora.\nIntorno al torrente si sviluppa un habitat favorevole ad alcune specie vegetali.\nTra le specie arboree e arbustive che seguono il suo alveo ricordiamo il salice, l'ontano, il pioppo, il sambuco e il fico, mentre tra le erbe compaiono la canna, l'equiseto, l'Amaranthus retroflexus, la Tromba degli angeli, la clematide, lo stramonio, il medicago e il trifoglio.."}
{"id": "299608", "revid": "438678", "url": "https://it.wikipedia.org/wiki?curid=299608", "title": "Duodecimani", "text": "Lo Sciismo viene normalmente distinto in tre grandi filoni: quello maggioritario dei Duodecimani (o Imamiti), quello degli Ismailiti (o Settimani) e quello degli Zayditi, oggi quantitativamente il pi\u00f9 esiguo.\nStoria.\nNel mondo sciita, dopo la morte dell'Imam Ja\u02bffar al-\u1e62\u0101diq nel 765 vi fu una scissione, determinata dalla morte dell'erede designato, Ism\u0101\u02bf\u012bl, e dalla successiva designazione di suo figlio M\u016bs\u0101 al-K\u0101\u1e93im. \nUna parte dei seguaci di Ism\u0101\u02bf\u012bl - per questo chiamati Ismailiti - afferm\u00f2 tuttavia che egli non era morto ma che era entrato in \"occultamento\" (\"ghayba\") per tornare alla fine dei tempi come Mahdi e restaurare il puro Islam delle origini. Avendo dichiarata esaurita la successione degli Imam al Settimo Imam (Ism\u0101\u02bf\u012bl b. Ja\u02bffar al-\u1e62\u0101diq), furono anche chiamati \"Settimani\".\nGli Sciiti che non seguirono Ism\u0101\u02bf\u012bl ritennero che il vero Imam dopo Ja\u02bffar fosse il figlio M\u016bs\u0101 al-K\u0101\u1e93im, poi il nipote Ali al-Rida. L'Undicesimo Imam, al-\u1e24asan al-\u02bfAskar\u012b, mor\u00ec presumibilmente nell'874 e a lui succedette il figlio Mu\u1e25ammad al-Mahd\u012b.\nLa minore et\u00e0 di quest'ultimo e la sua morte nel campo di sorveglianza in cui era tenuto dalle autorit\u00e0 abbasidi a S\u0101marr\u0101\u02be misero fine alla discendenza ma i suoi seguaci, al pari di Ism\u0101\u02bf\u012bl, affermarono che il giovinetto non era morto e che si era invece nascosto ai suoi persecutori per ritornare alla fine dei tempi in veste di Mahdi. Avendo dichiarata esaurita la successione degli Imam al Dodicesimo Imam, furono anche chiamati \"Duodecimani\", o \"Imamiti\".\nEssi dichiararono che l'Imam \"occultato\" seguitava ad agire comunque tramite suoi rappresentanti (\"wak\u012bl\") ma la catena di morti precoci e di omicidi (determinati dagli Abbasidi, dissero gli Imamiti) cre\u00f2 ulteriori difficolt\u00e0 e, con la morte del quarto e ultimo \"wak\u012bl\" nel 940, nessun altro venne designato. Tale data segna l'inizio del \"Grande Occultamento\" che continua fino ad oggi.\nNell'attesa dell'epifania dell'Ultimo Imam, nessun potere politico \u00e8 pienamente legittimo. La Rivoluzione Islamica del 1979 in Iran ha in parte modificato questo atteggiamento, stabilendo il potere del giurisperito (\"vel\u0101yat-e faqih\") che, pur non esente da difetti ed errori, cerca di creare e gestire una societ\u00e0 islamica quanto pi\u00f9 giusta possibile e preparare le condizioni per il ritorno dell'Imam Atteso.\nSotto il profilo giurisprudenziale i Duodecimani, o Imamiti, sono anche definiti Giafariti (da Ja\u02bffar al-\u1e62\u0101diq) mentre in arabo il termine spesso impiegato \u00e8 Ithn\u0101 \u02bfashariyya, visto che il numero \"dodici\" viene reso dalla parola \"ithn\u0101 \u02bfashara\" o, in alternativa Im\u0101miyya."}
{"id": "299610", "revid": "11959", "url": "https://it.wikipedia.org/wiki?curid=299610", "title": "Imamiti", "text": ""}
{"id": "299616", "revid": "1305772", "url": "https://it.wikipedia.org/wiki?curid=299616", "title": "Smash (The Offspring)", "text": "Smash \u00e8 il terzo album in studio del gruppo musicale statunitense The Offspring, pubblicato l'8 aprile 1994 dalla Epitaph Records.\nDetiene il record assoluto di vendite per una casa discografica indipendente, avendo venduto oltre 11 milioni di copie in tutto il mondo.\nIl brano \"Time to Relax\" contiene esclusivamente parole e non \u00e8 presente nelle musicassette.\nL'etichetta ha annunciato il 17 giugno 2008 una ristampa rimasterizzata dell'album, con un nuovo libretto composto di 24 pagine.\nL'album ha raggiunto la posizione numero 4 nella classifica Billboard 200 e la posizione numero 1 nella Heatseeker's Chart.\nNelle classifiche stilate da Kerrang! \u00e8 stato posizionato al cinquantaquattresimo posto nei \"100 album da ascoltare prima di morire\", al quinto nei \"50 album punk migliori di sempre\" e al settimo nei \"50 album pop-punk migliori di sempre\".\n\"Come Out and Play\", \"Self Esteem\" e \"Gotta Get Away\" hanno avuto una forte rotazione su MTV e sulle radio, fino all'uscita di \"Americana\".\nTracce.\nTesti e musiche degli Offspring (eccetto dove indicato)."}
{"id": "299619", "revid": "113831188", "url": "https://it.wikipedia.org/wiki?curid=299619", "title": "Alberto di Luca", "text": "Biografia.\n\u00c8 laureato a pieni voti in Scienze politiche all'Universit\u00e0 degli Studi di Milano, indirizzo politico-sociale. \u00c8 stato amministratore delegato nel settore dei beni di lusso e, a livello associativo, direttore generale del Consorzio Italiano per l'Alta Orologeria. Alla fine del 1993 ha abbandonato le sue attivit\u00e0 per dedicarsi alla politica.\nA ottobre del 2006 torna a ricoprire il suo ruolo di manager, entrando come vice presidente in ATM Servizi e assumendo, poco dopo, anche il ruolo di direttore commerciale.\nEntra nel 2008 nel CdA di Covenant Partners, societ\u00e0 di Executive Search e Board Advisory (http://www.covenantpartners.it). \u00c8 stato membro del CdA di Fondazione Valore Italia. Nell'ottobre 2010 viene nominato consigliere di CLP, societ\u00e0 del gruppo Poste Italiane - SDA Express Courier. Il 6 maggio 2011 GSE S.p.A. (Gestore dei Servizi Energetici nazionali) lo nomina consigliere di amministrazione di RSE SpA.\nNell'ottobre 2010 viene nominato Ambasciatore straordinario e plenipotenziario del SMOM Sovrano Militare Ordine di Malta presso la Repubblica di Serbia.\nPolitica.\n\u00c8 entrato in politica in occasione delle elezioni del 1994 come tesoriere di Forza Italia alla Camera. \u00c8 stato ricandidato ed eletto alle elezioni politiche del 21 aprile 1996 come tesoriere di Forza Italia alla Camera e in quelle successive del 13 maggio 2001.\nIl 29 novembre 2001 \u00e8 stato eletto presidente del Comitato bicamerale di controllo sull'attuazione dell'accordo di Schengen, di vigilanza e controllo sull'attivit\u00e0 dell'unit\u00e0 nazionale di Europol, e, dall'entrata in vigore della legge Bossi-Fini, di controllo e vigilanza in materia di immigrazione.\nNell'ambito del comitato da lui presieduto ha diretto una indagine conoscitiva sullo spazio di Schengen nella nuova costruzione europea. Per lo svolgimento di tale indagine il comitato ha svolto 15 missioni in paesi europei e presso organismi internazionali.\nHa presentato una proposta di legge volta a disciplinare la fornitura dei servizi di accesso ad internet, approvata nell'aprile 2002 (Legge 8 aprile 2002, n. 59).\nOnorificenze.\nNel 2003 \u00e8 stato insignito dell'onorificenza di Commendatore al Merito Melitense del Sovrano Militare Ordine di Malta http://www.orderofmalta.int . Nello stesso anno \u00e8 stato insignito dell'onorificenza di Commendatore con Placca d'argento del Sacro Militare Ordine Costantiniano di San Giorgio, dal Principe don Carlos di Borbone, Infante di Spagna. Nel 2004 \u00e8 stato personalmente insignito della \"Golden Laurel\" dal Ministro degli Esteri di Bulgaria. Nel 2006 il Ministro degli Esteri di Taiwan, lo insigna personalmente dell'onorificenza al \"Merito Diplomatico\". S.S. Irinej (Patriarca di Serbia), gli ha conferito a Nis, Serbia, il 6 ottobre 2013, l'alta onorificenza della Chiesa ortodossa del \"Santo imperatore Costantino\" in segno di riconoscenza per le attivit\u00e0 in occasione del 1700 anniversario dell'Editto di Milano. Da giugno 2014 \u00e8 Cavaliere di Grazia Magistrale del Sovrano Ordine di Malta. Nel luglio 2017 \u00e8 stato insignito della Gran Croce al Merito Melitense del Sovrano Ordine di Malta. Nel luglio 2017 \u00e8 stato insignito della Gran Croce al Merito Melitense del Sovrano Ordine di Malta.\nPer le sue attivit\u00e0 sportive, nel 1985 il Presidente della Repubblica Francesco Cossiga, gli consegn\u00f2 la Medaglia d'Oro al Valore Atletico per la vittoria nel Campionato del Mondo di Motonautica Offshore.\nCarriera sportiva.\nHa corso in moto, poi, dopo una breve esperienza nei rally, \u00e8 arrivato alla motonautica dove ha vinto i campionati Italiano, Europeo e Mondiale. Grazie a questi risultati, l'allora Presidente della Repubblica Francesco Cossiga lo insign\u00ec della Medaglia d'Oro al Valore Atletico (http://www.medagliedoro.org/atleta/alberto-di-luca).\nSi \u00e8 ritirato dalle competizioni dopo aver vinto il titolo di Campione d'Italia Offshore Classe 1 nel 1989.\nNel 1999 - a 10 anni dal suo ritiro - \u00e8 tornato a correre nel Campionato Endurance Offshore (ove nella Viareggio Bastia Viareggio ha avuto a bordo il Campione di sci Alberto Tomba) vincendo tutte tre le gare del Campionato e laureandosi quindi Campione Europeo."}
{"id": "299621", "revid": "124100267", "url": "https://it.wikipedia.org/wiki?curid=299621", "title": "Yannick Noah", "text": "In carriera si \u00e8 aggiudicato in tutto 23 tornei ATP in singolare e 13 in doppio, vincendo il Roland Garros in entrambe le discipline rispettivamente nel 1983 e nel 1984. \u00c8 stato numero tre del mondo in singolare nel luglio 1986 raggiungendo, nello stesso anno, anche la vetta della classifica mondiale di doppio. \u00c8 tutt'oggi il tennista francese pi\u00f9 vincente di sempre, nonch\u00e9 l'ultimo ad essersi aggiudicato un torneo del Grande Slam. Si \u00e8 ritirato nel 1991, all'et\u00e0 di 31 anni.\nPadre del cestista NBA Joakim Noah, centro dei Chicago Bulls dal 2007 al 2016, nel 2005 Noah \u00e8 stato inserito nella International Tennis Hall of Fame, nono francese a ottenere questo onore. \u00c8 stato anche consulente psicologico della nazionale camerunese di calcio e di Am\u00e9lie Mauresmo.\nCarriera sportiva.\nFiglio di un calciatore del Camerun passa i primi anni della sua vita in Africa, tornando in Francia, paese natale della madre, all'et\u00e0 di 11 anni, per frequentare una scuola tennistica. A 17 anni vince il Torneo di Wimbledon junior e l'anno dopo, nel 1978, inizia la sua carriera professionistica, vincendo anche il suo primo torneo, a Manila. Nel 1982 si aggiudica 4 titoli, ma la consacrazione avviene nel 1983, quando vince il Roland Garros sconfiggendo in finale Mats Wilander 6-2, 7-5, 7-6.\nNoah divenne cos\u00ec il secondo uomo di colore dopo Arthur Ashe a vincere un torneo del Grande Slam. La sua tattica ha spesso incantato gli spettatori per la spettacolarit\u00e0. Il particolare colpo che porta il suo nome \u00e8 quello che effettuava quando l'avversario lo sorprendeva a rete con un lob, cui rispondeva rinviando la palla tra le gambe, con le spalle alla rete. Nel 1984 vince ancora a Parigi, ma nel doppio, in coppia con il connazionale Henri Leconte.\nNel doppio \u00e8 arrivato in finale anche agli US Open con Leconte (1985) e al Roland Garros con Guy Forget (1987). Nel 1985 vince gli Internazionali d'Italia a Roma e l'anno dopo raggiunge la posizione n\u00ba3 nel ranking mondiale (suo record). Nello stesso 1986 balza in testa alla classifica mondiale del doppio, leadership che mantiene per 19 settimane. Si \u00e8 ritirato nel 1990, collezionando in tutto 23 titoli nel singolare e 16 nel doppio. Negli altri tornei dello Slam ha raccolto una semifinale all'Australian Open nel 1990 e i quarti di finale all'US Open in pi\u00f9 occasioni.\nHa giocato per 11 anni nella nazionale di Coppa Davis, con un record di 26-15 in singolare e 13-7 nel doppio, guadagnando la finale nel 1982, che la Francia perse poi 4-1 con gli USA. Ritiratosi diventa allenatore della squadra nazionale femminile, prima di ricoprire lo stesso incarico per quella maschile e vincere la Coppa Davis nel 1991. L'impresa fu ripetuta nel 1996 (3-2 alla Svezia). Nel 1997 ottiene con la nazionale femminile la prima vittoria francese nella Federation Cup. Nel 2017 conduce la Nazionale francese alla storica conquista della decima Coppa Davis, a 16 anni di distanza dall'ultimo successo.\nCarriera musicale.\nDall'inizio degli anni novanta si dedica alla musica.\nHa ottenuto molto successo, guadagnando pi\u00f9 di 350.000$ all'anno e 75.000 al mese. \nNoah \u00e8 considerato un grande talento per la musica, basti pensare che ha vinto 4 volte il prestigioso premio Mtv Winner Best Song. In diverse sue canzoni ha trattato il tema del riscaldamento climatico."}
{"id": "299622", "revid": "35804", "url": "https://it.wikipedia.org/wiki?curid=299622", "title": "FederScout", "text": ""}
{"id": "299623", "revid": "11959", "url": "https://it.wikipedia.org/wiki?curid=299623", "title": "Giafariti", "text": ""}
{"id": "299624", "revid": "125689947", "url": "https://it.wikipedia.org/wiki?curid=299624", "title": "Jessica Biel", "text": "Biografia.\nFiglia di Kimberly e Jonathan Biel, un imprenditore e commercialista, la sua famiglia ha origini tedesche, francesi, inglesi, irlandesi e ebree-ungheresi. Ha un fratello pi\u00f9 giovane, Justin, nato nel 1985. La famiglia di Jessica si trasfer\u00ec spesso durante la sua infanzia: Texas, Connecticut, Illinois ed infine a Boulder (Colorado), dove si \u00e8 diplomata alla Fairview High School.\nAll'et\u00e0 di 14 anni ottiene la fortunata parte di Mary Camden, la secondogenita di sette figli, in \"Settimo cielo\", una serie televisiva di successo degli anni novanta che mette in scena la vita di una grande famiglia di un pastore protestante. A 15 anni recita ne \"L'oro di Ulisse\", al fianco di Peter Fonda, mentre nel 1998 prende parte al film \"A casa per Natale.\"\nNonostante in \"Settimo Cielo\" fosse la figlia protagonista, era anche la figlia tra i sette con pi\u00f9 problemi, condizione questa che le permette nel 2001 di lasciare il cast per sua decisione, con l'obiettivo di entrare nel mondo del cinema, recitando quindi in \"Il sogno di una estate\" (2001) e \"Le regole dell'attrazione\" (2002), film destinati a un pubblico giovane. Nel maggio del 2001 appare nel videoclip degli Aerosmith \"Fly away from here\". Nel 2002 diventa testimonial di L'Or\u00e9al, colosso di cosmetici.\nDiventa nota a livello mondiale nel 2003, quando viene scelta per vestire i panni della protagonista del remake del celebre fortunato horror \"Non aprite quella porta\". Dal 2004 recita in \"\" e \"Stealth - Arma suprema\" e nel 2005 ottiene ruoli secondari nei film \"Elizabethtown\", \"Cellular\" e \"London\". Dopo \"Home of the Brave - Eroi senza gloria\" (2006), prende parte a \"The Illusionist - L'illusionista\" (2006) e al film d'azione \"Next\" (2007), al fianco di Nicolas Cage.\nSuccessivamente le vengono affidati ruoli da protagonista in due commedie, \"Io vi dichiaro marito e... marito\" (2007), regia di Dennis Dugan e in \"Un matrimonio all'inglese\" (2008), regia di Stephan Elliott. Nel 2009 \u00e8 tra i protagonisti del film drammatico \"Powder Blue\", dove interpreta una spogliarellista e madre di un bambino in coma; nello stesso anno presta la voce al personaggio Neera del film d'animazione \"Planet 51\". L'anno dopo partecipa al film d'azione \"A-Team\", e tra il 2010 e 2011 viene scelta tra i protagonisti dei film \"Appuntamento con l'amore\" e \"Capodanno a New York\".\nNel 2012 affianca da co-protagonista Colin Farrell nel film \"Total Recall - Atto di forza\", e Gerard Butler in \"Quello che so sull'amore\", regia di Gabriele Muccino; nello stesso anno torna nuovamente come protagonista nel complesso horror-thriller \"I bambini di Cold Rock\", rivestendo il ruolo di una madre alla quale viene rapito il figlio. Nel 2013 viene scelta tra i protagonisti del film \"Hitchcock\".\nNel 2014 prende parte a un episodio della serie televisiva \"New Girl\"; l'anno seguente \u00e8 protagonista della commedia \"Accidental Love\". Nel 2016 interpreta due ruoli nei film \"The Devil and the Deep Blue Sea\" e \"A Kind of Murder\". Nel 2017 torna di nuovo come protagonista in televisione, rivestendo il ruolo di Cora Tannetti nella controversa serie antologica \"The Sinner\", grazie a questa interpretazione riceve una candidatura ai Golden Globe come miglior attrice in una mini-serie o film per la televisione.\nNel 2019 torna come protagonista in un'altra serie TV, intitolata \"Limetown\".\nVita privata.\nDal 2001 al 2006 \u00e8 stata fidanzata con l'attore Chris Evans. Nel 2007 conosce e inizia una relazione con il cantante pop Justin Timberlake. Il 19 ottobre 2012, la coppia ha celebrato il matrimonio nella localit\u00e0 di Savelletri, in Puglia. Dopo un anno dal matrimonio l'attrice cambia il suo cognome in Timberlake, ma mantenendo il suo in campo professionale. La coppia ha avuto il primo figlio, Silas Randall, l'11 aprile 2015. Nel luglio 2020 nasce il secondo figlio di nome Phineas.\nImmagine.\nNel 2005 il giornale \"Esquire\" la elegge \"Donna pi\u00f9 sexy\". Nel 2007, il magazine \"Stuff\", stilando la classifica delle 100 donne pi\u00f9 sexy del mondo, la pone al primo posto.\nNel 2008 si \u00e8 classificata seconda nella classifica delle donne pi\u00f9 sexy del mondo dietro Megan Fox in seguito ad una votazione promossa dalla rivista mensile internazionale FHM.\nDoppiatrici italiane.\nNelle versioni in italiano dei suoi film, Jessica Biel \u00e8 stata doppiata da:\nDa doppiatrice \u00e8 sostituita da:\nPremi e candidature.\nGolden Globe\nEmmy Award\nSaturn Award\nMTV Movie Award\nShowest Convention Award\nNewport Beach Film Festival\nGala Awards\nGolden Capital\nTeen Choice Award\nYoung Artist Award"}
{"id": "299628", "revid": "767487", "url": "https://it.wikipedia.org/wiki?curid=299628", "title": "Frogstomp", "text": "Frogstomp \u00e8 l'album di debutto del gruppo musicale post-grunge australiano Silverchair, pubblicato il 27 marzo 1995 in Australia dalla Murmur/Sony Records e il 20 giugno 1995 negli USA da Epic Records.\nSi tratta dell'album australiano pi\u00f9 venduto nel mondo con 8 dischi di platino.\nIl disco.\nLa registrazione dell'album avvenne in nove giorni. Il nome fu ispirato da una compilation di musica anni sessanta di un amico di Daniel Johns. Durante la registrazione Johns ebbe alcuni problemi di voce. I componenti erano all'epoca circa quindicenni. Nei crediti \u00e8 scritto che \"per la registrazione dell'album, non sono stati uccisi Lama\". Questa frase sancisce non solo che il lama \u00e8 l'animale preferito da Daniel Johns per il suo aspetto \"cos\u00ec stupido\", ma anche la posizione dei Silverchair contro la vivisezione e lo sfruttamento degli animali. I Silverchair sono infatti portavoce della \"Lama Association\", una campagna no profit, a favore degli animali e contro la vivisezione."}
{"id": "299657", "revid": "1573940", "url": "https://it.wikipedia.org/wiki?curid=299657", "title": "Roberta Bondar", "text": "\u00c8 stata la prima donna astronauta canadese a partecipare ad una missione spaziale, la STS-42 a bordo del Discovery, il 22 gennaio 1992, con l'incarico di svolgere esperimenti scientifici sullo Spacelab.\nLa Bondar ha diverse lauree e altri titoli accademici (inclusi diversi dottorati), tra l'altro in zoologia, patologia, neurobiologia e neurologia. Ha ricevuto diverse onorificenze pubbliche in ambito scientifico (quali l'iscrizione dalla Canadian Medical Hall of Fame e l'Ordine dell'Ontario). Nella sua citt\u00e0 natale e ad Ajax sono intitolate a suo nome una scuola, un parco, un palazzo e un molo."}
{"id": "299658", "revid": "767487", "url": "https://it.wikipedia.org/wiki?curid=299658", "title": "Giuliano Palma &amp; the Bluebeaters", "text": "Giuliano Palma &amp; the Bluebeaters sono un gruppo musicale italiano attivo dal 1994 al 2012 fino all'abbandono del cantante (e precedente frontman) Giuliano Palma. Successivamente nel 2013, i Bluebeaters si sono riformati riunendo alcuni dei membri del precedente gruppo e Patrick \"Pat Cosmo\" Benifei, divenne il nuovo frontman e cantante della formazione.\nLa principale caratteristica di entrambi i gruppi \u00e8 quella di essere composti da musicisti provenienti da altre realt\u00e0 della scena musicale italiana ed allo stesso tempo di essere una cover band che reinterpreta in chiave ska e rocksteady famosi brani reggae, rock e pop italiani e internazionali. Tra i numerosi brani si ricordano infatti \"Messico e nuvole\" di Paolo Conte, portata al successo da Enzo Jannacci, \"Jealous Guy\" di John Lennon, \"Che cosa c'\u00e8\" di Gino Paoli, \"Over My Shoulder\" di Mike + The Mechanics, \"Tutta mia la citt\u00e0\" degli Equipe 84, \"Testarda io\" di Cristiano Malgioglio portata al successo da Iva Zanicchi, \"State of the Nation\" degli Industry, \"Pensiero d'amore\" di Mal dei Primitives e nel 2009, \"Per una lira\" di Lucio Battisti.\nStoria.\nLa nascita e \"The Album\".\nIl gruppo nasce nell'estate del 1993 dall'incontro tra Giuliano Palma (all'epoca cantante dei Casino Royale) e i Fratelli di Soledad, e dall'idea di formare una \"one night band\" che si esibisce poi all\"Hiroshima Mon Amour\" di Torino il 18 marzo 1994, insieme ad altri musicisti tra cui Paolo Parpaglione, Cato Senatore, Mr. T-bone e Bunna degli Africa Unite e CountFerdi di Casino Royale. Nascono cos\u00ec i Blubeaters, una cover band di pezzi ska, rocksteady giamaicani e soul americani che prende il nome da Bluebeat, ovvero il primo ska prodotto dall'omonima etichetta discografica Blue Beat Records.\nGiuliano Palma &amp; the Bluebeaters comunque rimane un side-project per via dei numerosi impegni dei componenti con i rispettivi gruppi di provenienza, e salvo qualche tour estivo, il progetto ska di Giuliano Palma non decolla.\nLa vera svolta arriva a cavallo tra il 1998 e il 1999 quando, a seguito di un tour estivo di 20 date, il gruppo riscuote un notevole successo di pubblico che porta alla creazione di \"The Album\", il primo album della band, che raccoglie le cover classiche del loro repertorio registrate in presa diretta con strumenti tipici degli anni sessanta.\nI primi due singoli \"Believe\" (cover di Cher) e \"Wonderful Life\" (cover di Black, di cui viene realizzato anche un videoclip) trainano le vendite. Il gruppo collabora con Gino Paoli e ristampa l'album (etichetta V2 Records) con l'aggiunta dei brani \"Domani\" e \"Che cosa c'\u00e8\" .\nL'affermazione.\nForte del discreto successo ottenuto col primo disco, nel 2001 la band decide di produrre un album suonato dal vivo, contenente i maggiori successi di \"The Album\" suonati dal vivo, e registrati analogicamente per non perdere il suono caratteristico dei Bluebeaters nelle loro esibizioni sul palco.\nDopo tre anni passati tra tourn\u00e9e e sala prove, Giuliano Palma &amp; the Bluebeaters ritornano con due nuovi musicisti: il tastierista Peter Truffa dei New York Ska Jazz Ensemble e Fabio Merigo, chitarrista dei Reggae National Tickets, e tra il 2004 e il 2005 riescono a produrre i pezzi che saranno poi contenuti in \"Long Playing\", terzo disco della band.\nIl successo arriva immediatamente grazie anche al lancio del primo singolo \"Messico e nuvole\", di cui viene realizzato anche un videoclip che resta per molte settimane in programmazione nelle principali reti televisive musicali.\nDall'album vengono estratti i singoli inediti \"Black Is Black\" e \"Come le viole\", dei quali vengono realizzati dei videoclip. Il successo mediatico e il numero sempre crescente di concerti fanno aumentare sempre di pi\u00f9 la visibilit\u00e0 sul mercato musicale della band, che a fine 2006 riesce a vendere pi\u00f9 38.000 copie del disco.\nNel 2006 il bassista Bunna decide di lasciare la band per dedicarsi al nuovo album degli Africa Unite di cui \u00e8 fondatore, e al suo posto viene preso il giamaicano Sheldon Gregg, che ha gi\u00e0 lavorato in passato con Mr. T-bone, e al termine della tourn\u00e9e iniziano i lavori per il quarto album.\nDa \"Boogaloo\" a \"Combo\".\n\"Boogaloo\" \u00e8 il quarto lavoro dei Bluebeaters che esce nel 2007, in contemporanea con il lancio del singolo, e relativo videoclip, \"Tutta mia la citt\u00e0\", cover del brano omonimo cantato dall'Equipe 84.\nIl titolo del disco \"Boogalo\" si ispira chiaramente al genere musicale Boogaloo in voga a met\u00e0 degli anni sessanta negli Stati Uniti, che altro non era che una fusione tra rhythm and blues, soul e alcuni generi musicali caraibici come il mambo. Durante la fase di commercializzazione Giuliano Palma afferma:\nIl disco viene lanciato sempre sotto l'etichetta discografica V2 Records e contiene 20 canzoni, di cui 19 cover di Mike + The Mechanics, Beatles, Peter Frampton, e un inedito \"Marvin Boogaloo\", scritto dal cantante e dal chitarrista Fabio Merigo, dedicato al Bull Terrier di Palma, mascotte della band, scomparso in quel periodo.\nDopo il primo vengono pubblicati altri tre singoli e i correlati videoclip.\nPur non riuscendo a raggiungere i livelli del precedente in termini di copie vendute, i Bluebeaters con \"Boogaloo\" accrescono sempre di pi\u00f9 il loro consenso tra il pubblico facendo registrare numerosi sold-out nel \"Boogaloo Tour\" che si protrae fino al 2008. Sempre nel 2008 Mr. T-bone lascia il gruppo per dedicarsi a progetti solisti lasciando il posto di trombonista a Enrico Allavena.\nDopo qualche mese in studio di registrazione, il 6 novembre 2009 esce \"Combo\", il quinto album musicale dei Giuliano Palma &amp; the Bluebeaters, accompagnato dal singolo \"Per una lira\", cover di Lucio Battisti. Il disco - a differenza dei precedenti - contiene 4 canzoni inedite: \"Dentro tutti i miei sogni\", \"Quanti ricordi\", \"Un grande sole\" scritto insieme a Samuel Romano dei Subsonica e \"Semplice\" scritto da Emiliano Pepe e La Pina.\nDopo il secondo singolo estratto dall'album Combo, \"Un grande sole\", a giugno 2010 \u00e8 uscita una nuova edizione dell'album, \"Combo (Repack)\", con quattro nuovi brani, uno dei quali cantato in duetto assieme a Melanie Fiona e intitolato \"Nuvole rosa\".\nSeparazione e riunione come The Bluebeaters.\nDa Capodanno 2012 Giuliano Palma decide di staccarsi dal gruppo e dare inizio alla sua carriera solista.\nDopo 9 mesi di preparazione e di attesa, il 23 settembre 2013 a Torino, in occasione del concerto benefico \"Gli Amici di Piero\", si riformano The Blubeaters in una formazione che include il ritorno di alcuni membri originali come Patrick Benifei alla voce, Mr Tbone al trombone e Zorro Silvestri alla chitarra oltre a tre ospiti speciali: Bunna e Lady Soul Maya (che accompagneranno il gruppo per tutta la primavera) e Manupuma, ospite d'eccezione. Gli altri musicisti sono CountFerdi al one drop, Cato Senatore alla chitarra, Paolo \"The Angelo\" Parpaglione al sassofono. Da dicembre parte il \"ReTOURn\", un tour di 10 date che sancisce il ritorno sulle scene della band col ritorno da New York di Sheldon Gregg al basso e Peter Truffa al pianoforte.\nIl 18 marzo 2014 si sono festeggiati 20 anni di attivit\u00e0 della band. The Bluebeaters celebrano la ricorrenza con il \"CeleBBration Tour\" che li vede suonare dal vivo in tutta Italia durante tutto l'anno.\nL'11 aprile esce \"Toxic\", primo singolo per la rinnovata formazione e l'inizio di una nuova vita che sfocia a fine anno in un nuovo album. A giugno esce il video di \"Toxic\"."}
{"id": "299659", "revid": "2196166", "url": "https://it.wikipedia.org/wiki?curid=299659", "title": "Montecchio Vesponi", "text": "Montecchio Vesponi \u00e8 una frazione del comune di Castiglion Fiorentino, in provincia di Arezzo. Posta 4\u00a0km a sud del capoluogo comunale, sorge su un colle all'ingresso della Valle di Chio, a 364 m s.l.m. e consta di 1200 abitanti. Gi\u00e0 sede comunale, fu annesso come frazione di Castiglion Fiorentino nel 1774, in seguito alla riforma amministrativa ordinata dal Granduca di Toscana Leopoldo II d'Asburgo-Lorena.\nStoria.\nI primi insediamenti sul colle di Montecchio risalgono all'epoca etrusco-romana e forse qui sorgeva un santuario pagano. Intorno al IX secolo vi sorse il castello, che in origine fu feudo dei Marchiones e con interessi dell'Abbazia di Farneta. Le mura, dai merli guelfi, presentano ancor oggi al loro interno i segni delle abitazioni contadine e, tra gli oliveti circostanti, sorgono i resti di alcune casupole del \"Borgo\", nei secoli passati abitate da poveri agricoltori in epoca medievale."}
{"id": "299660", "revid": "56818", "url": "https://it.wikipedia.org/wiki?curid=299660", "title": "Emocromatosi", "text": ""}
{"id": "299661", "revid": "78273", "url": "https://it.wikipedia.org/wiki?curid=299661", "title": "Diabete bronzino", "text": ""}
{"id": "299668", "revid": "1318658", "url": "https://it.wikipedia.org/wiki?curid=299668", "title": "Doppietta", "text": "Il termine doppietta ha diversi significati:"}
{"id": "299673", "revid": "30300", "url": "https://it.wikipedia.org/wiki?curid=299673", "title": "Mai dire Tv", "text": ""}
{"id": "299674", "revid": "44876", "url": "https://it.wikipedia.org/wiki?curid=299674", "title": "Storia di Bari", "text": "Dalla Protostoria all'avvento della dominazione romana.\nIl periodo della fondazione di Bari \u00e8 incerto, come poche sono le informazioni pervenuteci sui suoi primi secoli di storia. La sua area, come gran parte della Puglia, in epoca protostorica fu interessata dalla colonizzazione degli Iapigi, genti di probabile origine illirica, mescolatisi a preesistenti popolazioni locali dando cos\u00ec i Peucezi. Secondo una teoria di Plinio il Vecchio, condivisa nel Seicento anche dal barese Antonio Beatillo ma priva di riscontri certi, l'allora cittadina sarebbe stata fondata da Japige, figlio di Dedalo venuto da Creta, e chiamata \"Japigia\" (I\u03b1\u03c0v\u03b3\u03b9\u03c9v); successivamente conquistata e ingrandita dal capitano \"Barione\", leggendario condottiero illirico, quindi derivandone il nome. Alcuni ritrovamenti effettuati sotto la piazza San Pietro, nella parte settentrionale del centro storico, hanno attestato l'esistenza d'insediamenti almeno dal XVI secolo a.C., quindi dall'Et\u00e0 del Bronzo. Altri ritrovamenti di frammenti ceramici e strutture di piccole capanne sono avvenuti nelle aree di scavo adiacenti al complesso della chiesa di San Francesco della Scarpa, nonch\u00e9 nella piazza in cui sorgeva la chiesa di Santa Maria del Buonconsiglio. \nCentro della Peucezia, area allora in buona parte corrispondente alla Terra di Bari dell'et\u00e0 contemporanea, \"\u0392\u03b1\u03c1\u03b9\u03bf\u03bd\", in greco Barion, o \"B\u03b1\u03c1\u03b9\u03c2\" (Baris), aveva gi\u00e0 allora una grandissima vocazione marittima e commerciale, come testimoniano sue antiche monete, e, almeno ai tempi della guerra del Peloponneso era governata da un re con pieni poteri, e confederata alle altre trib\u00f9 peucete secondo le consuetudini delle coeve istituzioni greche.\nNel 326 a.C. Bari divenne municipium romano, perch\u00e9 fra le citt\u00e0 apule alleate di Roma nella seconda guerra sannitica (peraltro, in quegli anni varie trib\u00f9 apule avevano chiesto aiuto ai Romani proprio contro i vicini Sanniti, che sconfinavano sempre pi\u00f9 minacciosamente).\nBari romana.\nDopo aver parteggiato nei vari casi per le fazioni alleate o nemiche alla Repubblica Romana, Bari entr\u00f2 pienamente a far parte dei suoi domini nel III secolo a.C., assieme al resto della Japigia. Latinizzata in \"Barivm\" (Barium), fu municipium cum suffragio, ebbe quindi la possibilit\u00e0 di darsi proprie leggi e istituzioni pur dipendendo da Roma. Nicola Corcia, storico e archeologo del Settecento, suppose, basandosi su di una lapide, che i baresi beneficiassero della cittadinanza romana gi\u00e0 prima della promulgazione della lex Iulia.\nDifesa da mura e da una rocca, dagli anni 108-110 d.C. Bari fu attraversata della Via Appia Traiana, variante litoranea della Appia. Dispose inoltre di una zecca per coniare moneta, nonch\u00e9 di un tempio di Augusto e uno pi\u00f9 antico dedicato ad Apollo, e un pantheon per le sue divinit\u00e0 pagane. Si crede possedesse anche un teatro o un edificio comunque riservato agli spettacoli, da un'epigrafe trovata negli anni duemila nel succorpo della Cattedrale.\nIn una delle poche citazioni di rilievo pervenuteci, Tito Livio scrisse che nel 181 a.C. i duumviri dell'Urbe disposero un blocco di sorveglianza navale delle coste italiche dai pirati, esteso da Punta Campanella - allora \"Punta Minerva\" - fino a Bari. Bench\u00e9 gi\u00e0 dotata di un valido porto (\u00e8 citata da alcune fonti del II secolo a.C. quale porto della Peucezia), Bari in epoca romana non ebbe un'importanza paragonabile a quella dei secoli successivi; citt\u00e0 apule di maggior preminenza furono ad esempio Canosa e Brindisi.\nDel periodo romano rimangono scarse vestigia, giusto qualche tratto di lastricato, alcuni elementi architettonici o decorativi spesso riutilizzati in edifici medievali, e basamenti o fondazioni strutturali rinvenuti nella citt\u00e0 vecchia (Cattedrale di San Sabino, Palazzo Simi). A partire dal primo trentennio dell'Ottocento furono trovate diverse tombe con corredi, alcune di buon interesse storico-artistico, in occasione degli scavi per l'edificazione del borgo murattiano immediatamente a sud di Bari vecchia (molte andate poi perse); in tempi successivi si \u00e8 appurato trattarsi proprio di una necropoli.\nIl Medioevo.\nCon la caduta dell'Impero romano d'Occidente nel 476, fu invasa dai Barbari e occupata dagli Ostrogoti. Da questi fu presa durante la Guerra gotica da parte delle truppe dell'Impero bizantino e contesa per i due secoli successivi con i Longobardi del Ducato di Benevento, che ne fecero un gastaldo.\nNell'847 Bari capitol\u00f2 nelle mani dei Saraceni. Per circa un quarto di secolo fu capitale di un piccolo Stato musulmano indipendente, col suo emiro e la sua moschea. \nIl primo califfo di Bari fu \"Khalf\u016bn\" (847-852, un capobanda berbero della trib\u00f9 dei Banu Rabi\u2018a, che si trovava in Puglia gi\u00e0 da diverso tempo e proveniva probabilmente dalla Sicilia. La conquista di Bari, secondo al-Baladhuri ebbe luogo all'inizio del califfato dell'abbaside al-Mutawakkil, cio\u00e8 dopo il 10 agosto 847.\nDopo la morte di Khalf\u016bn nell'852, gli successe l'emiro Mufarraj ibn Sallam, che consolid\u00f2 la conquista, ampliandone i confini, e tent\u00f2 di dare ad essa un fondamento giuridico secondo il diritto pubblico musulmano. Scrisse infatti al funzionario del califfato in Egitto che si occupava della posta e della polizia, informandolo dell'esistenza del nuovo Stato musulmano, ed invitandolo a chiedere per suo conto al califfo, al-Mutawakkil di Baghdad, la regolare investitura di \"wali\", cio\u00e8 di governatore, a capo di una provincia dell'impero abbaside, per ottenere il diritto di far celebrare la preghiera pubblica del venerd\u00ec come \"mutaghallib\", ossia usurpatore illegittimo. In attesa venne costruita una moschea \"j\u0101mi\u2018\".\nIl terzo ed ultimo emiro di Bari, Sawd\u0101n, prese il potere intorno all'857, in seguito all'uccisione di Mufarraj. Invase le terre del longobardo ducato di Benevento e il duca Adelchi, malgrado l'aiuto dei Franchi, fu costretto a pagare tributo e a consegnare alcuni ostaggi. Nell'864 ricevette l'investitura ufficiale, richiesta dal suo predecessore. La citt\u00e0 venne abbellita con opere e palazzi, tra cui una moschea, dove venne professato l'islamismo nella sua accezione maggioritaria sunnita.\nBizantini e Normanni.\nEspugnata nell'871 dall'imperatore del Sacro Romano Impero Ludovico II, Bari ritorn\u00f2 ai Bizantini nell'876, diventando il maggior centro politico, militare e commerciale italiano dell'Impero d'Oriente. La citt\u00e0 infatti divenne capoluogo del thema di Longobardia, sede di uno stratego e, dal 975, del catapano, funzionario imperiale che amministrava tutti i domini bizantini nell'Italia meridionale. In questo periodo Bari divenne la citt\u00e0 e il porto pi\u00f9 importante della regione.\nDall'anno mille la citt\u00e0 sub\u00ec tremendi assalti dai Saraceni: il pi\u00f9 grave di questi avvenne nell'anno 1002, un lungo assedio da cui Bari venne liberata grazie all'intervento della flotta veneziana, guidata dal doge Pietro II Orseolo. Per riconoscenza i baresi edificarono la chiesa di San Marco dei Veneziani. I mercanti veneziani erano numerosi e nel 1122 venne stipulato un trattato commerciale tra Bari e Venezia. \nInoltre vi furono numerose rivolte antibizantine, la pi\u00f9 importante delle quali fu capeggiata da Melo (1009-1018), che si estese a molte citt\u00e0 della Puglia centro-settentrionale.\nIl dominio bizantino cess\u00f2 nel 1071, anno in cui prese il potere Roberto il Guiscardo dando inizio alla dominazione normanna. Il 9 maggio 1087, arrivarono a Bari le reliquie di San Nicola, vescovo di Myra, trafugate da marinai baresi. Nel 1089, da parte dell'abate Elia, cominci\u00f2 la costruzione della Basilica di San Nicola che verr\u00e0 portata a termine nel 1097. Nello stesso anno Papa Urbano II, raggiunse la citt\u00e0 per consacrare la cripta della basilica in costruzione e per deporre le reliquie del santo. Cominci\u00f2 cos\u00ec l'afflusso di pellegrini da ogni parte del mondo. Lo stesso Papa Urbano indisse nel 1098 nella stessa cripta un importante concilio che si proponeva di riconciliare la Chiesa latina con quella ortodossa, divise dallo scisma di Michele I Cerulario. L'esito non fu felice, ma la citt\u00e0 ne accrebbe enormemente in prestigio, tanto che molte schiere crociate partirono da l\u00ec.\nIl dominio normanno su Bari fu in seguito funestato da ribellioni e da lotte, nonostante la fortuna commerciale della citt\u00e0, che raggiunsero il culmine il 28 maggio 1156 da parte di Roberto III di Loritello 1156, quando Guglielmo I detto \"il Malo\", assal\u00ec e rase al suolo la citt\u00e0, salvando solamente la basilica di San Nicola. Ricostruita un decennio dopo, rifior\u00ec sotto Guglielmo II, che protesse clero e mercanti baresi.\nSvevi, Angioini, Aragonesi e Sforza.\nSuccedutisi ai Normanni gli Svevi, Bari vide il tramontare delle autonomie conquistate nel corso dei secoli contro Normanni, papato e i due imperi, quello d'Oriente e quello d'Occidente. Federico II per\u00f2, nonostante la sua diffidenza nei confronti dei baresi, considerati all'epoca irrequieti e poco fedeli, , e vi ricostru\u00ec il castello, dove istitu\u00ec una delle sette grandi fiere che si tenevano nel regno di Sicilia, le concesse nuovi privilegi e ne favor\u00ec i commerci.\nSotto gli Angioini ebbe inizio la lunga decadenza di Bari, dilaniata dalle lotte dei signorotti locali e dai banchieri stranieri, cui gli Angioini vendevano i privilegi commerciali. Sotto Giovanna I la citt\u00e0 fu invischiata nelle lotte tra Angioini e Durazzeschi; Ladislao tent\u00f2 di risollevarla con alcuni privilegi, ma Giovanna II la rese nuovamente feudo nel 1430.\nSotto gli Aragonesi la situazione non cambi\u00f2: nel 1464 fu donata infine agli Sforza di Milano, che sotto Isabella d'Aragona, vedova di Gian Galeazzo Maria Sforza, riusc\u00ec a riportare Bari, seppur per breve tempo, ai fasti di un tempo, tenendovi corte, fortificando le mura e il castello e favorendo la cultura. Sua figlia Bona Sforza, vedova di Sigismondo I di Polonia, torn\u00f2 a Bari nel 1548 e ivi mor\u00ec nel 1557; il suo corpo fu sepolto nella basilica di San Nicola.\nStoria moderna.\nGioacchino Murat, nel 1813, diede inizio ad una nuova urbanizzazione, cambiando il volto della citt\u00e0 ed impostando un nuovo modello di crescita a \"scacchiera\", proseguito per molti anni a venire. Il borgo costruito all'epoca alle porte della citt\u00e0 vecchia, conserva ancora il suo nome.\nNella citt\u00e0 di Bari l'acqua arriv\u00f2 il 24 aprile 1915: \u00e8 il primo vagito dell'Acquedotto Pugliese. Durante il ventennio fascista, grazie all'impegno del podest\u00e0 e poi ministro Araldo di Crollalanza, la citt\u00e0 conosce lo sviluppo urbanistico del lungomare.\nLa resistenza barese durante la seconda guerra mondiale: i tedeschi fermati dal quattordicenne Michele Romito a Barivecchia"}
{"id": "299675", "revid": "125361931", "url": "https://it.wikipedia.org/wiki?curid=299675", "title": "Tigre di carta", "text": "Tigre di carta \u00e8 la traduzione letterale di zhilaohu (), un modo di dire cinese.\nOrigine.\n\"Zilaohu\" \u00e8 un antico modo di dire cinese, nel XIX secolo era stato gi\u00e0 tradotto in lingua inglese (\"paper tiger\") da John Francis Davis in un libro sulla storia della Cina, pubblicato nel 1936.\nNel 1946 Mao Zedong, capo dell'Esercito Popolare di Liberazione cinese e futuro presidente della Cina, rilasci\u00f2 questa dichiarazione alla giornalista americana Anna Louise Strong: \nTutti i reazionari sono tigri di carta [n. di r.: \"paper tigers\" nella versione inglese dell'intervista]. Apparentemente sono terribili, ma in realt\u00e0 non sono poi tanto potenti. \nDurante gli anni del Maoismo questa espressione metaforica, usata per definire un avversario solo apparentemente minaccioso, diventer\u00e0 uno slogan ricorrente nei confronti dei nemici imperialisti della Cina, e in particolare degli Stati Uniti. \nL'espressione avr\u00e0 un notevole successo nel mondo occidentale, anche grazie alla diffusione del \"Libretto rosso\", che alle \"tigri di carta\" dedica un capitolo.\nCuriosit\u00e0.\n\"Tigre di carta\" ha un significato equivalente al detto \u00abtutto fumo e niente arrosto\u00bb.\nL'espressione \"La Tigre di Carta\" d\u00e0 il nome ad una rivista mensile di arte e cultura, fondata a fine 2014, che basa la scelta dei propri argomenti sulla consulta dell'antico testo cinese del Libro dei Mutamenti, il sacro I Ching. Il tema estratto viene reinterpretato da diverse rubriche di carattere anche molto diverso fra loro.\nAltri progetti.\n "}
{"id": "299677", "revid": "466539", "url": "https://it.wikipedia.org/wiki?curid=299677", "title": "Stack Overflow (sito)", "text": "Stack Overflow \u00e8 un sito web che fa parte della rete Stack Exchange in cui si possono porre domande riguardo a vasti argomenti di programmazione.\nIl sito fornisce la possibilit\u00e0 agli utenti di chiedere o rispondere a domande e, attraverso i membri attivi, di votare le domande e le risposte in positivo o in negativo e di modificare le domande e le risposte in uno stile wiki. Gli utenti di Stack Overflow possono guadagnare punti di reputazioni e \"badges\"; per esempio, un utente guadagna 10 punti di reputazione quando riceve un voto \"up\" ad risposta, e pu\u00f2 ricevere badges, ovvero punti di reputazione dagli altri utenti. Tutti i contenuti generati dagli utenti sono distribuiti sotto la licenza Creative Commons.\nAd aprile 2011 Stack Overflow aveva circa 562000 utenti registrati e circa 1500000 domande. Basandoci sui tag che vengono assegnati alle domande, gli argomenti pi\u00f9 comuni sono C#, Java, PHP, .NET, ASP.NET, JavaScript, C++, jQuery, iPhone e Python.\nStoria.\nIl sito \u00e8 stato creato da Jeff Atwood e Joel Spolsky nel 2008 come alternativa pi\u00f9 aperta a forum come Expert Exchange. Il nome del sito web fu scelto con una votazione nell'aprile 2008 dai lettori di \"Coding Horror\", il blog di Atwood. Anche lo stile di Stack Overflow \u00e8 stato sottoposto a votazione. Il 31 luglio 2008 Jeff Atwood mand\u00f2 un invito incoraggiando i suoi sostenitori a prendere parte alla beta privata del nuovo sito. Il 15 settembre 2008, fu annunciata la versione beta pubblica. Il 3 maggio 2010 aveva ottenuto 6 milioni di dollari da un gruppo di investitori guidato dalla Union Square Ventures. Il 21 luglio 2016 su Stack Overflow \u00e8 stato inaugurato il progetto \"Documentation\", una sorta di guida collaborativa per programmatori. Il progetto \u00e8 stato abbandonato l'8 agosto 2017. Come la parte Q&amp;A del sito, tutto il contenuto di \"Documentation\" \u00e8 disponibile sotto licenza CC BY-SA 3.0.\nTecnologia.\nStack Overflow \u00e8 scritto in ASP.NET 3.5 usando il framework ASP.NET MVC (Model-View-Controller). Gli utenti non registrati hanno accesso alla maggior parte delle funzionalit\u00e0 del sito, mentre gli utenti che sottoscrivono usando il servizio OpenID possono ottenere maggiori funzionalit\u00e0, come la creazione di un profilo, la possibilit\u00e0 di guadagnare reputazione, fino alla possibilit\u00e0 di ritaggare domande o votare per chiudere una discussione."}
{"id": "299681", "revid": "125746427", "url": "https://it.wikipedia.org/wiki?curid=299681", "title": "Scafati Basket", "text": "Lo Scafati Basket \u00e8 la prima squadra di Scafati con sede nell'omonima citt\u00e0. Milita nel campionato di Serie A2.\nStoria.\nDalla nascita alla promozione in Serie A2.\nLe prime attivit\u00e0 di pallacanestro a Scafati risalgono al 1949, quando alcuni ragazzi dell'Azione Cattolica fondarono la squadra \"Silvio Pellico\", che in serie C si scontrer\u00e0 con l'altra squadra di Scafati, quella dei monarchici, chiamata appunto \"Savoia\". Nel 1955 le due societ\u00e0 si fusero e diedero vita alla Scafatese Basket.\nNel 1969 avvenne la rifondazione della societ\u00e0, con il nome di Centro Sportivo Scafatese, con la partecipazione ai campionati di serie C e D. La svolta arriv\u00f2 negli anni novanta, quando il presidente, Aniello Longobardi, prese le redini della societ\u00e0; in pochi anni la piccola realt\u00e0 scafatese raggiunse i livelli pi\u00f9 alti del basket nazionale.\nA cavallo degli anni tra il 1994 e il 1998, lo Scafati Basket ottenne due promozioni. La prima avvenne nel 1995 quando l'allora Credicoop Scafati, guidata dall'allenatore Cirac\u00ec e potendo contare su giocatori come Alfonso Girota, Jurich, Giovanni Tramonti, Festinese, Pagano e Grimaldi raggiunse la serie B-2 nella finalissima contro la squadra di San Severo. Nel 1998 lo Scafati Basket conquist\u00f2 una seconda promozione nella serie B d'Eccellenza, vincendo 28 partite su 32, sotto la guida del coach abruzzese Franco Gramenzi. I protagonisti di quella promozione furono Pino Corvo, Cipolat, Marchetti, Vella, Vozza, Petrosino, Pino Vitiello (capitano), Petrocelli, Marino, Verde, Rizzo e Menzione.\nNella stagione 1999-2000 ebbe inizio un nuovo ciclo. La dirigenza potenzi\u00f2 sia la squadra che il settore giovanile e sottoscrisse un contratto di sponsorizzazione con la ditta umbra Ovito, che associ\u00f2 il suo nome a quello della prima squadra (Ovito Scafati). Il campionato termin\u00f2 per lo Scafati in sesta posizione, riuscendosi a qualificarsi per i play-off con coach Massimo Mangano. L'Ovito Scafati vinse fuori casa al primo turno dei play-off contro un'avversaria di prestigio come la Virtus Imola, immediatamente per\u00f2, Massimo Mangano fu colpito da un ictus e mor\u00ec pochi giorni dopo e fu quindi sostituito dal suo secondo, Antonio Petillo, che riusc\u00ec a portare l'Ovito Scafati alla finale play-off contro la Baltur Cento. Dopo la vittoria in gara 1, arriv\u00f2 in trasferta per\u00f2 una pesante sconfitta in gara 2 che port\u00f2 le due squadre a giocarsi la promozione nella decisiva gara 3.\nIl 1\u00ba giugno del 2000 cos\u00ec si gioc\u00f2 la decisiva gara 3 nel vecchio palazzetto di Via Oberdan a Scafati, che vide l'Ovito Scafati quasi sempre in svantaggio per tutto l'incontro, ma ad un secondo dal termine una tripla dell'infortunato Pierfilippo Rossi, port\u00f2 le due squadre ai supplementari. Nei supplementari l'Ovito Scafati riesce ad avere la meglio sulla Baltur Cento ormai annichilita. Lo Scafati Basket approd\u00f2 cos\u00ec in Serie A2. La formazione artefice della promozione era: Corvo, Vitiello, Marchetti, Marino, Battistella, Benzi, De Monaco, Rossi, Menzione, Orlando, Rizzo, Tessitore, Esposito.\nI primi anni in Serie A2.\nDal 2000 al 2005 lo Scafati Basket rimase sempre al vertice dei campionati di Legadue disputando sempre i play-off. Nel primo anno (2000-2001), da matricola con il nome di Longobardi Scafati, arriv\u00f2 sino a gara 5 delle semifinali play-off perdendo contro la Mabo Livorno, che venne poi promossa in Serie A1. Durante questa stessa stagione venne inaugurato il nuovo impianto del PalaMangano, in precedenza la squadra gioc\u00f2 le prime gare interne di campionato compreso l'esordio contro Reggio Emilia al PalaVesuvio di Ponticelli.\nNel 2001-2002 con il nome Rida Scafati, la squadra raggiunse le semifinali play-off ma fu battuta nella serie per 3 a 0 dalla Bipop Reggio Emilia.\nNel 2002-2003 dopo una buona regular season terminata al secondo posto, fu battuta ai quarti di finale dei play-off dal Bignami Castel Maggiore.\nNel 2003-2004 con il nome di Eurorida Scafati, raggiunse nuovamente i quarti di finale dei play-off, da cui venne eliminata dalla Sicc Jesi per 3-2.\nL'anno successivo nel 2004-2005, l'Eurorida Scafati raggiunse la semifinale dei play-off dove venne battuta dalla corazzata Virtus Bologna per 3 a 1, inoltre la squadra fu anche finalista in Coppa Italia di legadue, ma venne sconfitta dall'Upea Capo d'Orlando nella finalissima giocata al Paladozza di Bologna.\nLo storico approdo in Serie A.\nNel 2005-2006 l'Eurorida Scafati conquist\u00f2 la promozione in Serie A senza nemmeno passare per i play-off. La stagione non inizi\u00f2 nel migliore dei modi, con due sconfitte nelle prime due gare contro Rieti e Imola, ma dopo questo inizio incerto la squadra recuper\u00f2 e mantenne quasi sempre il comando della classifica, conquistando la massima serie con una giornata d'anticipo grazie alla vittoria contro la Carife Ferrara al PalaMangano per 85-67. Da ricordare in questo campionato i derby contro Caserta, la partita contro Rimini vinta all'ultimo secondo e l'imbattibilit\u00e0 casalinga mantenuta per tutta la stagione (una sconfitta in casa arriv\u00f2 contro Rieti, ma la partita non venne disputata nell'impianto scafatese ma a campo neutro). In questa stessa stagione l'Eurorida Scafati riusc\u00ec a conquistare anche la Coppa Italia di legadue battendo in semifinale la Juve Caserta e in finale con il punteggio di 90-81 la Zarotti Imola nella Final Four di Ferrara.\nLa formazione artefice della promozione in Serie A fu:\nIl biennio in Serie A.\nNel 2006-2007, lo Scafati Basket prende il nome di Legea Scafati e disputa il suo primo campionato in Serie A. Lo Scafati comincia la stagione con l'allenatore Aza Petrovi\u0107 per poi proseguire con Teoman Alibegovi\u0107. Nelle file della Legea Scafati vi sono giocatori del calibro di Rick Apodaca, S. Smith, Anthony Carter, che nel corso della stagione hanno costituito l'asse portante della squadra.\nLa stagione termin\u00f2 con un decimo posto, sfiorando la qualificazione ai play-off. Di quel campionato furono degne di nota la vittoria contro Avellino, in un derby equilibrato deciso da una tripla del belga D. Lauwers allo scadere del match. Altre vittorie di prestigio furono quelle con Cant\u00f9, Varese, contro la Fortitudo Bologna di Marco Belinelli, con quest'ultimo che sbagli\u00f2 i tiri liberi decisivi nel finale del match al Palamangano e, infine, il memorabile +21 rifilato all'Olimpia Milano di un giovane Gallinari in diretta televisiva. Da dimenticare furono i derby contro Napoli, vinti entrambi dai partenopei.\nIl secondo anno di Serie A (2007-2008) ebbe un andamento diverso che sfoci\u00f2 con la retrocessione, insieme alla storica squadra di Varese. Da ricordare comunque per questa annata alcune vittorie importanti come quella in casa alla prima giornata di campionato contro la Scavolini Pesaro, al Paladozza con la Fortitudo Bologna e quella al Palamangano nel derby contro Napoli.\nIn Legadue.\nDopo la retrocessione, la squadra prende il nome di Harem Scafati e partecipa al campionato di Legadue nella stagione 2008-2009.\nIn questa stagione l'Harem Scafati dopo aver battuto Veroli ai quarti, fu sconfitta da Sassari nella semifinale dei play-off, mentre nella stagione 2009-2010 con il nome di Bialetti Scafati, fu sconfitta ai quarti di finale dalla Prima Veroli. Nel successivo campionato di Legadue 2010-2011 la Sunrise Scafati raggiunse nuovamente i play-off, da cui venne eliminata nei quarti di finale dalla Sigma Barcellona, invece nella stagione 2011-12 la Givova Scafati arriv\u00f2 a gara 5 delle semifinali perdendo alla fine contro Pistoia, e ancora nel 2012-13 nei quarti di finale dei play-off viene sconfitta dalla formazione toscana. Dopo l'eliminazione contro Pistoia la societ\u00e0 comunica di rinunciare all'iscrizione ripartendo dalla Divisione Nazionale B, scambiando il titolo con la Pallacanestro Trapani.\nIl ritorno in Serie A2.\nDopo la cessione del titolo la squadra giallobl\u00f9 viene promossa dopo una stagione 2013-2014 entusiasmante, guadagnandosi sul campo la promozione in Serie A2 per l'anno 2014-2015 nel girone silver, dove in questo campionato la squadra non riesce a conseguire l'obiettivo play-off.\nNel 2015-2016 conquista a Rimini il trofeo della Coppa Italia di Serie A2, battendo in finale Mantova e dopo aver eliminato Treviso e Casale Monferrato, rispettivamente ai quarti di finale e in semifinale, mentre in campionato la Givova Scafati dopo aver terminato la stagione regolare al primo posto del girone ovest fu impegnata nei play-off per la promozione in Serie A. Al primo turno dei play-off elimina Verona con un netto 3-0, ed ancora ai quarti sconfigge Imola per 3-1, ma in semifinale deve arrendersi a Brescia. La stagione 2016-2017 si apre con la sconfitta in finale di Supercoppa contro la Fortitudo Bologna, mentre in campionato le soddisfazioni sono poche e la salvezza arriva soltanto dopo il play-out vinto contro Forl\u00ec. Nell'anno 2017-2018 la Givova Scafati torn\u00f2 ai vertici del campionato, chiudendo la stagione regolare al secondo posto del girone ovest, per\u00f2 ai play-off viene eliminata al primo turno da Ferrara, invece nel 2018-2019 la squadra disputa una mediocre stagione non riuscendo questa volta a qualificarsi per i play-off, mentre l'anno successivo a causa della pandemia di COVID-19 il campionato di Serie A2 2019-2020 viene sospeso senza verdetti e quindi definitivamente annullato. La stagione 2020-2021 inizia con la conquista di un trofeo (il terzo della storia scafatese), vincendo la Supercoppa di Serie A2 superando in finale Forl\u00ec, mentre in campionato la squadra ritorna dopo tre anni a qualificarsi per i play-off, persi in semifinale contro Udine.\nRoster 2021-2022.\n\"Aggiornato al 15 novembre 2021.\"\nPalaMangano.\nIl PalaMangano \u00e8 l'impianto sportivo della citt\u00e0 di Scafati ed ospita la Societ\u00e0 Sportiva Scafati Basket che milita nella LegAdue di Basket. L'impianto Contiene 3700 Posti ed \u00e8 intitolata a Massimo Mangano, ex allenatore scomparso della squadra scafatese. L'impianto ha dedicato una delle gradinate a Peppe Lamanna, giovane tifoso scafatese scomparso, intitolandola Gradinata Lamanna. Costruito nel 2000 dopo la storica promozione in A2, ed inaugurato il 7 gennaio 2001 in occasione del match tra la Longobardi Scafati e la Fila Biella. Dopo la ristrutturazione del 2015, la struttura \u00e8 stata inoltre fornita di una sala attrezzi, una sala stampa, una sala video e una sala medica."}
{"id": "299682", "revid": "767487", "url": "https://it.wikipedia.org/wiki?curid=299682", "title": "La colazione del bimbo", "text": "La colazione del bimbo (\"Le Repas de b\u00e9b\u00e9\") \u00e8 un film dei fratelli Auguste e Louis Lumi\u00e8re, compreso tra i dieci film che vennero proiettati al primo spettacolo pubblico di cinematografo del 28 dicembre 1895 al Salon indien du Grand Caf\u00e9 di Boulevard des Capucines a Parigi.\nBrevi filmati come questo, che ritraevano bambini e scene di vita familiare, furono da subito molto popolari. I due genitori sono interpretati, pur non esistendo all'epoca ancora precisi codici della recitazione, da Auguste Lumi\u00e8re, fratello di Louis, e consorte, Marguerite Winkler Lumi\u00e8re. Il bimbo \u00e8 Andr\u00e9e, figlia di Auguste e Marguerite, che morir\u00e0 poi a 24 anni vittima nel 1918 dell'epidemia di influenza spagnola.\nL'inquadratura \u00e8 frontale a mezzo busto oltre il piano della tavola. La scena si svolge all'aperto. Gli spettatori rimasero molto colpiti, in questo film, soprattutto dal movimento delle foglie della vegetazione dello sfondo, un dettaglio naturalistico che per la prima volta era oggetto di una riproduzione \"artificiale\".\nProduzione.\nCome indicato dal titolo, il filmato (della durata di circa un minuto) presenta due premurosi genitori che imboccano il loro bimbo. Esiste anche una versione del 1903.\nCritica.\nGeorges Sadoul:"}
{"id": "299684", "revid": "2212848", "url": "https://it.wikipedia.org/wiki?curid=299684", "title": "Rzesz\u00f3w", "text": "Rzesz\u00f3w (in italiano \"Resovia\", in yiddish \u05e8\u05f2\u05e9\u05e2, \"Reyshe\", in tedesco \"Reichshof\", in ucraino \u0420\u044f\u0448\u0456\u0432, \"Rja\u0161\u0456v\", in russo \u0416\u0435\u0448\u0443\u0432, \"\u017de\u0161uv\") \u00e8 una citt\u00e0 polacca del voivodato della Precarpazia. Ricopre una superficie di 116,36 km\u00b2 e nel 2019 contava 196.208 abitanti.\nIstruzione.\nA Rzesz\u00f3w hanno sede l'Universit\u00e0 di Rzesz\u00f3w e il Politecnico di Rzesz\u00f3w."}
{"id": "299687", "revid": "124384538", "url": "https://it.wikipedia.org/wiki?curid=299687", "title": "Enrico Cremonesi", "text": "Biografia.\nA Milano gi\u00e0 da piccolissimo passava il tempo a suonare e cantare; a quattro anni ha preso le prime lezioni di piano.\nDopo gli studi pianistici, a vent'anni ha iniziato a suonare in tourn\u00e9e con Enrico Ruggeri. Pi\u00f9 tardi ha conosciuto Fiorello grazie al quale ha partecipato a \"Fiorello Show\", \"Non dimenticate lo spazzolino da denti\", \"La febbre del venerd\u00ec sera\", \"Buona Domenica\", \"Superboll\", \"Stasera pago io\" e \"Viva Radio 2\".\nHa anche preso parte allo show di Adriano Celentano \"125 milioni di caz..te\" e nel 2003 ha collaborato con Antonello Venditti suonando in due suoi pezzi (\"Ruba\" e \"Il sosia\") nell'album \"Che fantastica storia \u00e8 la vita\".\nNella primavera 2004 collabora con Fiorello al programma \"Stasera pago io... revolution,\" passando dal ruolo di pianista- tastierista a quello di direttore d'orchestra. Sempre nel 2004 ha curato le musiche per il film di Carlo Vanzina \"In questo mondo di ladri\".\nNel 2006 ha firmato la colonna sonora dei Giochi Paralimpici invernali di Torino 2006.\nNel 2007, oltre ad occuparsi, insieme alla sua band, della parte musicale di \"Viva Radio 2\", ha riarrangiato il brano \"Pi\u00f9\" (cantato originariamente da Gepy e Ornella Vanoni) incluso nella colonna sonora del film \"Voce del verbo amore\" e per l'occasione interpretato dalle voci di Giorgia e Fiorello.\nNel 2009 approda su SKY Uno assieme a Fiorello con il \"Fiorello Show\", mentre nel 2011 \u00e8 a capo dell'orchestra del programma di Rai 1 \"Il pi\u00f9 grande spettacolo dopo il weekend\", sempre a fianco di Fiorello. Negli anni a seguire seguir\u00e0 il comico anche nel suo tour teatrale, a \"Edicola Fiore\" e a \"Viva RaiPlay!.\""}
{"id": "299690", "revid": "6796", "url": "https://it.wikipedia.org/wiki?curid=299690", "title": "Atomino", "text": ""}
{"id": "299692", "revid": "2084998", "url": "https://it.wikipedia.org/wiki?curid=299692", "title": "Raggio verde", "text": "Il raggio verde \u00e8 un fenomeno ottico visibile quando il Sole, all'alba o al tramonto, crea una sottile striatura luminosa dal colore verde che dura pochi istanti.\nIl fenomeno \u00e8 dovuto alla rifrazione della luce solare da parte dell'atmosfera, quando i raggi solari radenti, attraversando uno strato d'aria pi\u00f9 spesso, vengono scomposti come in un prisma nelle varie componenti colorate, e fra queste quella verde si distingue per contrasto con la tonalit\u00e0 generale giallo-arancione del cielo.\nNel dettaglio, il colore del raggio \u00e8 il verde veronese, cos\u00ec chiamato in onore al pittore scopritore del pigmento, Paolo Veronese. \nFin dall'antichit\u00e0 varie popolazioni, tra cui caldei, babilonesi ed egizi, annotarono il fenomeno senza riuscire a spiegarne l'origine, che fu oggetto di elucubrazioni anche da parte di Lord Kelvin nel 1893. Jules Verne vi si ispir\u00f2 in un suo romanzo (\"Il raggio verde\", 1882); altrettanto fece \u00c9ric Rohmer in un suo film (\"Il raggio verde\", 1986). Il giornalista e scrittore Mario Appelius intitol\u00f2 un suo resoconto di viaggio nei Caraibi \"Le Isole del raggio verde. Cuba, Giamaica, Haiti, Piccole Antille\" (Edizioni Alpes, Milano, 1929).\nDescrizione del fenomeno.\nIl raggio verde \u00e8 un effetto ottico che consiste nella visione di una debole striatura luminosa di un'intensa tinta verde smeraldo, striatura che si pu\u00f2 osservare per qualche secondo al sorgere o al tramontare del Sole; occasionalmente pu\u00f2 sfumare nel blu-indaco, dando vita al \u00abraggio blu\u00bb.\nL'origine del raggio verde \u00e8 ascrivibile al fenomeno della dispersione atmosferica. Infatti, la distanza percorsa dalla luce nell'atmosfera aumenta in prossimit\u00e0 dell'orizzonte e quindi al momento dell'alba e del tramonto: ci\u00f2 fa s\u00ec che il Sole, in questi due brevi periodi, appaia come una serie di dischi leggermente sfasati tra di loro, che scompaiono progressivamente seguendo il grado di rifrazione delle varie componenti spettrali della luce. In questo modo svaniscono (al tramonto) prima il rosso e il giallo, caratterizzati da una lunghezza d'onda maggiore, e solo dopo il verde e il blu che hanno lunghezze d'onda minori.\nDiversi altri fenomeni, oltre a quello della dispersione, concorrono nel loro insieme alla formazione del raggio verde. Vi sono infatti diverse sostanze e particelle presenti nell'atmosfera, quali l'ozono, l'ossigeno, il vapore acqueo e il particolato, che riescono ad assorbire selettivamente i colori rosso e arancione favorendo quindi la visibilit\u00e0 del verde: il blu analogamente scompare alla vista per via di particolari fenomeni di interferenza ottica.\nStoria.\nIl raggio fu annotato gi\u00e0 nell'antichit\u00e0 dai primi astronomi caldei, babilonesi ed egizi, che per\u00f2 non riuscirono a individuare i fattori che determinano il fenomeno. Gli Egizi in particolare ritenevano che il disco solare una volta sparito al di sotto dell'orizzonte si tingesse di verde smeraldo, per poi riprendere la colorazione usuale all'alba successiva.\nL'interesse per le origini di questo fenomeno crebbe grazie alle diverse testimonianze di chi vi assisteva. Tra i tanti, a rimanere affascinati da questi racconti fu Jules Verne, che nel 1882 dedic\u00f2 al raggio verde un romanzo, \"Le Rayon vert\" per l'appunto. La materia narrativa di \"Le Rayon vert\" attingerebbe dal folclore scozzese, secondo cui chi riesce a catturare con lo sguardo quest'effimero \u00abraggio dell'anima\u00bb sarebbe in grado di riconoscere con chiarezza i sentimenti propri e altrui: sembra tuttavia che questa sia solo un'invenzione letteraria dell'autore e non una leggenda realmente diffusa.\nVerne descrisse il raggio verde in questi termini:\nIl romanzo di Verne fu decisivo per divulgare il fenomeno anche in ambito accademico, dove fu oggetto di diversi studi e dibattiti: sia Joule nel 1869 sia Lord Kelvin nel 1893 descrissero il raggio verde nei loro appunti, ritenendolo per\u00f2 una mera illusione ottica. Questa tesi ricevette una decisiva smentita nel Novecento, quando venne pubblicato un cospicuo \"corpus\" di opere al riguardo: tra i libri pi\u00f9 autorevoli vi \u00e8 \"The Green Flash and Other Low Sun Phenomena\", scritto nel 1958 da D. J. K. O' Connell, che accluse al testo una corposa documentazione fotografica del fenomeno.\nMalgrado la dimostrazione scientifica del fenomeno, questo non ha mai cessato di esercitare un certo fascino, tanto che il raggio verde, oggetto anche di un film del 1986 di \u00c9ric Rohmer, \u00e8 ormai radicato nella mitologia di diverse citt\u00e0, fra le quali Forio d'Ischia e Capri. Il costume ischitano vuole che solo le persone pure di cuore affacciate dalla terrazza della chiesetta di Santa Maria del Soccorso siano in grado di scorgere il raggio verde. Capri ha addirittura dedicato al fenomeno un belvedere dinanzi villa Lysis, dove si ritiene sia pi\u00f9 facile cogliere il guizzo verde sprigionato quando l'acqua e l'astro si incontrano. Il luogo \u00e8 adornato anche di una mattonella in maiolica, che recita:\nNel film \"Pirati dei Caraibi - Ai confini del mondo\" del 2007, per recuperare Jack Sparrow dallo Scrigno di Davy Jones, i pirati Hector Barbossa, Elizabeth Swann, Will Turner, Joshamee Gibbs e il resto della ciurma, sono costretti a ribaltare la nave facendola oscillare, cos\u00ec da essere sott'acqua nel momento del \u00abVerde Baleno\u00bb, fenomeno che si manifesta con un lampo di luce color smeraldo al tramonto, quando il sole scompare nel mare, e che collegherebbe il mondo dei vivi a quello dei morti che sono ancora in attesa d'essere giudicati. \u00c8 un palese riferimento al raggio verde, al quale molti marinai hanno attribuito nell'antichit\u00e0, un qualche potere arcano."}
{"id": "299693", "revid": "1851848", "url": "https://it.wikipedia.org/wiki?curid=299693", "title": "Giuseppe Cardone", "text": "Biografia.\nHa un figlio, Alessandro, che giocava come centrocampista.\nHa anche una figlia, Francesca.\nCarriera.\nGiocatore.\nClub.\nCresciuto calcisticamente nelle giovanili del , \u00e8 passato nel 1993 al in Serie C2, dove ha esordito nel calcio professionistico collezionando 18 presenze. Nella stagione successiva il Milan lo manda in prestito al Leffe, in Serie C1, dove gioca un campionato da titolare. Nel 1995 esordisce in Serie B, in prestito alla , con cui colleziona 35 partite nel campionato cadetto contribuendo all'ottimo campionato dei rossoneri.\nNel 1996-1997 passa in compartecipazione al Bologna, che si apprestava ad affrontare il ritorno in Serie A: esordisce nella massima serie il 15 settembre 1996 contro l'Hellas Verona, collezionando 24 presenze a fine stagione.\nRiscattato dal Milan per 2 miliardi di lire, rimane coinvolto nella stagione negativa dei rossoneri, disputando 19 partite nel ruolo di terzino destro. Nel gennaio 1999, senza essere mai stato impiegato da Alberto Zaccheroni, viene ceduto a titolo definitivo al , in cambio di Federico Giunti; il club emiliano, a sua volta, lo gira in prestito al . In biancorosso non evita la retrocessione in Serie B, e a fine stagione si trasferisce al , con cui vive una nuova retrocessione. Nel 2000 torna al Vicenza, nel frattempo risalito in Serie A, disputando una stagione da titolare nuovamente conclusa con la caduta in Serie B.\nPassato al nell'estate 2001, rimane in Emilia per una stagione e mezza in massima serie, prima di trasferirsi nuovamente al Parma nel gennaio 2003, in cambio del prestito di Marco Marchionni. Nel maggio 2003 si infortuna gravemente, disputando una sola partita nel campionato di Serie A 2003-2004; nell'annata successiva, segnata dal crack Parmalat, diventa capitano, realizzando un gol nel doppio spareggio-salvezza vinto contro il .\nDopo un campionato da titolare, nella stagione 2006-2007 un nuovo grave infortunio ne limita il contributo a 5 partite. Con l'arrivo di Domenico Di Carlo finisce ai margini della rosa. Nel gennaio 2008 viene ceduto a titolo definitivo al , in Serie B, con cui non evita la retrocessione in Lega Pro. Svincolato, il 20 agosto 2008 firma un contratto annuale per il , con cui conclude la carriera agonistica con una nuova stagione nella serie cadetta.\nIn totale ha collezionato 202 presenze con 5 reti in Serie A, e 59 presenze con 2 reti in Serie B, 49 presenze in serie C con 3 reti, 12 presenze in Coppa UEFA con 2 reti.\nNazionale.\nHa militato nella B Italia sotto la guida di Rossano Giampaglia.\nAllenatore.\nHa cominciato la sua carriera di allenatore nella stagione calcistica 2015-2016 guidando la Juniores della . Nella stagione 2016-2017, dopo aver conseguito il patentino di allenatore professionista UEFA A, ha guidato gli Allievi Lega Pro del passando poi agli Under 16 Nazionali nella stagione 2017/2018.\nIl 28 giugno 2018 \u00e8 ingaggiato come collaboratore tecnico del Venezia.\nNel mese di settembre 2019 ha conseguito a Coverciano la licenza dI Allenatore UEFA PRO"}
{"id": "299695", "revid": "22828", "url": "https://it.wikipedia.org/wiki?curid=299695", "title": "Stack Pointer", "text": ""}
{"id": "299704", "revid": "889336", "url": "https://it.wikipedia.org/wiki?curid=299704", "title": "Ba (faraone)", "text": " \nBiografia.\nIl nome \u00e8 fornito da alcuni graffiti su pezzi di stoviglie e mancano gli elementi per collegarlo ai sovrani della dinastia di cui non conosciamo la titolatura completa ne ad alcuno noto solamente per le liste reali (Abydos, Saqqara, Canone Reale, Manetone, Pietra di Palermo).\nb3 - Ba\nSecondo l'egittologo Nabil Swelim, che ha proposto una sequenza di sovrani per la III dinastia diversa da quella comunemente adottata, si tratterebbe invece del nome Horo di Tety."}
{"id": "299727", "revid": "486946", "url": "https://it.wikipedia.org/wiki?curid=299727", "title": "Addomesticazione", "text": ""}
{"id": "299735", "revid": "1936754", "url": "https://it.wikipedia.org/wiki?curid=299735", "title": "Basilica dei Santi Felice e Fortunato", "text": "La basilica dei Santi Felice e Fortunato \u00e8 una chiesa di Vicenza, attualmente sede parrocchiale, la cui origine risale al IV-V secolo; il suo aspetto attuale romanico \u00e8 dovuto sostanzialmente alla ricostruzione del XII e ai restauri del XX secolo. \nPer oltre un millennio alla basilica fu annessa la pi\u00f9 importante abbazia benedettina del territorio vicentino.\nStoria antica.\nSul luogo in cui oggi sorge la basilica, in epoca romana esisteva una necropoli pagana cittadina - situata poco fuori dalle mura, lungo la direttrice della Via Postumia - che si estendeva su di una superficie piuttosto vasta, in parte paludosa, nella quale furono rinvenuti numerosi reperti sepolcrali, quali tombe a cappuccina, tombe a edicola, sarcofagi, steli e iscrizioni, monete e suppellettili.\nIn seguito all'editto di Milano che permetteva il culto cristiano, i fedeli vicentini riservarono nella necropoli un'area destinata alla sepoltura dei propri defunti e vi costruirono un edificio adibito al culto: i ritrovamenti rappresentano la prima testimonianza della fede cristiana in citt\u00e0. A questo periodo - la fine del IV secolo - risale anche la stele dell\"Adorazione dei Magi\", il documento pi\u00f9 importante del cimitero cristiano.\nLa chiesa primitiva.\nLa chiesa primitiva - costruita nello stile tipico delle pi\u00f9 antiche aule di culto cristiano in ambiente padano fra la met\u00e0 e la fine del IV secolo - era un'unica aula di 24 x 16,5 metri, individuabile attraverso una fascia di marmo rosso nel pavimento della chiesa attuale, ed era decorata con una ricca pavimentazione musiva costituita in buona parte da \"ex voto\", in parte conservata e riportata alla luce, insieme con parte delle fondazioni, verso la met\u00e0 del XX secolo.\nQuesto edificio fa comprendere come la comunit\u00e0 cristiana di Vicenza avesse raggiunto, gi\u00e0 nella prima met\u00e0 del IV secolo, una notevole importanza, testimoniata anche dal fatto che anche una famiglia senatoriale aveva contribuito alla costruzione del pavimento in mosaico.\nLa basilica tripartita.\nEra una comunit\u00e0 che cresceva con grande rapidit\u00e0: dopo la traslazione delle reliquie del martire Felice da Aquileia - forse intorno al 380 - la chiesa si rivel\u00f2 insufficiente alle esigenze dei fedeli ormai numerosi e si decise di realizzare un edificio pi\u00f9 importante.\nCos\u00ec tra la fine del IV e la met\u00e0 del V secolo fu edificata una vera basilica, di impianto solenne e maestoso, a tre navate separate da due file di pilastri, che misurava 45 \u00d7 22 metri; la navata centrale era anch'essa, come la chiesa precedente, pavimentata a mosaico e si prolungava in un'abside rettangolare.\nDavanti alla basilica un atrio profondo 7 m, il nartece, come luogo di sosta per i penitenti e di accoglienza per i pellegrini in visita alle reliquie, un ampio quadriportico e dei propilei formavano una aggiunta di 41,5 \u00d7 25 m; complessivamente quindi si trattava di un imponente edificio lungo 86,5 m. Lo schema si avvicinava a quello di Sant'Ambrogio a Milano, anch'essa una grande basilica suburbana dedicata alla venerazione di santi cittadini.\nVicino alla basilica vennero eretti anche un sacello e un battistero.\nIl sacello o Martyrion.\nIl sacello - una delle pi\u00f9 interessanti e meglio conservate architetture paleocristiane d'Italia - fu costruito poco dopo la met\u00e0 del V secolo e, in origine, doveva corrispondere al \"Martyrion\" destinato a custodire le reliquie della basilica. Pi\u00f9 tardi, probabilmente nel VII-VIII secolo, venne dedicato alla Madonna: davanti all'altare, sopra una cornice sostenuta da quattro colonne, si leggeva: \nEsso svolse la sua funzione di culto ai martiri fino al 1674, anno nel quale, in occasione della ristrutturazione del complesso, fu trasformato in ambiente di servizio dell'annesso monastero; furono aperte delle finestre e chiuse le finestrelle originarie, rimaneggiato il portale, asportato il rivestimento di marmo e, soprattutto, i resti dei martiri furono trasferiti nella cripta della basilica e collocati in vistosi reliquiari in legno dorato di stile barocco.\nIl battistero.\nLe fondazioni di un altro edificio a pianta ottagonale, trovate negli scavi del 1943, per struttura, posizione planimetrica e piano altimetrico rispetto alla chiesa antica, portano a concludere che si tratti dell'antico battistero, costruito contemporaneamente alla basilica. A motivo della sua presenza alcuni storici hanno ritenuto che San Felice sia stata la prima cattedrale di Vicenza.\nNon si ha per\u00f2 alcuna notizia, nella documentazione disponibile, che la citt\u00e0 fosse gi\u00e0 nel V secolo sede vescovile come lo erano molte altre nelle \"Venetiae\"; tra le numerose testimonianze di presenza di vescovi veneti ai concili dell'Italia settentrionale non vi \u00e8 infatti alcuna menzione di un vicentino fino alla fine del VI secolo, quando viene citato Oronzio.\nSi pu\u00f2 ipotizzare che la costruzione di due chiese, Santa Maria Annunciata all'interno della citt\u00e0 e San Felice fuori le mura, potesse corrispondere alle esigenze della comunit\u00e0 cristiana di allora: la preghiera comunitaria, la catechesi, la celebrazione dell'eucaristia e degli altri sacramenti, che per\u00f2 potevano anche essere celebrati dal vescovo di un'altra citt\u00e0 in visita pastorale o da un sacerdote da lui delegato. \u00c8 probabile che sino alla fine del VI secolo la comunit\u00e0 di Vicenza abbia fatto riferimento al vescovo e alla diocesi di Padova, citt\u00e0 sulla quale gravitava anche dal punto di vista civile, e si sia resa autonoma solo dopo la costituzione del regno longobardo, del quale Padova inizialmente non faceva parte.\nMedioevo.\nDurante il dominio longobardo e carolingio (dal VI secolo al IX secolo), la basilica non sub\u00ec modifiche sostanziali e fu arricchita con ornamenti in parte ancora conservati nella muratura.\nL'abbazia benedettina: la fioritura.\nFra la met\u00e0 del VII secolo e l'VIII secolo in epoca longobarda si insediarono a San Felice i monaci benedettini bianchi di San Colombano, gi\u00e0 presenti nell'area vicentina e veneta ed in tutto il regno longobardo, costruendo un'abbazia che divenne il cuore dell'attivit\u00e0 di quest'ordine religioso a Vicenza e che essi dedicarono ai santi Vito e Modesto, tipici patroni del loro ordine. Quando Carlo Magno venne in Italia, si ferm\u00f2 a Vicenza presso il monastero, che benefic\u00f2 con una generosa donazione.\nNell'anno 899, durante una delle loro incursioni, gli Ungari distrussero una parte della citt\u00e0 e incendiarono l'abbazia; i monaci si dispersero in pi\u00f9 luoghi, abbandonando la disciplina e trascurando il divino ufficio. Ci volle molto tempo per ricostruire, tanto che al tempo in cui fu insediato a Vicenza il vescovo Rodolfo - intorno al 967 - gli edifici erano ancora in rovina; cos\u00ec afferma il cronista Sigebert di Gembloux, che ricorda anche come Rodolfo dovette cedere al vescovo di Metz delle preziose reliquie dei santi Leonzio e Carpoforo per ottenere dall'imperatore Ottone I una donazione finalizzata a ricostruire chiesa e monastero.\nQualche anno pi\u00f9 tardi, con uno dei pi\u00f9 importanti atti di cui resta documentazione, il \"privilegium\" del 983 il vescovo Rodolfo - convinto sostenitore della riforma cluniacense - don\u00f2 ai benedettini dell'abbazia - o meglio in parte restitu\u00ec, perch\u00e9 si trattava di beni gi\u00e0 in loro possesso che erano passati al vescovo nel momento in cui erano stati dispersi dagli Ungari - una notevole quantit\u00e0 di possedimenti terrieri, \"cum famulis et decimis\", che andavano da Ponte Alto al \"mons famulorum\" cio\u00e8 Maddalene, da Brendola a Marostica. Insieme con le terre egli affid\u00f2 ai benedettini il governo del territorio, lo svolgimento delle funzioni pastorali e la bonifica di estese zone acquitrinose; era il periodo dell'incastellamento e anche il monastero di San Felice si dot\u00f2 di una torre di difesa.\nI benedettini di San Felice fondarono poi innumerevoli chiese e piccoli monasteri, anch'essi dipendenti dall'abbazia madre, in genere posti lungo le antiche strade romane che uscivano dalla citt\u00e0. Ne resta traccia nella toponomastica e nell'intitolazione di numerose chiese dedicate a Vito, Modesto e Crescenzia, i santi tipici di quest'ordine monastico. Per limitarsi alla sola periferia della citt\u00e0, dipendevano da San Felice le abbazie minori di San Pietro in Vivarolo e di San Giorgio in Gogna, insieme con alcuni ospitali, come ; la quasi nulla documentazione rimasta rende per\u00f2 assai difficili precisi riferimenti.\nL'abbazia di San Felice continu\u00f2 ad attirare numerose donazioni; si ricorda quella del vescovo Girolamo nel 1013, che conferm\u00f2 il \"privilegium\" di trent'anni prima del suo predecessore Rodolfo; da quest'atto risulta che chiesa e monastero, di recente ricostruiti, erano nuovamente semidistrutti e abbandonati, probabilmente per episodi di violenza di cui non si conosce l'origine; come Rodolfo, anche Girolamo intendeva ristabilire la vita religiosa a San Felice, quale caposaldo della fede nel territorio. Un atto molto simile \u00e8 il \"privilegium\" del vescovo Astolfo nel 1033, ma \u00e8 dubbia la sua veridicit\u00e0. Ancora, ebbe molto a cuore i due monasteri benedettini di San Felice e di San Pietro il vescovo Liudigerio: i monasteri benedettini in quel periodo dell'alto medioevo erano il fulcro della vita religiosa, fuori dalle mura della citt\u00e0 molto pi\u00f9 delle chiese diocesane.\nFino al XII secolo i monaci, con l'aiuto dei \"famuli\", lavorarono direttamente alla bonifica dei terreni. A partire da questo periodo invece cominciarono a cederli a servi emancipati o a piccoli feudatari; in un primo tempo questa cessione accrebbe il primitivo patrimonio, ma gi\u00e0 nel Duecento la dispersione delle terre port\u00f2 l'abbazia ad una crisi amministrativa. I benedettini - cos\u00ec come nello stesso periodo stava capitando ai vescovi - caddero in mano agli usurai e furono costretti a vendere molti e importanti beni, tra cui quelli di San Vito e di Malo.\nUn patrimonio cos\u00ec vasto non era facile da gestire; i monaci si trovarono ben presto a doverle difendere dalla usurpazione da parte dei piccoli feudatari. Al tempo della lotta per le investiture tra gli imperatori Enrico IV, poi Enrico V e i papi, gli abati del monastero di San Felice furono dalla parte dell'imperatore, ricavandone ulteriori benefici. Ma anche dopo che le sorti si volsero in favore del papa, continuarono le donazioni e furono confermati i privilegi all'abbazia, che rest\u00f2 il focolare della vita religiosa vicentina fino alla met\u00e0 del Duecento.\nIn seguito alla creazione delle parrocchie urbane e suburbane nel XIII secolo, sull'abate grav\u00f2 anche la responsabilit\u00e0 della vita religiosa della popolazione del borgo di San Felice la cui sede parrocchiale fu, per secoli, la chiesetta dell'antico ospitale di San Martino; presso la basilica per\u00f2 vi era - e vi rest\u00f2 fino alla riforma napoleonica - anche il fonte battesimale.\nOltre alla funzione pastorale esercitata dai monaci nei centri rurali, nati dopo le bonifiche e lontani dalle parrocchie, \u00e8 probabile che presso l'abbazia di San Felice vi fosse anche una scuola monastica, sia interna per i monaci che esterna per i laici, orientata all'insegnamento teologico ecclesiastico.\nL'abbazia: la decadenza.\nNel XIII secolo inizi\u00f2 una generale decadenza dell'ordine benedettino, nonostante i tentativi fatti da papi e da vescovi vicentini per richiamare i monasteri al primitivo fervore, tentativi che per\u00f2 non ottennero buoni effetti. Gli abati di San Felice furono anzi coinvolti nelle lotte per la presa del potere da parte delle signorie: l'abate Gumberto, ad esempio, ebbe un ruolo importante di appoggio ai dominatori nel periodo della custodia padovana (1265-1311), mettendosi contro il vescovo di Vicenza.\nTutto questo non contribu\u00ec certamente alla buona salute del monastero. Il vescovo Altegrado tent\u00f2 una riforma nel 1307, di cui si ha memoria in un documento, con il quale il vescovo stigmatizzava le irregolarit\u00e0 e gli abusi dei monaci e dell'abate. Non rimane invece documentazione che ci dica se, in seguito ai rimproveri del vescovo, ci sia stato un miglioramento nella vita del monastero, ma ben presto le condizioni precipitarono nuovamente.\nSotto gli Scaligeri - che avevano sequestrato tutti i beni della Chiesa locale, compreso il ricco patrimonio del monastero - ai monaci e alla servit\u00f9 mancava anche il necessario per il vitto e il vestito, tanto che l'abate Bernardo lamentava di non poter sostenere un tono elevato di vita religiosa e neppure assicurare l'ufficio divino. Anche dopo il 1376, quando i beni furono restituiti, la situazione economica del monastero rest\u00f2 difficile e questo contribu\u00ec alla sua generale decadenza.\nNel corso di questo secolo si affievol\u00ec anche l'antica devozione ai principali patroni della citt\u00e0 - i martiri Felice e Fortunato - che, intorno al 1400, furono definitivamente sostituiti con San Vincenzo e, nella seconda met\u00e0 del XV secolo, passarono in secondo piano anche rispetto ai santi Leonzio e Carpoforo.\nGli edifici nel medioevo.\nLa basilica, nella ricostruzione del 983, rimase a pianta basilicale - a tre navate separate tra loro da due file di sostegni conducenti dalla parete d'ingresso fino alla spalla dell'abside - e non restano tracce di una cripta, cos\u00ec come stava entrando in uso nelle chiese del tempo.\nSia il campanile sia la chiesa furono gravemente danneggiati dal violento terremoto del 3 gennaio 1117, che colp\u00ec tutta l'Italia settentrionale: i lavori di riedificazione iniziarono subito sotto la guida dell'abate Alberto, ricordato anche in un frammento marmoreo conservato al museo parrocchiale. Durante tali lavori fu aggiunta, secondo il gusto dell'epoca, la cripta semicircolare e la chiesa acquis\u00ec l'aspetto e i caratteri preromanici che ancora la caratterizzano. Eccetto che per la parte inferiore dell'abside, la basilica attuale risale tutta alla prima met\u00e0 del XII secolo.\nVerso la fine del XII secolo il vescovo Cacciafronte, particolarmente devoto ai martiri protettori della citt\u00e0, fece riparare a proprie spese l'antica strada romana - tratto della via Postumia - che andava dalla cattedrale alla basilica, essendosi con il tempo consumati i ciottoli e reso molto disagevole il transito.\nPoco si conosce del periodo che va dal XIII al XV secolo. Si sa che intorno al 1250 l'abate Pellegrino inizi\u00f2 la costruzione di un nuovo chiostro e che tra la fine del Trecento e la prima met\u00e0 del Quattrocento - periodo durante il quale vi fu un notevole aumento di monaci - fu restaurato tutto il monastero e completato il chiostro. Questi eventi sono ricordati da alcune iscrizioni, perch\u00e9 quasi nulla resta delle costruzioni trecentesche - se non due bifore nella parete occidentale dell'odierna sacristia - distrutte dai rimaneggiamenti del secolo XVII.\nEpoca moderna.\nXV e prima met\u00e0 del XVI secolo.\nLa nuova politica religiosa della Repubblica di Venezia port\u00f2 ad una restaurazione del patrimonio ecclesiastico, sconvolto e in buona parte disperso durante il XIV secolo sotto la signoria degli Scaligeri e dei Visconti. Fu riordinato e notevolmente migliorato il patrimonio immobiliare ancora in possesso dei monasteri benedettini di San Felice e di San Pietro, nonostante si fosse molto ridotto rispetto ai tempi in cui essi possedevano vaste propriet\u00e0 disseminate un po' dappertutto.\nAgli inizi del Quattrocento per\u00f2 l'abbazia di San Felice giaceva in uno stato di quasi totale abbandono. Allo scopo di aiutarla a sostenersi in uno stato decoroso in quei momenti di generale sconvolgimento della Chiesa, era stata data in commenda ad abati forestieri, che venivano coadiuvati in questo compito da appena due-tre monaci; intorno al 1430 questi erano prevalentemente tedeschi. Durante il XV secolo gli altri piccoli monasteri situati nel borgo di Porta Nova e fino ad allora dipendenti da San Felice passarono a nuove congregazioni religiose.\nNel 1463 un provvedimento pontificio, approvato dal doge, annesse il monastero - probabilmente per un tentativo di riforma - alla Congregazione di Santa Giustina di Padova, gi\u00e0 riformata sotto l'impulso del suo abate Ludovico Barbo. Subito dopo questa unione il monastero - che da quel momento si sarebbe intitolato dell'ordine di San Benedetto dell'Osservanza - sub\u00ec una profonda trasformazione in positivo: furono stabilite nuove regole, tra le quali il rinnovo annuale della nomina dell'abate, una diversa modalit\u00e0 per la cura d'anime della parrocchia di competenza del monastero, una pi\u00f9 scrupolosa amministrazione del patrimonio. In meno di dieci anni il numero dei monaci pass\u00f2 a sedici, provenienti da varie parti d'Europa, nonostante si trovasse in un posto malsano, vicino alle acque stagnanti del Retrone.\nQuesto nuovo spirito, per\u00f2, non dur\u00f2 a lungo: gi\u00e0 durante la prima met\u00e0 del Cinquecento si registr\u00f2 un nuovo rilassamento dei costumi e il monastero non produsse nulla di veramente degno, anche se il numero dei monaci rimase costante. Intorno al 1532 si parl\u00f2 addirittura di demolirlo insieme con la chiesa per far posto al nuovo sistema difensivo proposto da Bartolomeo d'Alviano.\nDalla seconda met\u00e0 del XVI secolo alla fine del XVIII.\nLa ventata riformatrice del Concilio di Trento, che il vescovo Matteo Priuli cerc\u00f2 di portare anche in citt\u00e0, non fu subito recepita dagli abati degli antichi monasteri, \"in primis\" quello di San Felice, che si opposero al decreti reputandoli lesivi dei privilegi apostolici e delle esenzioni acquisite. Nella seconda met\u00e0 del XVI secolo San Felice aveva un patrimonio con la rendita pi\u00f9 alta fra tutti i monasteri vicentini nonostante che, nel tempo, avesse dovuto svendere molti dei suoi beni, terreni e addirittura reliquie, giungendo persino a proporre ai propri creditori e prestatori di denaro la celebrazione di messe in suffragio, quantificate fino all'estinzione del debito.\nIl decadimento spirituale ed economico continu\u00f2 durante tutto il Seicento e il Settecento e il monastero non ebbe mai pi\u00f9 di una decina di monaci. Gli edifici vennero temporaneamente adibiti a ricovero degli appestati durante la terribile epidemia del 1630 e parzialmente restaurati nella prima met\u00e0 di questo secolo.\nNella seconda met\u00e0 del Seicento anche la basilica sub\u00ec una serie di radicali interventi, tesi a trasformarla secondo i nuovi canoni estetici. I lavori cominciarono poco dopo il 1660 con la costruzione, davanti alla semplice facciata romanica tripartita della chiesa, di un grandioso paramento a due ordini, alla cui base stava un vasto atrio con portico di gusto baroccheggiante a tre fornici; portico e bardatura erano coronati da balaustre con statue. L'esterno fu cos\u00ec stravolto: fu persa la percezione delle navate laterali di altezza inferiore a quella centrale e il legame organico fra la chiesa ed il campanile.\nAnche l'interno venne completamente ristrutturato, con lo spostamento di diversi altari. Il soffitto fu riccamente cassettonato, il presbiterio fu nettamente diviso dalla zona destinata ai fedeli con una balconata, i muri furono intonacati e affrescati: di grande pregio sono gli affreschi realizzati da Giulio Carpioni fra il 1662 ed il 1665 nel catino absidale sul soggetto dell\"Incoronazione della Vergine per opera dello Spirito Santo\".\nNella prima met\u00e0 del XVIII secolo - ormai malridotto per l'azione del tempo, le carenze di manutenzione e il terremoto del 1695 - il monastero fu comunque completamente restaurato e in parte ricostruito, nel periodo in cui era abate il vicentino dom Floriano Serta.\nI monaci di San Felice continuarono a gestire la parrocchia del borgo, per la cui cura pastorale mantenevano un parroco, che poteva essere un religioso o anche un sacerdote secolare; a poco a poco la parrocchia, crescendo anche il numero degli abitanti, s\u00ec emancip\u00f2 dal monastero, il quale offriva un servizio limitato - ad esempio di notte - e quindi soggetto a frequenti lamentele.\nI benedettini esercitavano anche la protezione - talora contestata - sul monastero di San Pietro, cos\u00ec come gli altri conventi maschili lo esercitavano sui monasteri e conventi femminili.\nLa sua fine avvenne con la caduta della Repubblica di Venezia; risparmiato dall'occupazione alla prima venuta dei francesi nel 1797, in seguito alla soppressione degli ordini religiosi nel 1806, il complesso degli edifici pass\u00f2 al demanio cittadino - ma nel frattempo era iniziata la dispersione e la alienazione dei beni, compresa una parte degli immobili - e i pochi monaci rimasti se ne andarono a Padova. Nel 1808 Arnaldo Tornieri annotava nella sua cronaca che il monastero di San Felice era divenuto una \"puzzolente e fetida casermaccia\".\nScavi, scoperte e restauri.\nLe aggiunte barocche, completamente estranee allo stile sobrio della chiesa, furono conservate fino agli anni 1936-1937, quando l'allora parroco mons. Lorenzon - assistito dalla Soprintendenza ai monumenti - decise di eliminarle per recuperare le forme originali, eliminando le sovrastrutture barocche e rinascimentali.\nDescrizione.\nBasilica.\nFacciata.\nLa facciata a salienti che anticipano la divisione tripartita dell'interno, la cui costruzione risale al XII secolo, \u00e8 di laterizio scoperto, armonicamente tripartita da lesene piatte, con la parte centrale ulteriormente suddivisa da due lesene a sezione semicircolare.\nDei portali, originale \u00e8 il sinistro, di imitazione moderna il destro; quello centrale, dalla cornice in marmo bianco e rosso, \u00e8 architravato e centinato. Leggermente a sguancio, \u00e8 fiancheggiato da colonnine tortili collegate all'architrave da due piccoli capitelli a rocchetto; sull'architrave la data del 1154, un'iscrizione metrica e il nome dell'artefice, Pietro Veneto. La lunetta \u00e8 incorniciata da un fregio a niello, che rivela raffinati ascendenti bizantini filtrati in ambiente veneziano; ai lati, due tratti di arco a treccia, residuo del pi\u00f9 ampio portale della chiesa del X secolo: attorno, frammenti di affresco (la Resurrezione dei morti, prima met\u00e0 dell'XI secolo) di matrice ottoniana con apporti bizantino-provinciali (in questi affreschi i morti sono chiamati dagli angeli al suono delle trombe).\nAi lati dell'ingresso, due lapidi in lingua latina documentano gli interventi sulla chiesa nel 1425 e \"in meliorem formam\" nel 1674; inoltre una piccola iscrizione epigrafica medievale in francese antico (attribuita al XIII secolo) \u00e8 apposta sulla parte sinistra della facciata.\nSopra al portale, un grande oculo richiama paralleli esempi veronesi, lombardi e padani dell'XI secolo. \nLa parte superiore della facciata \u00e8 ingentilita da una loggetta in bassorilievo, scandita da lesene con colonnine di pietra addossate e coppie di archetti, la cui fattura, analoga a quella del campanile, testimonia ulteriormente della sua costruzione nel XII secolo.\nAbside.\nL'abside semicircolare della navata centrale \u00e8 una delle componenti pi\u00f9 interessanti della basilica, perch\u00e9 documenta in due livelli le diverse epoche di costruzione. Quello inferiore, in muratura pi\u00f9 rozza e irregolare, \u00e8 riferibile alla prima costruzione voluta dal vescovo Rodolfo; quello superiore appartiene alla ricostruzione del XII secolo ed \u00e8 caratterizzato dalla partizione a lesene e archetti binati, tipica di quel tempo, poi aggiunta per sovrapposizione anche al primo livello.\nInterno.\nL'austero interno a tre navate, divise da nove archi sostenuti alternativamente da colonne e pilastri, ha un grande fascino: la luce entra dall'oculo della facciata e dalle piccole finestre laterali, formando giochi d'ombra fra le navate. La decorazione \u00e8 quasi assente: sono rimasti alcuni altari laterali e i resti di mosaico al centro. Non \u00e8 facile distinguere quanto dell'aspetto spoglio sia dovuto alla basilica originale e quanto dipenda invece dai restauri degli anni trenta, in cui furono per quanto possibile impiegati materiali antichi.\nLa cripta - costruita \"ad oratorio\" a tre navate con volte a crociera, cui si accedeva da due scale ai lati della fronte - \u00e8 databile con certezza alla seconda met\u00e0 del XII secolo. Nello spessore del muro sono ricavate tre nicchie, in cui si aprono monofore strombate.\nMosaici.\nIl mosaico pavimentale del IV secolo - appartenente alla chiesa primitiva - rappresenta uno degli aspetti pi\u00f9 notevoli della basilica. Nel tempo fu ricoperto da altri due strati di epoche posteriori, non a mosaico. Nell'insieme appare disorganico e frammentario, costituito da vari riquadri votivi con disegni diversi che si accostano o si sovrappongono, ai bordi dei quali appaiono i nomi dei donatori, cittadini facoltosi.\nIl pannello che appare pi\u00f9 nobile, organico e ben conservato si trova davanti all'ingresso e in asse con l'aula. \u00c8 un quadrato che reca nel mezzo un clipeo composto, contornato da una matassa a due fasce e l'iscrizione \"Felix cum Toribius et Immola\", probabilmente i nomi delle persone di rango senatoriale che lo commissionarono. Altri pannelli ex voto sono quelli di \"Leontius et Mariniana\", di \"Carpi et Penetia\", di \"Splendonius et Justina\" e altri.\nAltri due tratti musivi furono scoperti rispettivamente nel 1905 e nel 1938. Si tratta di un mosaico molto regolare, composto di cerchi collegati da righe nere, ciascuno contenente un altro cerchio concentrico e nel mezzo una piccola croce. Altri due lacerti furono scoperti nel 1974 e nel 1979. Tutti questi tratti di pavimento appartenevano alla basilica del V secolo e, pur appartenendo al medesimo ambiente culturale di quello della chiesa primitiva, sono qualitativamente pi\u00f9 raffinati.\nArea antistante la facciata.\nLa fascia selciata antistante la facciata segnala l'area dell'antico nartece; in epoca romanica per\u00f2 essa era scoperta; probabilmente sopra al portale v'era un piccolo protiro. Pi\u00f9 avanti \u00e8 la colonna di San Gallo che, in una sorta di lanterna, mostra l'immagine della Vergine e, a cavallo, quella dei santi Felice, Fortunato e Gallo. La colonna era posta poco fuori la Porta del Castello e serviva a reggere uno stendardo, in occasione delle annuali fiere di San Felice il 15 agosto e di San Gallo il 16 ottobre; fu atterrata dai francesi durante l'assedio del 1805 e, in seguito, rialzata e collocata davanti alla facciata della basilica.\nDavanti alla chiesa sono stati collocati alcuni sarcofagi romani e paleocristiani, a ricordo del fatto che tutta l'area era destinata a cimitero. Negli anni trenta i sarcofaghi furono traslati a Gardone Riviera, perch\u00e9 erano stati donati a Gabriele d'Annunzio per il Mausoleo in costruzione nel parco del Vittoriale. Successivamente per\u00f2 il poeta decise di utilizzare delle repliche moderne, cos\u00ec gli originali tornarono a Vicenza. Un sarcofago vicentino tuttavia \u00e8 rimasto al Vittoriale ed \u00e8 esposto nel percorso che dalla villa porta al Mausoleo.\nCampanile.\nSul lato nord della basilica vi \u00e8 il caratteristico campanile, la parte meglio conservata del complesso basilicale, l'unica che usc\u00ec indenne dai rifacimenti barocchi.\nProbabilmente eretto nel X secolo come torre a protezione della basilica, rimase parzialmente distrutto in seguito al terremoto del 1117. Nella ricostruzione, che lo trasform\u00f2 in torre campanaria, della struttura originaria fu conservato il basamento - costituito in gran parte da pietre romane - e la struttura fino a un terzo dell'altezza totale.\nLa seconda parte presenta una cornice ad archetti - identici a quelli dell'abside e quindi con ogni probabilit\u00e0 anch'essa della prima met\u00e0 del XII secolo.\nDurante il XIV secolo furono aggiunti il tiburio e la merlatura, che costituiva il cammino di ronda e trasformava il campanile in torre di avvistamento e difesa, collegata alla vicina fortezza della Rocchetta, funzione che in effetti ebbe, tanto che all'interno era stata costruita una cisterna per raccogliere l'acqua da utilizzare in caso di assedio.\nAttualmente il campanile \u00e8 alto 55 m. e, per il cedimento del terreno su cui \u00e8 edificato, \u00e8 inclinato di 70\u00a0cm. dall'asse verticale. L'importanza di questa costruzione \u00e8 tale da considerare il meridiano della citt\u00e0 passante per il campanile stesso. Ospita 10 campane in scala diatonica di Fa# maggiore. Il concerto viene movimentato manualmente con il tradizionale suono \"a corda\" da parte della scuola campanaria di San Marco.\nMartyrion.\nA fianco della basilica si trova il martyrion, una preziosa cappella edificata nel V secolo per venerare i santi martiri e poi per ospitarne le reliquie. Nel corso del VI o VII secolo al sacello fu attribuito il titolo di Santa Maria Mater Domini e furono realizzate profonde trasformazioni, di carattere architettonico e decorativo.\nLa struttura \u00e8 caratterizzata all'esterno da un'estrema semplicit\u00e0: si presenta come un parallelepipedo sormontato da un cubo minore - un tiburio di forma quasi cubica che cela la piccola cupola - in parte ancora incorporato negli edifici adiacenti; sul lato orientale sporge un'abside racchiusa in un guscio poligonale. Vi si accede, dall'interno della basilica, attraverso un atrio rettangolare con copertura a botte, in parte dipinto a fasce longitudinali policrome.\nAll'interno la pianta \u00e8 a croce greca inscritta in un quadrato con i lati molto corti e larghi circa 4 m., al cui incrocio si innesta una cupola irregolarmente emisferica, alta poco pi\u00f9 di 2 m.\nSecondo la testimonianza dello storico vicentino Francesco Barbarano, una pergula, sostenuta da quattro colonnine poggianti su dei plutei separava i fedeli dallo spazio sacro in cui erano custodite le reliquie dei martiri e reggeva l'iscrizione dedicatorie a \"Maria mater Domini\".\nDi grande valore sono i mosaici paleocristiani che si trovano agli angoli del quadrilatero centrale: i lacerti rimasti rivelano la presenza di un apparato musivo particolarmente raffinato - che in origine ricopriva la cupola, gli strombi, gli archivolti e il catino dell'abside - ricco di particolari curati con grande precisione: rappresentano un leone alato e una santa clipeata, cio\u00e8 inserita in un clipeo, raffigurata secondo stilemi di et\u00e0 ellenistica. Vi sono inoltre raffigurati melograni, simbolo di immortalit\u00e0, e tralci di vite che richiamano le parole di Cristo in Giovanni 15, 1-11). In alcuni punti delle pareti vi sono ancora tracce di antichi affreschi, in gran parte perduti.\nLa piccola abside semicircolare \u00e8 rivestita di marmo proconnesio, che nobilita l'area dove sono custodite le spoglie dei santi, nascondendo il semplice laterizio utilizzato."}
{"id": "299736", "revid": "1573940", "url": "https://it.wikipedia.org/wiki?curid=299736", "title": "Sa (faraone)", "text": "Biografia.\nIl nome \u00e8 fornito da alcuni graffiti su pezzi di stoviglie e mancano gli elementi per collegarlo ai sovrani della dinastia di cui non conosciamo la titolatura completa ne ad alcun altro noto solamente per le liste reali (Abydos, Saqqara, Canone Reale, Manetone).\nG39\ns3 - Sa (figlio)\nUna lettura diversa del glifo potrebbe essere\nG29\nb3 - Ba\ne quindi una variante del nome Horo di Ba altro sovrano di cui si conosce solamente il nome Horo."}
{"id": "299743", "revid": "599013", "url": "https://it.wikipedia.org/wiki?curid=299743", "title": "148 Gallia", "text": "148 Gallia \u00e8 un piccolo asteroide della fascia principale del sistema solare.\nStoria.\nGallia fu scoperto il 7 agosto 1875 da Prosper-Mathieu Henry, in collaborazione con il fratello Paul-Pierre Henry, dall'Osservatorio di Parigi. L'intesa dei due fratelli fu tale che rispettarono una stretta imparzialit\u00e0 nell'annunciare alternativamente la paternit\u00e0 della scoperta di ogni asteroide da loro individuato.\nL'asteroide fu battezzato dagli scopritori con il nome latino della Gallia (in francese \"Gaule\"), l'antica regione romana corrispondente grossomodo all'attuale Francia."}
{"id": "299745", "revid": "767487", "url": "https://it.wikipedia.org/wiki?curid=299745", "title": "Taos Amrouche", "text": "Nata in una famiglia di cabili cristiani emigrati in Tunisia, si \u00e8 formata nella doppia cultura berbera e francese (evidenziata dai due nomi, Taos e Marie-Louise).\nLa scrittrice.\nTaos Amrouche \u00e8 la prima scrittrice algerina ad avere pubblicato un romanzo in francese, \"Jacinthe noire\", a carattere autobiografico, edito nel 1947 ma scritto verso la met\u00e0 degli anni '30. Altri suoi romanzi in francese saranno pi\u00f9 tardi \"Rue des Tambourins\" (1960) e \"L'amant imaginaire\" (1975).\nLa sua opera letteraria, caratterizzata da uno stile molto vivace, \u00e8 largamente debitrice della cultura orale di cui era impregnata. In particolare, fu la madre, Marguerite-Fadhma Ait Mansour, a ispirarle la raccolta di fiabe, poesie e tradizioni popolari \"Le grain magique\" (1966), come testimonia il fatto che essa lo volle firmare col nome di Marguerite-Taos, fondendo il proprio nome con il suo. A conferma dello stretto legame tra le due, negli ultimi anni di vita la stessa Fadhma la chiamava Marguerite-Taos.\nLa cantante.\nTaos Amrouche non si \u00e8 limitata a intraprendere una carriera letteraria in francese, ma si \u00e8 anche molto impegnata per la difesa della propria cultura berbera d'origine, in particolare ricercando, fissando per iscritto e interpretando numerosi canti tradizionali appresi dalla madre (e in gran parte tradotti in francese dal fratello, Jean Amrouche).\nL'importanza di preservare la cultura dei genitori si fece strada in Taos fin dall'inizio degli anni '30. Come ricordava essa stessa: \u00ab\"dopo avere vissuto fin dall'infanzia immersa in questo meraviglioso clima di questi canti e di queste poesie, il miracolo \u00e8 stato quello di poter prendere un distacco sufficiente a farmi scoprire tutta la loro forza magica e tutta la loro bellezza: \u00e8 una grazia che mi \u00e8 stata accordata e che mi ha permesso di raccogliere dalla viva voce di mia madre (\u2026) questi canti la cui luce si fa strada verso di noi da millenni\"\u00bb.\nDotata di una voce eccezionale, dopo un lungo apprendimento in famiglia Taos cominci\u00f2 ad esibirsi in pubblico a Parigi nel 1937. Successivamente, nel 1939, si rec\u00f2 a Fez per partecipare al Primo Congresso di musica marocchina. In seguito a questa esibizione ottenne una borsa di studio della Casa Vel\u00e1zquez di Madrid per fare ricerche sui canti tradizionali iberici, nel corso dei quali mise alla luce i legami profondi tra il \"cante jondo\" e i canti tradizionali della Cabilia. A Madrid conobbe il pittore Andr\u00e9 Bourdil, che spos\u00f2 e da cui nel 1942 ebbe una figlia (Laurence Bourdil, autrice di teatro).\nTra il 1952 e il 1957 trascrisse e registr\u00f2 presso la SACEM (Societ\u00e0 degli Autori e Compositori di Musica) 95 \"Canti salvati dall'oblio \u2013 Monodie berbere di Marguerite Taos\".\nA partire dagli anni '50 riprese a dare concerti, perlopi\u00f9 a Parigi ma anche altrove. In Italia si esib\u00ec nel 1963 e nel 1964 a Firenze nell'ambito del Congresso Mediterraneo per la Cultura, e nel 1970 a Venezia. Nel 1966 venne invitata a Dakar dal presidente L\u00e9opold S\u00e9dar Senghor a partecipare al \u201cFestival delle Arti Negre\u201d. Nel 1967\u00a0ha ottenuto il \u201cGrand prix du disque\u201d per il suo primo album, \"Floril\u00e8ge de Chants Berb\u00e8res de Kabylie\" (1966). Altri sei ne seguirono, e tutti questi canti sono stati poi riuniti in un cofanetto di 5 CD, \"Les chants de Taos Amrouche\" (2002).\nL'impegno di Taos Amrouche per preservare la cultura tradizionale della Cabilia \u00e8 testimoniato anche dal fatto che fu proprio nella sua casa parigina che si tenne, il 14 giugno 1967, il primo degli incontri che portarono alla fondazione dell'Acad\u00e9mie Berb\u00e8re. Consapevoli di ci\u00f2, i dirigenti algerini si rifiutarono di invitarla quando il festival culturale panafricano si tenne ad Algeri nel 1969 (una nazione che si definiva arabo-musulmana non poteva farsi rappresentare da una berbera cattolica). E lei si esib\u00ec, al di fuori del festival, per gli studenti universitari di Ben Aknoun.\nNel corso del suo ultimo concerto, tenuto il 14 giugno 1975 al Th\u00e9\u00e2tre de Paris, proclam\u00f2: \u00ab\"finch\u00e9 ci sar\u00e0 un me un soffio di vita, questo soffio sar\u00e0 messo al servizio di questi canti e di tutti quelli dello stesso genere, che sono la gloria e il tesoro dell'umanit\u00e0\"\u00bb."}
{"id": "299749", "revid": "26632", "url": "https://it.wikipedia.org/wiki?curid=299749", "title": "Chemical Brothers", "text": ""}
{"id": "299750", "revid": "436907", "url": "https://it.wikipedia.org/wiki?curid=299750", "title": "Radio Zombie", "text": "Radio Zombie \u00e8 il quinto album in studio del gruppo musicale italiano Negrita, pubblicato il 19 ottobre 2001 dalla Black Out.\nAll'album partecipa, come anche nel secondo album \"Paradisi per illusi\", Paolino Baglioni (ex Bandabard\u00f2) alle percussioni. L'undicesima traccia \"Prima del grande giorno\" \u00e8 cantata da Drigo."}
{"id": "299751", "revid": "22828", "url": "https://it.wikipedia.org/wiki?curid=299751", "title": "Computer Aided Software Engineering", "text": ""}
{"id": "299753", "revid": "1573940", "url": "https://it.wikipedia.org/wiki?curid=299753", "title": "Saxicola torquatus", "text": "Il saltimpalo (\"Saxicola torquatus\" ()) \u00e8 un piccolo uccello della famiglia Muscicapidae.\nDescrizione.\nIl saltimpalo \u00e8 lungo circa 12\u00a0cm e pesa fino a tredici grammi.\nIl maschio ha una testa nera e un semicollare bianco al collo. Il petto \u00e8 colorato di rosso arancio. Le femmine hanno tutto il corpo di un colore pi\u00f9 opaco.\nDistribuzione e habitat.\nLa specie ha un ampio areale paleartico-paleotropicale, che comprende Europa, Africa e Asia.\nLa sua residenza invernale \u00e8 l'Europa meridionale e Occidentale. In Europa centrale e orientale il saltimpalo \u00e8 presente da marzo a novembre.\nVive su superfici aperte con vegetazione arbustiva, per esempio in brughiere, praterie alte, incolti, prati, campi coltivati.\nBiologia.\nAlimentazione.\nIl saltimpalo si nutre di insetti, ragni e vermi che cattura prevalentemente dal terreno. Caccia da appostamento: dal suo posatoio parte in volo e va a catturare le sue prede.\nNecessita della presenza di cespugli, arbusti, erbe folte, paletti (da cui il nome comune italiano e quello dialettale toscano \"spuntacalocchi\", ove il calocchio \u00e8 appunto un paletto): tutti punti di appostamento per la caccia. Da queste postazioni il maschio pu\u00f2 cantare per segnalare il proprio territorio.\nRiproduzione.\nNel periodo di cova da marzo ad agosto vengono deposte due covate. Il nido viene costruito al suolo con erba, fili di paglia, licheni e radici; solitamente nascosto bene alla base di un cespuglio.\nLe femmine depongono dalle cinque alle sei uova."}
{"id": "299754", "revid": "767487", "url": "https://it.wikipedia.org/wiki?curid=299754", "title": "Akvarium", "text": "Gli Akvarium () sono un gruppo musicale russo, formatisi a San Pietroburgo (allora Leningrado) nel 1972 su iniziativa di Boris Greben\u0161\u010dikov detto familiarmente BG, allora studente di matematica applicata all'Universit\u00e0 Statale di Leningrado e Anatolij Gunickij, all'epoca scrittore di pi\u00e8ces teatrali.\nStoria.\nInizi.\nNegli anni settanta e primi anni ottanta la musica rock era bandita in URSS (eccezion fatta per alcuni gruppi approvati dal governo), pertanto gli Akvarium avevano come unico palcoscenico gli appartamenti dei loro amici, infatti spesso le esibizioni avvenivano con gli strumenti non amplificati, nel timore che il volume troppo alto insospettisse i vicini con conseguente denuncia alle autorit\u00e0. Lo spazio limitato cre\u00f2 un'atmosfera di intimit\u00e0 tra il gruppo ed il pubblico che ascoltava in silenzio.\nQuesto fu uno dei fattori che conferirono agli Akvarium lo stile estremamente discreto dei primi album, ove la voce di Boris Greben\u0161\u010dikov e gli altri strumenti recitano la propria parte quasi in sordina, nel timore di farsi troppo notare.\nI concerti per pochi intimi non erano una novit\u00e0 per la Russia, nelle cui piazze e case da secoli si esibivano \"bardi\" e cantastorie, eredi di una grande tradizione, e unica espressione musicale 'tollerata' dal governo, oltre ai gi\u00e0 citati gruppi 'politicamente innocui'.\nGli Akvarium comunque non hanno mai negato di aver preso pi\u00f9 ispirazione dai gruppi occidentali che dalla musica tradizionale russa: Beatles, Bob Dylan, David Bowie, Jethro Tull, King Crimson, Roxy Music e anche dal reggae. Boris Greben\u0161\u010dikov inoltre coltivava gi\u00e0 da tempo un interesse personale per la musica indiana e celtica.\nQuesta miscela di rock occidentale, reggae, musica tradizionale russa, celtica ed indiana diedero luogo ad uno dei gruppi pi\u00f9 poliedrici e raffinati della storia della musica moderna.\nFino al 1987 gli Akvarium incisero i loro album in studi di registrazione clandestini, da loro stessi equipaggiati (molti componenti del gruppo erano di formazione tecnica). La copertura alle sedute era una generica 'Associazione di Giovani Tecnici'. Addirittura per l'incisione di \"Radio Africa\" (\"\u0420\u0430\u0434\u0438\u043e \u0410\u0444\u0440\u0438\u043a\u0430\"), nel 1983, utilizzarono clandestinamente uno studio di propriet\u00e0 del governo, corrompendo un tecnico ivi impiegato. Malgrado queste condizioni proibitive per le registrazioni, la qualit\u00e0 degli album incisi risult\u00f2 essere ottima, e sono considerati tuttora i migliori dell'intera loro produzione.\nSuccesso.\nL'avvento della \"glasnost\"' di Michail Gorba\u010d\u00ebv nel 1985 ebbe come effetto l'uscita dalla clandestinit\u00e0 di moltissimi movimenti culturali ed artistici e gli Akvarium, ovviamente, divennero subito popolarissimi. Finalmente il gruppo pot\u00e9 esibirsi in sale per concerti, parchi pubblici, e soprattutto canali radiofonici, dando cos\u00ec libero sfogo al proprio talento artistico. \nNel 1987 registrarono il loro primo album per l'etichetta statale Melodija (l'unica esistente all'epoca). Grazie al supporto degli organi ufficiali e della distribuzione su larga scala, l'album \"Ravnodenstvie\" (\"\u0420\u0430\u0432\u043d\u043e\u0434\u0435\u043d\u0441\u0442\u0432\u0438\u0435\") fu un successo senza precedenti per il mercato musicale sovietico e vendette milioni di copie in pochi mesi.\nQuesto fu l'ultimo album registrato del gruppo nella sua formazione storica, in quanto la band si sciolse poco dopo. Boris Greben\u0161\u010dikov si diede alla carriera solista, esibendosi insieme a numerosi gruppi spalla e arrivando a realizzare anche due album in inglese. Nel 1991, anno del crollo dell'URSS, Boris Grebenshchikov realizz\u00f2 \"Russkij Al'bom\" (\"\u0420\u0443\u0441\u0441\u043a\u0438\u0439 \u0430\u043b\u044c\u0431\u043e\u043c\"), una raccolta di canzoni popolari russe rivedute e corrette, ancora una volta, dalla sua verve artistico-interpretativa. Ufficialmente per\u00f2 l'album usc\u00ec come lavoro della BG-Band, un gruppo di musicisti raccolti intorno a Boris Greben\u0161\u010dikov. Infatti, poco dopo, la BG-Band si ribattezz\u00f2 proprio Akvarium, bench\u00e9 essa non fosse altro, si fa per dire, che l'insieme degli strumentisti di Boris Greben\u0161\u010dikov e quindi avesse ancora poco a che vedere con la formazione originale.\nQuesto gruppo, tuttavia, non sconfess\u00f2 l'eclettismo musicale a cui il suo nome era legato, producendo anzi una serie di album che non sfigurano affatto accanto ai lavori \"mitici\" degli anni ottanta. Inoltre spetta alla formazione degli Akvarium \"seconda edizione\" il merito della loro diffusione nel resto del mondo (ove fino a quel momento erano totalmente sconosciuti): USA e Israele (sedi delle comunit\u00e0 russe pi\u00f9 numerose) oltre a Germania e Gran Bretagna ospitarono molti loro concerti, facendo da cassa di risonanza mondiale.\nIl gruppo oggi.\nLa critica ufficiale non vide mai di buon occhio il fatto che Boris Greben\u0161\u010dikov praticamente usasse il nome Akvarium per i suoi lavori da solista, ma questo pare non aver mai dato molto fastidio alla band, che continua a raccogliere molti fan attorno a s\u00e9, specialmente nei concerti che tengono costantemente in tutto il mondo.\nAttualmente il gruppo \u00e8 composto da:"}
{"id": "299764", "revid": "74801", "url": "https://it.wikipedia.org/wiki?curid=299764", "title": "William Henry Pickering", "text": "Biografia.\nNon \u00e8 da confondersi con William Hayward Pickering, che diresse il Jet Propulsion Laboratory.\nPickering scopr\u00ec Febe, il nono satellite di Saturno, nel 1899, analizzando fotografie scattate l'anno precedente; credette anche di aver scoperto un decimo satellite, Temi, nel 1905, ma si tratt\u00f2 di un errore.\nFu inoltre attivo nel campo dell'osservazione delle eclissi solari e dello studio dei crateri lunari. A lui si deve la fondazione o la costruzione di numerosi osservatori astronomici, fra cui l'Osservatorio Lowell di Percival Lowell.\nNel 1919, in base ad anomalie delle orbite di Urano e Nettuno, Pickering predisse l'esistenza di un pianeta, il Pianeta X; un programma di ricerca condotto presso l'Osservatorio di Monte Wilson non riusc\u00ec tuttavia ad individuare il nuovo corpo celeste. Pochi anni dopo (nel 1930) Clyde Tombaugh scopr\u00ec Plutone; la sua massa \u00e8 tuttavia di gran lunga troppo piccola per avere un effetto rilevante sulle orbite di Urano e Nettuno. Le anomalie osservate erano in realt\u00e0 dovute a forti incertezze nei dati fisici relativi ai due giganti gassosi esterni (soprattutto per quanto riguarda la loro massa).\nPickering trascorse l'ultima parte della propria vita presso il suo osservatorio personale, in Giamaica; qui si dedic\u00f2 alla compilazione di un atlante fotografico della Luna.\nIl cratere Pickering, sulla Luna, come pure l'omonimo sul pianeta Marte di 115 km di diametro sono stati cos\u00ec intitolati in onore di William Henry Pickering e del fratello Edward Charles, sempre assieme al fratello gli \u00e8 stato dedicato un asteroide, 784 Pickeringia."}
{"id": "299765", "revid": "1573940", "url": "https://it.wikipedia.org/wiki?curid=299765", "title": "Luscinia megarhynchos", "text": "L'usignolo comune (Luscinia megarhynchos () \u00e8 un uccello passeriforme della famiglia dei Muscicapidi, in precedenza collocato fra i Turdidi.\nDescrizione.\nUn usignolo adulto misura dal becco fino alla punta della coda circa 16,5\u00a0cm ed \u00e8 quindi grande quanto un passero domestico (\"Passer domesticus\"). L'usignolo pu\u00f2 essere confuso con l'usignolo maggiore (\"Luscinia luscinia\"), poich\u00e9 entrambi hanno il ventre tra il marrone chiaro e il grigio scuro, la schiena marrone e la coda rosso marroncino. Diversamente dall'usignolo, l'usignolo maggiore \u00e8 pi\u00f9 o meno a tinte scure.\nBiologia.\nCanto.\nL'usignolo canta bene, con toni chiari e forti. Il suo canto \u00e8 considerato tra i pi\u00f9 belli e i pi\u00f9 complessi degli uccelli canori ed \u00e8 composto di strofe di toni singoli e doppi densamente allineati l'uno all'altro. \nAll'inizio della primavera gli usignoli cantano prevalentemente di notte fino al mattino, il canto serve in questo punto soprattutto per la delimitazione delle riserve e per l'attrazione di partner femminili. A primavera inoltrata gli usignoli si possono sentire nitidamente anche durante il giorno. Gli usignoli maschi imparano a cantare nella prima giovinezza dagli uccelli vicini e conoscono con scioltezza tra i 120 e i 260 tipi diversi di strofe, scelti in un repertorio di almeno 2300 \"canzoni\"che durano per lo pi\u00f9 da due a quattro secondi. Le differenze nei repertori di strofe appresi e le variazioni di caratteristiche strofe permettono la differenziazione di \"dialetti regionali\". Il canto dell'usignolo \u00e8 oggetto di ricerca da parte dell'etologia soprattutto per la sua complessit\u00e0 e per la funzione della memoria.\nIn passato il canto dell'usignolo veniva considerato un antidolorifico e doveva portare al morente una morte dolce e al malato una pronta guarigione.\nAlimentazione.\nGli usignoli si nutrono prevalentemente di insetti, vermi o larve e di tanti altri invertebrati, ma in autunno il loro nutrimento principale sono le bacche.\nRiproduzione.\nL'usignolo costruisce il nido sul terreno.\nIl fondo \u00e8 composto di fogliame, dentro vi sono muschio e spighe.\nL'usignolo femmina costruisce il nido da sola.\nIl tempo di cova va da met\u00e0 maggio a met\u00e0 giugno. Solitamente c'\u00e8 una sola covata all'anno, in condizioni climatiche favorevoli tuttavia possono esservi anche due covate. \nLa covata \u00e8 composta da 4 o 6 uova scure verdastre.\nLe uova vengono covate dalle femmine per 13 o 14 giorni. \nI piccoli vengono nutriti da entrambi i genitori.\nDopo 11 o 12 giorni i giovani lasciano il nido ma vengono curati ancora per 14 o 15 giorni.\nDistribuzione e habitat.\nGli usignoli sono uccelli migratori e sono comuni in Asia, Europa e Nordafrica. Gli usignoli dell'Europa centrale svernano in Africa.\nSi possono trovare in foreste decidue fitte o in boscaglie. \nPrediligono in particolare terreni umidi ma anche boscaglie non troppo umide. Nidificano vicino al terreno.\nRiferimenti nella cultura di massa.\nPoesia.\nSi fa riferimento all\u2019usignolo nella letteratura greca arcaia, nelle favole \u201cl\u2019usignolo e lo sparviero\u201d di Esiodo e di Esopo. \nOgni citazione letteraria deve cominciare con il celeberrimo sonetto di Francesco Petrarca\nSi tratta del 311\u00b0 componimento del Canzoniere, in cui il poeta piange la morte di Laura. A livello fonico-timbrico nelle prime due quartine ci sono varie allitterazioni, che sembrano quasi imitare il canto dell'usignolo.\nL'usignolo \u00e8 conosciuto nella letteratura inglese tramite i versi di Shakespeare in Romeo e Giulietta, atto terzo, scena quinta:\nGiulietta\nRomeo\nL'usignolo \u00e8 citato anche nella metonimia di Filomele spesso usata in poesia e si trova nelle favole di Jorinde e Joringel e in alcune fiabe di Hans Christian Andersen come \"L'usignolo\" (\"Nattergalen\") e \"Una rosa sulla tomba di Omero\" (\"En Rose fra Homers Grav\").\nFamosa la definizione del canto dell'usignolo del poeta Giambattista Marino, dal suo poema eroico \"L'Adone\" :\nInoltre, un'ode all'usignolo \u00e8 stata composta dal poeta inglese John Keats.\nMusica.\nFran\u00e7ois Couperin intitola \"Le Rossignol en Amour\" una delle sue \"Pieces de Clavecin\" (XIV Ordre, 1), caratterizzata dall'imitazione del canto dell'usignolo.\nGeorg Friedrich H\u00e4ndel compose un famoso concerto grosso per organo, detto \"Il cuculo e l'usignolo\" a causa dell'imitazione del canto degli uccelli nel secondo movimento. L'imitazione include un duetto tra un cuculo e un usignolo.\nAntonio Vivaldi compose un concerto per violino chiamato \"Il Rosignuolo\" (RV335a).\nNel finale del terzo movimento del poema sinfonico I Pini di Roma, dedicato ai pini del Gianicolo, Ottorino Respighi prescrisse il canto di un vero (anche se riprodotto da un fonografo) usignolo che si perde nella notte.\nFelix Mendelssohn ha scritto per coro misto a cappella \"Die Nachtigall\" (\"ted.\" l'Usignolo), opera 59 \"Im Gr\u00fcnen\".\nFranz Liszt compose \"Usignolo\" (Alyabyev) nel 1842.\n\"L'usignolo\" \u00e8 anche il titolo di un celebre valzer per fisarmonica di Yulien, particolarmente complesso per le sue variazioni.\nIl rapper italiano Ernia ha intitolato il suo primo album in studio Come uccidere un usignolo, in riferimento a come la critica musicale avesse trattato il suo ex gruppo Troupe D'Elite in modo ingiusto.\nSimboli.\nNelle tradizioni popolari, il \"rossignolo\" annuncia la primavera, \u00e8 l'uccello del mese di maggio, ma \u00e8 anche e soprattutto il simbolo dell'amore. La contea di Nizza (Francia) ha conservato il suo Rossignol che vola nei canti tradizionali ed i tondi di maggio, il cui tema ha ispirato \u010cajkovskij per il suo \"Humoresque\" opus 10-2."}
{"id": "299766", "revid": "27723", "url": "https://it.wikipedia.org/wiki?curid=299766", "title": "Eclissi di Sole", "text": ""}
{"id": "299767", "revid": "27723", "url": "https://it.wikipedia.org/wiki?curid=299767", "title": "Eclisse di Sole", "text": ""}
{"id": "299768", "revid": "1543377", "url": "https://it.wikipedia.org/wiki?curid=299768", "title": "Giovanni Tritemio", "text": "Biografia.\nFu abate benedettino di Sponheim, famoso per l'invenzione di un sistema di codifica della scrittura. Nell'ultima fase della vita divenne abate di San Giacomo a W\u00fcrzburg, dove mor\u00ec.\nUomo dotto, conosceva lingue orientali come l'ebraico, il caldeo e il tartaro ed era in contatto con cabalisti, teologi e alchimisti. Fu in relazione con il famoso occultista Enrico Cornelio Agrippa. Questi interessi esoterici lo condussero ad aderire alla societ\u00e0 segreta chiamata Confraternita Celta.\nNel 1494, pubblic\u00f2 il \"De scriptoribus ecclesiasticis\", il primo catalogo nomenclatore dell'et\u00e0 moderna realizzato a mezzo stampa. Gli studiosi contemporanei riconoscono a Tritemio una competenza e autorevolezza di base nelle informazioni censite, derivate da un esame diretto dei manoscritti originali o di loro copie stampate.\nTuttavia, fu altra l'opera che gli diede la fama, il trattato esoterico \"Steganographia\", che si proponeva di poter inviare messaggi tramite l'uso di linguaggi magici, sistemi di apprendimento accelerato e senza l'utilizzo di simboli o messaggeri, tale trattato fu una delle fonti del \"De magia mathematica\" di Giordano Bruno.\nLo scritto circol\u00f2 sotto forma di appunti anche dopo che l'autore cerc\u00f2 di distruggerne gran parte e di impedirne la pubblicazione per timore delle rivelazioni in esse contenute. Il trattato fu comunque pubblicato nel 1606, molti anni dopo la sua morte. Nel 1609 l'opera fu inserita nell'Indice dei libri proibiti.\nA lui si deve la \"Tabula recta\", descritta nella sua opera \"Polygraphiae libri sex\" composta nel 1508 e pubblicata postuma nel 1518.\n\u00c8 noto anche come testimone storico dell'esistenza di un oscuro mago e necromante itinerante che si faceva chiamare Georgius Sabellicus alias \"Faustus junior\", la cui figura potrebbe aver contribuito al sedimentarsi di una leggenda dalla grande fortuna letteraria, quella del mago \"Faust\".\nFu il primo maestro di Paracelso adolescente e fonte di grande ispirazione per tutto il resto della sua vita."}
{"id": "299769", "revid": "27723", "url": "https://it.wikipedia.org/wiki?curid=299769", "title": "Eclisse di Luna", "text": ""}
{"id": "299771", "revid": "27723", "url": "https://it.wikipedia.org/wiki?curid=299771", "title": "Eclissi di Luna", "text": ""}
{"id": "299775", "revid": "790642", "url": "https://it.wikipedia.org/wiki?curid=299775", "title": "Zacatecas (stato)", "text": "Zacatecas \u00e8 uno stato del Messico situato nella parte centro-settentrionale del paese. La sua capitale \u00e8 Zacatecas. Confina a nord con Coahuila e Nuevo Le\u00f3n, ad est con San Luis Potos\u00ed, a sud con Aguascalientes, Jalisco e Guanajuato e a ovest con Nayarit e Durango.\nLe citt\u00e0 principali sono Fresnillo e Guadalupe.\nIl territorio dello Stato \u00e8 prevalentemente montuoso essendo attraversato da una catena laterale della Sierra Madre Occidentale. Non vi sono fiumi di rilievo, solo i torrenti del Aguanaval a nord e Guazamota, Bolanos and Juchipila a occidente, gli ultimi tre sono affluenti del Rio Grande de Santiago.\nL'industria principale \u00e8 quella estrattiva, vi si trovano miniere di argento, mercurio, rame, ferro, piombo, bismuto, antimonio e sale.\nStoria.\nLo stato federale era abitato prima dell'arrivo degli spagnoli da diverse trib\u00f9 di indios, tra i quali ricordare i Caxcanes, i Tecuexes, gli Hachichiles, gli Huicholes, i Coras e i Tepehuano, tutti estinti ad eccezione degli ultimi tre.\nSiti archeologici.\nI pi\u00f9 famosi siti archeologici sono La Quemada e Chalchihuites; oltre a questi vi sono un gran numero di altri piccoli luoghi di scavo, tra cui si ricordano Teul de Gonz\u00e1les Ortega ed Estaci\u00f3n Canutillo.\nOrigine del nome.\nIn lingua nahuatl il nome significa \"terra dove cresce l'erba zacate\".\nSociet\u00e0.\nEvoluzione demografica.\nLo Stato di Zacatecas ha avuto 1.375.000 abitanti censiti nel 2003. Nel 1900 aveva 462.190 abitanti. Circa l'85% della popolazione \u00e8 meticcio e 15% \u00e8 bianco. Nell'anno 2000, Zacatecas ha avuto la pi\u00f9 piccola percentuale di popolazione indigena nel Messico: 0.3%. Soltanto la popolazione di Aguascalientes ha meno indigeni (3.472); Zacatecas ha 4.039 indigeni.\nSuddivisione amministrativa.\nLo Stato di Zacatecas \u00e8 suddiviso in 58 municipalit\u00e0 (\"Municipalidades\")."}
{"id": "299779", "revid": "226295", "url": "https://it.wikipedia.org/wiki?curid=299779", "title": "Ardea alba", "text": "Lairone bianco maggiore \"(Ardea alba\" ) \u00e8 un uccello appartenente alla famiglia degli Ardeidi.\nDescrizione.\nL'airone bianco maggiore \u00e8 il pi\u00f9 grande tra gli Ardeidae presenti in Europa. Ha il piumaggio completamente bianco che non cambia nell'arco dell'anno. Il becco \u00e8 generalmente giallo e le zampe sono di colore nerastro o giallo sbiadito alla base durante l'anno. Come tutti gli aironi ha per\u00f2 un abito nuziale nella stagione riproduttiva. In questo periodo il becco diventa nerastro e le zampe diventano pi\u00f9 gialle fino a rossastre. Il piumaggio \u00e8 pi\u00f9 brillante e le piume si estendono come un ventaglio sulla parte inferiore del dorso. In volo appare molto massiccio e come tutti gli aironi tiene il collo piegato a S. Viene spesso confuso con la pi\u00f9 comune garzetta, che possiede per\u00f2 zampe gialle e una lunghezza pari a circa la met\u00e0.\nBiologia.\nRiproduzione.\nL'airone bianco maggiore nidifica sia in coppie che in colonia, anche con altri Ardeidi. Il nido ha un diametro inferiore al metro ed \u00e8 posto in canneti o sugli alberi. Durante il periodo riproduttivo le penne ornamentali sono molto importanti come segnale visivo sia durante le parate nuziali che nell'aggressione contro individui estranei.\nIl maschio difende il proprio territorio eseguendo posture di minaccia tramite il rigonfiamento di queste penne, alternandovi anche brevi voli circolari e attacchi col becco. Quando invece si incontrano i due partner c'\u00e8 un cerimoniale di saluto: le penne vengono innalzate sul dorso mentre gli aironi sollevano le ali. Depone da 2 a 5 uova, di colore blu pallido che vengono incubate per 25 giorni. Dimensioni dell'uovo: 61x43 mm. I giovani sono di colore bianco. Si allontanano dal nido dopo una ventina di giorni e volano dopo circa 6 settimane di vita.\nAlimentazione.\nSi nutre in maniera solitaria, a volte in piccoli gruppi, principalmente in zone umide. Usa solitamente la tecnica \"walking slowly\". Si nutre generalmente di pesci ma anche di insetti, anfibi e rettili; occasionalmente cattura anche piccoli mammiferi (roditori) o nidiacei di uccelli.\nDistribuzione e habitat.\nL'areale dell'airone bianco maggiore \u00e8 incredibilmente vasto e ricopre tutti i continenti (Oceania esclusa) con varie sottospecie. Occupa gran parte delle Americhe (dal Canada fino alla Terra del Fuoco), tutto il continente africano (esclusa la zona del Deserto del Sahara) e nei territori centrali di Asia ed Europa.\nIn Italia \u00e8 considerata specie migratrice regolare e in seconda istanza svernante e nidificante in Nord Italia e Delta del Po. In particolare negli ultimi decenni ha iniziato a nidificare in Italia, a fronte di una notevole espansione in Europa data dalle popolazioni dei Balcani. La maggior parte delle popolazioni europee sono sedentarie mentre quelle pi\u00f9 settentrionali e orientali svernano nel Mediterraneo. In Italia \u00e8 una regolare Migratrice che ultimamente ha colonizzato nuovi ambienti diventando stanziale. Frequenta ambienti umidi, specialmente i canneti, le praterie umide, le lagune, le rive di laghi e fiumi; occasionalmente la si pu\u00f2 trovare in zone marine come banchi di alghe e zone scoperte di marea. Lo si pu\u00f2 trovare anche in zone agricole specialmente nelle risaie allagate.\nConservazione.\nQuesta specie ha un ampio areale (stimato in circa 10.000.000\u00a0km\u00b2) e una popolazione alquanto numerosa. Per tali ragioni la IUCN la considera una specie a basso rischio di estinzione (\"Least Concern\").\n\u00c8 specie protetta ai sensi della legge 157/92."}
{"id": "299780", "revid": "121674309", "url": "https://it.wikipedia.org/wiki?curid=299780", "title": "Urto anelastico", "text": "L'urto anelastico, a differenza da un urto elastico, \u00e8 un urto in cui non si conserva l'energia cinetica. \nNell'urto anelastico di corpi macroscopici, parte dell'energia cinetica \u00e8 trasformata ad esempio in energia vibrazionale degli atomi, che in seguito diviene calore; oppure in molti casi avviene anche una deformazione plastica.\nSebbene l'urto anelastico non conservi l'energia cinetica si ha, come avviene in generale negli urti, la conservazione della quantit\u00e0 di moto totale del sistema. \nGli urti anelastici negli acceleratori di particelle sono uno degli strumenti di indagine pi\u00f9 importanti nella fisica nucleare e subnucleare, permettendo di studiare la struttura interna e le propriet\u00e0 della materia e dei suoi costituenti elementari. In fisica nucleare si ha un urto anelastico quando una particella subatomica incidendo su nucleo o lo porta in uno stato eccitato o lo spezza in due o pi\u00f9 componenti. Lo scattering anelastico profondo \u00e8 una preziosa fonte di informazioni sulla struttura interna e sulle propriet\u00e0 delle particelle subatomiche, in modo analogo all'esperimento di Rutherford utilizzato per studiare la struttura degli atomi. Ad esempio, nel 1968, esperimenti di scattering anelastici profondi presso lo Stanford Linear Accelerator Center (SLAC) hanno mostrato che il protone \u00e8 composto da oggetti puntiformi, i quark, e che quindi non \u00e8 una particella elementare, mentre nel 2015 le collisioni anelastiche fra protoni nel Large Hadron Collider hanno permesso di scoprire fra i prodotti degli urti nuove particelle come i pentaquark.\nUrto completamente anelastico.\nNel caso che l'urto sia completamente anelastico, i corpi restano a contatto dopo la collisione, viaggiano con la stessa velocit\u00e0 e possono essere considerati come un unico corpo. \nSe indichiamo con formula_1 e formula_2 le velocit\u00e0 dei due corpi di massa formula_3 e formula_4 prima dell'urto, dalla legge di conservazione della quantit\u00e0 di moto si ha\navendo indicato con formula_6 la velocit\u00e0 del centro di massa, che \u00e8 anche la velocit\u00e0 dei due corpi restati a contatto dopo l'urto.\nQuindi la velocit\u00e0 finale dei due corpi dopo un urto completamente anelastico \u00e8:\nUn urto di questo tipo \u00e8 il caso di un'automobile che urta contro un camion e rimane incastrata in esso: nel sistema, dopo l'urto, automobile e camion si fondono in un unico corpo, che continua a viaggiare con una velocit\u00e0 formula_8 diversa dalla velocit\u00e0 iniziale dell'automobile e da quella del camion, ma pari a quella del centro di massa comune. \nNel pendolo balistico si utilizzano le propriet\u00e0 dell'urto completamente anelastico per valutare la velocit\u00e0 dei proiettili.\nCoefficiente di restituzione.\nL'urto in genere viene trattato in maniera semplice se studiato nel sistema di riferimento del centro di massa, in tale sistema di riferimento le quantit\u00e0 di moto dei due oggetti che si urtano appaiono eguali e contrarie sia prima che dopo l'urto. \nIl sistema di riferimento inerziale in cui si osserva l'urto da fuori \u00e8 chiamato sistema di laboratorio. Indichiamo con un apice le grandezze relative al sistema di riferimento del centro di massa e senza apici quelle di laboratorio. Le forze esterne se presenti, a meno che non siano impulsive, possono trascurarsi durante l'urto e quindi il sistema di riferimento del centro di massa \u00e8 un sistema di riferimento inerziale.\nLa quantit\u00e0 di moto del primo corpo prima dell'urto \u00e8 formula_9 e diviene dopo l'urto formula_10. \nLa grandezza adimensionale introdotta formula_11 \u00e8 chiamata coefficiente di restituzione e vale zero per un urto completamente anelastico, mentre anche l'urto elastico \u00e8 compreso nell'analisi se formula_12. Il coefficiente di restituzione \u00e8 identico anche per la seconda particella.\nDalla definizione data avremo che:\ncio\u00e8 nel sistema del centro di massa le velocit\u00e0 di ciascun corpo conservano la direzione, ma cambiano il verso.\nL'energia cinetica dopo l'urto \u00e8 uguale a\nL'unica energia che viene dissipata \u00e8 quella del sistema di riferimento del centro di massa. L'energia cinetica dovuta al moto del centro di massa stesso non viene dissipata. \nCaso unidimensionale.\nNel caso che i due corpi prima dell'urto viaggino lungo la stessa direzione, nei casi pi\u00f9 semplici l'urto pu\u00f2 essere ridotto al caso unidimensionale e possiamo omettere il simbolo di vettore dalle velocit\u00e0. La velocit\u00e0 del centro di massa nel sistema di laboratorio \u00e8:\nRitornando dal sistema del centro di massa a quello di laboratorio:\nQuindi siamo in grado nel caso unidimensionale di determinare la velocit\u00e0 finale dei due corpi dopo l'urto.\nI due casi limite sono:"}
{"id": "299781", "revid": "599013", "url": "https://it.wikipedia.org/wiki?curid=299781", "title": "149 Medusa", "text": "149 Medusa \u00e8 un piccolo asteroide roccioso, di colore iridescente, della fascia principale del sistema solare.\nStoria.\nMedusa fu scoperto il 21 settembre 1875 dall'astronomo francese Henri Joseph Anastase Perrotin dall'Osservatorio di Tolosa, situato nel quartiere di Jolimont della citt\u00e0 francese. Perrotin lavorava all'osservatorio come assistente del direttore, F\u00e9lix Tisserand, e le fonti storiche riportano che scopr\u00ec l'asteroide utilizzando un telescopio da 83 centimetri, nonostante questo poggiasse su una base in legno estremamente instabile.\nL'asteroide fu battezzato cos\u00ec in onore della gorgone Medusa, mostro della mitologia greca dalla chioma di serpi e dagli occhi in grado trasformare chiunque avesse guardato in pietra.\nAl momento della scoperta, Medusa era il pi\u00f9 piccolo asteroide mai individuato (anche se naturalmente questo non era noto a quei tempi). Da allora, sono state scoperte molte migliaia di asteroidi pi\u00f9 piccoli. Medusa possiede inoltre un lungo periodo di rotazione, pari a circa 26 ore."}
{"id": "299782", "revid": "104485", "url": "https://it.wikipedia.org/wiki?curid=299782", "title": "Nicola Pisano", "text": "Biografia.\nIl luogo della sua nascita \u00e8 sconosciuto. Infatti, bench\u00e9 abbia ricevuto l'appellativo di \"Pisano\", \u00e8 probabile che Pisa non fosse la sua citt\u00e0 natale, dato che in alcuni documenti \u00e8 menzionato come \"\"de Apulia\",\" e fosse quindi di origine pugliese o comunque di zone che all'epoca ricadevano nella denominazione di \"Apulia\" (nel medioevo con il termine \"Apulia\" si indicava una regione pi\u00f9 estesa della Puglia attuale, che comprendeva anche parte dell'odierna Basilicata e il territorio di Termoli in Molise). Possiamo presumere la sua provenienza anche dalla possibile formazione nelle scuole di architettura e scultura che nel Duecento erano impegnate nei cantieri in Puglia per Federico II. I grandi cantieri pugliesi federiciani (Castel del Monte, Lucera, Foggia, Trani, Bari) e le collezioni di antichit\u00e0 dell'imperatore, furono infatti determinanti per la formazione di un ambito di produzione artistica improntato a caratteri classicisti e naturalistici, i cui echi rivoluzionarono anche l'arte in Toscana. Si \u00e8 giunti quindi alla conclusione che Nicola nacque molto probabilmente nelle Puglie e si stabil\u00ec a Pisa, forse per volont\u00e0 di Federico II, dove prese il suo appellativo di \"Pisano\" e dove nacque suo figlio, Giovanni, altro grande scultore del XIII secolo.\nInteressanti scambi culturali ed artistici coinvolsero la Toscana ed il Mezzogiorno gi\u00e0 nel XII secolo: la Toscana era interessata da molteplici influenze provenienti dal mondo bizantino (tramite i commerci di Pisa), dall'Emilia e dal Meridione d'Italia stesso, mentre nelle Puglie, specialmente in Capitanata e nelle zone circostanti (anche Termoli e Benevento), si diffusero i motivi tipici del romanico pisano; si ravvisano infatti, in specie nel primo ordine della facciata della Cattedrale di Foggia e del Duomo di Troia, elementi geometrici e archi decorati con motivi tipici pisani, molto simili a quelli presenti nel Duomo di Pisa. In Toscana a met\u00e0 del XIII secolo si vide l'apertura di due cantieri voluti da Federico II, il Castello di Prato e l'Abbazia di San Galgano, ai quali parteciparono artisti gi\u00e0 impegnati nei precedenti cantieri nel Sud-Italia (Riccardo da Lentini nel Castello di Prato). Questi maestri avevano gi\u00e0 manifestato influenze gotiche nordeuropee, interesse per i modelli classici e attenzioni alla resa naturalistica delle cose e forse Nicola \"de Apulia\" fu uno di questi artisti.\nNon \u00e8 stata comunque rintracciata alcuna opera n\u00e9 alcuna traccia archivistica di Nicola prima del suo arrivo in Toscana, databile con le prime opere al 1247. A quell'epoca Nicola era gi\u00e0 a capo di una bottega molto ampia e ramificata, con un grande numero di aiutanti alle sue dipendenze.\nLe sue opere conosciute sono state cos\u00ec date:\nGli \u00e8 stato dedicato un asteroide, 7313 Pisano.\nArchitettura.\nA Nicola si devono la prosecuzione dei lavori al Battistero di Pisa, iniziato dal Diotisalvi, con il completamento del secondo registro (il terzo venne invece eseguito sotto la direzione del figlio Giovanni Pisano), al quale lavor\u00f2 dal 1260 circa su commissione dell'arcivescovo Federico Visconti. Al Battistero fece costruire un ordine di sessanta archetti su colonnine, sormontati da una cuspide per ogni coppia, e suo sarebbe anche il progetto per il profilo esterno della cupola, che all'epoca di Diotisalvi era stata costruita a cono rovesciato, citando l'illustre esempio della basilica del Santo Sepolcro nelle forme visibili all'epoca della prima crociata. La leggera e ritmata fascia di Nicola, pi\u00f9 vibrante rispetto alla zona inferiore con gli archi ciechi a tutto sesto, diede un armonioso e dinamico effetto visivo ascensionale.\nNel frattempo Nicola lavor\u00f2 anche, dal 1247 al 1269, alla costruzione del Duomo di Siena, che egli impost\u00f2 a croce latina e con novit\u00e0 gotiche grazie alla consulenza di maestri cistercensi, l'ordine monastico che aveva importato per primo le novit\u00e0 architettoniche transalpine in Italia. La Cattedrale \u00e8 a tre navate, con campate rettangolari sostenute da pilastri a fascio, ma non presenta uno slancio verticale tipicamente gotico, per l'uso degli archi a tutto sesto, per le linee orizzontali della cornice alla base del cleristorio e per la marcata bicromia, retaggio del romanico pisano. Sei pilastri disposti nel presbiterio a esagono irregolare, sorreggono i sei arconi ad altezza disuguale, sui quali venne eretta la cupola. In seguito la pianta della cattedrale venne ristrutturata e ingrandita da altri architetti (compreso, nuovamente, Giovanni Pisano).\nScultura.\nL'attivit\u00e0 di scultore di Nicola \u00e8 strettamente legata a quella di architetto, con decorazioni plastiche per le opere da lui realizzate; anche nel caso dei due famosi pergami, quello del Battistero di Pisa e quello del Duomo di Siena, si tratt\u00f2 di opere comunque realizzate per gli stessi edifici al quale egli lavorava come architetto.\nLe decorazioni del Duomo di Siena.\nLa prima sua opera documentata \u00e8 la serie delle teste collocate in corrispondenza di vari elementi architettonici nel Duomo di Siena: quattro teste-capitello nella trifora nord e ventidue teste-mensola nella cornice del tamburo sul quale poggia la cupola. Queste opere sono difficilmente fruibili perch\u00e9 situate a notevole altezza, ma nonostante ci\u00f2 fu impiegata una grande cura nella loro realizzazione. Tra le pi\u00f9 antiche di mano del maestro viene collocata la cosiddetta \"testa di Giove\", dove il volto di un uomo maturo dalla barba arricciata riprende alcuni modelli della scuola federiciana (come lo \"Zeus\" della Porta di Capua), in particolare riguardo al naturalismo dei lineamenti e alla notevole tensione espressiva che denunciano la mano di Nicola. Rispetto alle opere dell'Italia meridionale si pu\u00f2 gi\u00e0 notare un maggiore classicismo, dovuto probabilmente allo studio dei sarcofagi e degli altri rilievi dell'arte romana presenti in cospicuo numero a Pisa (che confluirono poi nel Camposanto Monumentale dove si trovano tutt'oggi).\nLa lunetta della \"Deposizione\" a Lucca.\nAl 1260 o a una data di poco anteriore viene ascritta la lunetta con la \"Deposizione\" per il portale sinistro del Duomo di Lucca.\nL'opera ha una notevolissima tensione drammatica, con il corpo del Cristo morto secondo l'iconografia del \"Christus patiens\" (ripresa dalle croci dipinte da Giunta Pisano dopo il 1230 o forse tratta da un libro di modelli sicuramente noto a Nicola chiamato \"Livre de Portaiture\", del francese Villard de Honnecourt), una raffigurazione destinata a suscitare la commozione dello spettatore, secondo i dettami di coinvolgimento dei fedeli promossi dagli ordini mendicanti. Sono abolite le proporzioni gerarchiche e le figure si dispongono con una grande naturalezza nello spazio semicircolare, senza per questo sacrificare la loro resa plastica. Il Cristo inerte che si accascia su Giuseppe d'Arimatea, con la testa reclinata e con le gambe incrociate ancora inchiodate alla croce, \u00e8 particolarmente naturale e sprigiona una vivida narrazione drammatica.\nIl pergamo del Battistero di Pisa.\nIl pergamo del battistero di Pisa, firmato e datato 1260 (quindi verosimilmente iniziato verso il 1257) \u00e8 un'opera di piena maturit\u00e0, con la quale vengono introdotte contemporaneamente una serie cospicua di novit\u00e0 di assoluto rilievo.\nInnanzitutto la struttura a base esagonale non ha precedenti: si pensi al \"pulpito di Guglielmo\" gi\u00e0 nel Duomo di Pisa (oggi in quello di Cagliari) o a quelli diffusi nel XII secolo in Italia meridionale, tutti o a base quadrata o rettangolare.\nSostenuto da sei colonne laterali (tre delle quali poggianti su leoni stilofori) e una centrale con basamento scolpito con tre telamoni, ha il parapetto ornato da cinque pannelli a bassorilievo con scene della vita di Cristo:\nInoltre tra le colonne sono ricavati archetti trilobati con rilievi nei pennacchi (con \"Profeti e evangelisti\") e sopra i capitelli si trovano altrettante statue con \"Quattro virt\u00f9 cardinali\", \"San Giovanni Battista\" e l\"Arcangelo Michele\".\nNicola diede un possente realismo ai rilievi, con vertici nelle figure quasi a tutto tondo sopra i capitelli. La \"Carit\u00e0\" per esempio presenta un panneggio morbido e realistico e intreccia con un puttino un tenero contatto delle mani; la \"Fortezza\" poi \u00e8 uno dei primi nudi ripresi dall'antichit\u00e0, con un'evidentissima citazione di un Ercole classico, con tanto di pelle leonina. La posa leggermente inarcata e dalle linee sciolte venne ripresa pi\u00f9 di due secoli e mezzo dopo da Michelangelo Buonarroti per il celeberrimo \"David\".\nEvidentissimi sono i debiti con le sculture romane, tanto da avere vere e proprie citazioni, come nella Madonna seduta nell\"Adorazione dei Magi\", ripresa da una \"Fedra\" in un sarcofago pisano, o il vecchio con un braccio sorretto da un putto nella \"Presentazione al tempio\", riadattato dal rilievo di un cratere con scene dionisiache sempre a Pisa.\nI personaggi sono rappresentati su pi\u00f9 piani, secondo una disposizione spaziale realistica, con un'acuta descrizione delle fisionomie e un vivace e dinamico senso della narrazione. I bassorilievi dei pannelli non sfigurano quindi accanto ad originali romani del II-III secolo, ma vi si possono rintracciare anche le inquietudini tipicamente gotiche, nella spigolosit\u00e0 del ricadere dei panneggi o nelle barbe e nelle criniere cavalline ricavate col trapano.\nIl culmine drammatico del ciclo si raggiunge nella \"Crocefissione\", di grande rigore compositivo, dove quasi tutti i personaggi convergono lo sguardo al Cristo morto. Nicola releg\u00f2 al secondo piano l'iconografia tradizionale (la personificazione dell\"Ecclesia\" accolta da un angelo, contrapposta a quella della \"sinagoga\" scacciata), dedicandosi nel primo piano ad un complesso schema di emozioni suscitate dalla morte del Cristo: dal notevole pathos nelle realistiche espressioni di dolore (per esempio di san Giovanni), all'inedita rappresentazione della Madonna svenuta (derivata da fonti letterarie francescane) o alla verace espressione dubbiosa del fariseo sulla destra che si tocca pensoso la barba.\nRispetto alla \"Deposizione\" di Lucca qui il Cristo \u00e8 meno dolorosamente inerme, anzi il magnifico modellato del corpo ne trasfigura la regale bellezza duplicemente umana e divina.\nL'arca di san Domenico a Bologna.\nNelle successive opere di Nicola si nota un pi\u00f9 ampio intervento della bottega, comprese le mani dei suoi migliori allievi: il figlio Giovanni Pisano, Arnolfo di Cambio e Guglielmo da Pisa. Non \u00e8 affatto facile per\u00f2 distinguere le parti autografe del maestro da quelle dei collaboratori.\nAvvenne cos\u00ec che l'arca di San Domenico per la chiesa di San Domenico a Bologna, fu commissionata a Nicola nel 1264 e portata a termine il 5 giugno 1267 fu scolpita prevalentemente da Arnolfo di Cambio e dal converso domenicano Guglielmo da Pisa: lo testimonia l'analisi stilistica di molte figure scolpite che presentano caratteristiche pi\u00f9 goticheggianti, con forme nervose e lineamenti pi\u00f9 marcati; ma soprattutto il fatto che dal 1265 Nicola era contemporaneamente impegnato a Siena per l'importante commissione del pergamo del Duomo. La bottega di Nicola realizz\u00f2 il sarcofago parallelepipedo scolpito su tutti e quattro i lati che in origine poggiava su quattro o sei colonne cariatidi (l'arca fu poi ingrandita alla fine del Quattrocento con l'intervento di Niccol\u00f2 dell'Arca e di Michelangelo).\nSul sarcofago sono rappresentate le \"Storie della vita e miracoli di san Domenico\", con figure di \"Santi\" ad altorilievo agli spigoli.\nSui lati lunghi del sarcofago:\nSui lati corti:\nIl pergamo del Duomo di Siena.\nIl pergamo del Duomo di Siena \u00e8 stato per lungo tempo attribuito a Giovanni Pisano, ma recenti scoperte documentarie ne hanno comprovato la realizzazione ad opera della bottega di Nicola. La sua realizzazione risale al periodo tra il 1265 e il 1268.\nSe la struttura venne ripresa dal precedente pergamo del Battistero pisano (nove colonne delle quali tre con leoni stilofori, archetti trilobati con pennacchi scolpiti e statue a tutto tondo al di sopra dei capitelli), molte furono le novit\u00e0 sia architettoniche che nelle sculture.\nInnanzitutto venne abolita la struttura a pannelli scolpiti a favore di uno schema pi\u00f9 continuo e animato, intervallato solo da sculture di figure pi\u00f9 grandi collocate agli angoli, anzich\u00e9 dalle cornici e dalle colonnine.\nLa figura di base divenne ottagonale, per questo fu aggiunta la \"Strage degli Innocenti\", mentre il \"Giudizio Universale\" venne dilatato su due pannelli con al centro il \"Cristo giudice\".\nLa struttura dei rilievi \u00e8 molto diversa, con scene molto affollate nelle quali i piccoli personaggi sono disposti su ben quattro o cinque piani sovrapposti, secondo un ritmo molto concitato, sottolineato anche da gesti pi\u00f9 animati ed espressioni pi\u00f9 corrucciate.\nMolte fonti parlano di un'opera \"goticheggiante\" rispetto a quella del battistero di Pisa considerata \"classicheggiante\"; sarebbe forse pi\u00f9 corretto parlare di una diversa ispirazione classica: per Nicola gotico e classico non sono due estremi in antitesi, anzi probabilmente i nuovi schemi compositivi sono frutto di uno studio su rappresentazioni di battaglia su sarcofagi del III secolo, inoltre a Siena il retaggio classico \u00e8 meno forte di quanto sia a Pisa e pu\u00f2 darsi che i committenti avessero optato per una rappresentazione pi\u00f9 patetica e sovraccarica.\nLa Fontana Maggiore.\nL'ultima opera certa di Nicola \u00e8 la Fontana Maggiore di Perugia, realizzata con tutta la bottega tra il 1275 e il 1278, e firmata assieme al figlio Giovanni.\nEssa costituisce il primo esempio di fontana pubblica concepita come elemento monumentale di arredo di uno spazio urbano; \u00e8 composta da due vasche poligonali concentriche e sovrapposte, decorate da vari rilievi sulle fasce esterne. Vi sono raffigurati vari temi che compongono un vasto ciclo enciclopedico e allegorico, con richiami religiosi, politici ed etici."}
{"id": "299789", "revid": "253269", "url": "https://it.wikipedia.org/wiki?curid=299789", "title": "Tommy Lee Jones", "text": "Ha vinto il premio Oscar come miglior attore non protagonista nel 1994 per la sua interpretazione nel film \"Il fuggitivo\" ed \u00e8 inoltre vincitore di un Golden Globe, due Screen Actors Guild Awards, un Emmy e un Prix al Festival di Cannes. La sua fama \u00e8 dovuta principalmente alla sua partecipazione alla serie di film \"Men in Black\" dove interpreta l'Agente K e alle sue interpretazioni in \"JFK - Un caso ancora aperto\", \"Assassini nati - Natural Born Killers\", \"The Missing\",\n\"Batman Forever\", \"Non \u00e8 un paese per vecchi\", \"Nella valle di Elah\", \"Lincoln\" e \"Jason Bourne\".\nBiografia.\nInizi.\nNato in una cittadina del Texas, \u00e8 figlio di un operaio, Clyde C. Jones (morto nel 1986) e di una poliziotta, Lucille Marie Scott. Ha un'infanzia difficile per via dei continui litigi dei genitori che in seguito divorziano e per la morte del fratello, pi\u00f9 giovane di 3 anni, avvenuta quando era ancora piccolo. Da ragazzo \u00e8 un ottimo giocatore di football americano e questa passione gli fa ottenere una borsa di studio alla St. Mark's School di Dallas. \u00c8 qui che inizia a recitare per la prima volta nelle rappresentazioni studentesche.\nSempre grazie al football ottiene una borsa di studio per Harvard (dove \u00e8 compagno di stanza di Al Gore) e prende parte alla famosa partita Harvard-Yale che finir\u00e0 29 a 29, conosciuta come \"il pareggio\" (in seguito parler\u00e0 di quella partita come del suo miglior film). Si laurea con lode in letteratura inglese ma sfuma il suo sogno di diventare un giocatore professionista quando viene scartato per la sua costituzione troppo gracile.\nSi trasferisce a New York dove ottiene una parte a Broadway e in vari lavori televisivi. Nel cinema \u00e8 il compagno di stanza di Ryan O'Neal in \"Love Story\". Nel 1975 si trasferisce a Los Angeles e l'anno successivo appare nella serie pilota di \"Charlie's Angels\" e nel film \"Eccesso di difesa\".\nSuccesso.\nIn America comincia a godere di una certa popolarit\u00e0 nel 1971, quando viene scelto per interpretare la parte del dottor Mark Toland nella soap-opera \"Una vita da vivere\"; rester\u00e0 nel cast della soap fino al 1979.\nPer quindici anni alterna produzioni televisive e cinematografiche, ma la sua grande occasione arriva nel 1991 con \"JFK - Un caso ancora aperto\" di Oliver Stone, in cui interpreta Clay Shaw; questa interpretazione gli valse la nomination agli Oscar come miglior attore non protagonista, ma viene battuto da Jack Palance con \"Scappo dalla citt\u00e0 - La vita, l'amore e le vacche\". Si rifar\u00e0 appena due anni dopo, quando riuscir\u00e0 ad ottenere l'ambita statuetta come migliore attore non protagonista ne \"Il fuggitivo\" di Andrew Davis, riuscendo a battere eccellenti interpretazioni come quella di Ralph Fiennes per \"Schindler's List\", Pete Postlethwaite per \"Nel nome del padre\", John Malkovich per \"Nel centro del mirino\" ed un giovanissimo Leonardo DiCaprio per \"Buon compleanno Mr. Grape\".\nDopo questo momento partecipa sempre a grandi produzioni come \"Il cliente\" (accanto a Susan Sarandon) e \"Batman Forever\" (dove interpreta un esagitato villain Due Facce), a cui seguono nel 1997 \"Men in Black\" (accanto a Will Smith) e nel 1998 anche il sequel de \"Il fuggitivo\", ovvero \"U.S. Marshals - Caccia senza tregua\", dove stavolta divide lo schermo non pi\u00f9 con Harrison Ford bens\u00ec con Wesley Snipes. Poi nel 2000 \u00e8 in \"Space Cowboys\" di Clint Eastwood, film presentato al Festival del Cinema di Venezia.\nNel 2005 ha diretto, prodotto ed interpretato il film \"Le tre sepolture\". con cui ha vinto al Festival di Cannes il premio per la migliore interpretazione maschile. Nel 2007 ha partecipato a due film: per \"Nella valle di Elah\" di Paul Haggis (accanto a Charlize Theron e nuovamente a Susan Sarandon) la sua ottima interpretazione di un ex militare alla ricerca dei colpevoli dell'omicidio del figlio gli fanno ottenere la sua terza candidatura agli Oscar, per la prima volta come miglior attore protagonista, risultando per\u00f2 battuto da Daniel Day-Lewis in \"Il petroliere\"; e \"Non \u00e8 un paese per vecchi\" dei fratelli Coen, trionfatore dei Premi Oscar 2008 (a scapito de \"Il petroliere\") con ben quattro statuette, ovvero miglior film, migliore regia, migliore sceneggiatura non originale e miglior attore non protagonista (Javier Bardem).\nNel 2008 ha ricoperto il ruolo di protagonista nel film \"L'occhio del ciclone - In the Electric Mist\", diretto da Bertrand Tavernier, recitando accanto a John Goodman. Nel 2011 \u00e8 il colonnello Chester Phillips nel blockbuster \"Captain America - Il primo Vendicatore\", mentre nel 2012 recita in tre film: \"Men in Black 3\", \"Il matrimonio che vorrei\" al fianco di Meryl Streep e \"Lincoln\" di Steven Spielberg, nel ruolo di Thaddeus Stevens, interpretazione che gli vale una candidatura agli Oscar 2013 nella categoria Oscar al miglior attore non protagonista; nello stesso anno recita al fianco di Robert De Niro e Michelle Pfeiffer in \"Cose nostre - Malavita\" diretto da Luc Besson.\n\u00c8 stato sposato tre volte. Il primo matrimonio fu con l'attrice Katherine Lardner (1971-1978), il secondo con la fotografa Kimberlea Cloughley (1981-1996) da cui ha avuto due figli, nati nel 1982 e nel 1991; ha avuto un terzo figlio dalla fotografa Dawn Laurel, sposata nel 2001. \u00c8 un grande tifoso dei San Antonio Spurs, squadra NBA di cui va spesso a vedere le partite.\nInfluenza culturale.\nTommy Lee Jones ha ispirato due autori di fumetti: Mike Deodato usa il volto dell'attore per rappresentare Norman Osborn, e J. G. Jones lo usa per il personaggio del Killer in \"Wanted\".\nDoppiatori italiani.\nNelle versioni in italiano dei suoi film, Tommy Lee Jones \u00e8 stato doppiato da:\nDa doppiatore \u00e8 sostituito da:"}
{"id": "299790", "revid": "767487", "url": "https://it.wikipedia.org/wiki?curid=299790", "title": "Bocciolato", "text": ""}
{"id": "299791", "revid": "599013", "url": "https://it.wikipedia.org/wiki?curid=299791", "title": "150 Nuwa", "text": "150 Nuwa \u00e8 un grande asteroide della fascia principale del sistema solare. \u00c8 composto da condriti carbonacee primitive. La sua superficie \u00e8 estremamente scura: solo il 4% della luce incidente viene riflessa.\nStoria.\nNuwa fu scoperto il 18 settembre 1875 da James Craig Watson dall'Osservatorio Detroit dell'Universit\u00e0 del Michigan, ad Ann Arbor, negli USA. Fu battezzato cos\u00ec in onore di N\u00fcwa (in cinese tradizionale: \u5973\u5aa7, in cinese semplificato: \u5973\u5a32, in pinyin: n\u01daw\u0101), dea della creazione secondo la mitologia cinese.\nOsservazione dalla Terra.\nIl 17 dicembre 1999 \u00e8 stata osservata da Terra un'occultazione stellare da parte di Nuwa."}
{"id": "299798", "revid": "486946", "url": "https://it.wikipedia.org/wiki?curid=299798", "title": "Enpa", "text": ""}
{"id": "299799", "revid": "125415407", "url": "https://it.wikipedia.org/wiki?curid=299799", "title": "Ronc\u00e0", "text": "Ronc\u00e0 (\"Ronc\u00e0\" in veneto) \u00e8 un comune italiano di abitanti della provincia di Verona in Veneto. Fa parte dell'area del Parco della Lessinia e dell'associazione citt\u00e0 del vino.\nGeografia fisica.\nRonc\u00e0 dista circa 36 chilometri da Verona. Rispetto al capoluogo \u00e8 in posizione est. Confina con la provincia di Vicenza e fa parte della sua diocesi.\nEtimologia.\nL'origine del nome pare derivi dal latino \"runco\" o \"runcare\" ovvero \"disboscare\", \"rendere coltivabili terre incolte\".\nI suoi abitanti si chiamano roncadesi.\nStoria.\nLa testimonianza della presenza di antichi insediamenti sul territorio di Ronc\u00e0, \u00e8 stata decisa dal ritrovamento di preistorici attrezzi da lavoro sul monte Calvarina, che sono, a tutt'oggi, conservati nel Museo francescano di Chiampo e dal ritrovamento di una lapide di copertura di un sarcofago romano, che \u00e8, attualmente, la copertura della tomba-monumento ai Caduti della Libert\u00e0.\nIl periodo medioevale fu piuttosto travagliato. La storia del paese di Ronc\u00e0 ha inizio il 20 gennaio del 1300, durante il dominio di Alberto della Scala, il quale stabil\u00ec patti con un gruppo cimbro: si poteva coltivare il terreno gratuitamente con il solo obbligo di versare alla fine di ogni anno 20 soldi ed un agnello allo stesso Alberto della Scala. La Serenissima ebbe il pregio di regolamentare le varie colture (la tipica uva Durella era gi\u00e0 conosciuta allora con il termine \"Durasena\"), di bonificare molti terreni, di canalizzare i corsi d'acqua con la possibilit\u00e0 di irrigare oltre all'uva tipica, anche olivi e colture erbacee come il frumento, la segale, il sorgo ed il mais. Tra il 1600 e il 1700, le pestilenze descritte anche dal Manzoni nel suo famoso romanzo \"I Promessi Sposi\" e la carestia colpirono in maniera devastante la popolazione roncadese sino a ridurla a poche centinaia di persone.\nMonumenti e luoghi d'interesse.\nVille.\nSul territorio di Ronc\u00e0, vi \u00e8 la presenza di antiche ville rurali.\nLa maggior parte di queste \u00e8 stata recentemente restaurata.\nLe pi\u00f9 antiche sono la Pastoria, corte Cavaggioni, villa Pompei e villa Meneguzzi.\nEconomia.\nL'economia \u00e8 basata principalmente sull'agricoltura ed, in particolar modo, sulla vite.\nIl vino Durello, riconosciuto D.O.C. nel 1987, ricavato dal vitigno Durella \u00e8 un prodotto tipico di Ronc\u00e0 insieme al vino Soave prodotto con l'uva garganega.\nOttima anche la produzione cereasicola.\nDi recente, si sta aumentando la coltivazione anche dell'olivo.\nAltra produzione locale sono le Sopresse di Brenton e il formaggio Monte Veronese D.O.P..\nLa presenza di tante piccole aziende e di ditte a conduzione familiare, consentono alla maggior parte degli abitanti di poter lavorare nel paese di residenza limitando cos\u00ec il fenomeno del pendolarismo.\nInfrastrutture e trasporti.\nFra il 1928 e il 1956 il paese ospit\u00f2 una fermata della tranvia San Bonifacio-San Giovanni Ilarione, la quale faceva parte di un insieme di tranvie elettriche che caratterizzarono la provincia veronese e rappresent\u00f2 un importante strumento di crescita per la valle dell'Alpone.\nSport.\nCalcio.\nLa principale squadra di calcio della citt\u00e0 \u00e8 \"F.C. Ronc\u00e0\" che milita in Prima Categoria."}
{"id": "299801", "revid": "496876", "url": "https://it.wikipedia.org/wiki?curid=299801", "title": "Atresia biliare extraepatica", "text": " \nL'atresia biliare extraepatica \u00e8 una grave e rara malattia neonatale, che interessa il fegato e le vie biliari. La sua incidenza \u00e8 di circa 1 bambino su 10.000 nati.&lt;br&gt;\nNei bambini colpiti da questa patologia si ha una ostruzione dei dotti biliari, con conseguente riversamento della bile nel circolo sanguigno, che provoca ittero, urine colorate e presenza di feci acoliche, vale a dire di colore molto chiaro (proprio a causa della mancanza della bile).&lt;br&gt;\nUno dei fattori che determinano la possibilit\u00e0 di successo dell'intervento chirurgico \u00e8 il livello di ostruzione delle vie biliari. Ad oggi, le tecniche diagnostiche non consentono di avere questa informazione prima dell'intervento.\nEziologia.\nLe cause dell'ostruzione non sono a tutt'oggi state definite e molte cause diverse fra loro sono ritenute possibili.&lt;br&gt;\nIl trattamento deve essere chirurgico e precoce. Una diagnosi effettuata entro il secondo mese di vita del bambino, aumenta di molto le possibilit\u00e0 di una prognosi positiva.&lt;br&gt;\n\u00c8 fisiologico, nei neonati, la presenza di un ittero neonatale, che per\u00f2 non si protrae di norma oltre i 15 giorni al massimo dalla nascita.&lt;br&gt;\nIl perdurare o l'insorgere di un ittero dopo i quindici giorni deve indurre, rapidamente, ad analisi pi\u00f9 approfondite. La rarit\u00e0 della patologia fa s\u00ec che essa possa essere di fatto sconosciuta a molti pediatri.\nLa terapia chirurgica.\nLa mortalit\u00e0 della malattia era in pratica del 100% fino all'introduzione, alla fine degli anni '50, della tecnica chirurgica detta di Kasai, dal nome del chirurgo giapponese che per primo la mise in opera, o anche portoenterostomia. La diagnosi precoce \u00e8 uno dei principali fattori di successo di questa tecnica chirurgica.&lt;br&gt;\nAttualmente, le possibilit\u00e0 di sopravvivenza dei bambini nati con questa patologia sono drasticamente migliori, sia con il solo trattamento chirurgico che, nel caso di insuccesso di questo, con la possibilit\u00e0 di ricorrere ad un trapianto di fegato."}
{"id": "299803", "revid": "1543377", "url": "https://it.wikipedia.org/wiki?curid=299803", "title": "Campionati mondiali di biathlon 1958", "text": "I Campionati mondiali di biathlon 1958, prima edizione della manifestazione, si svolsero a Saalfelden, in Austria, e contemplarono esclusivamente gare maschili. Fu assegnato solo il titolo mondiale della 20 km; la staffetta venne disputata a titolo non ufficiale e pertanto non assegn\u00f2 medaglie."}
{"id": "299804", "revid": "110157", "url": "https://it.wikipedia.org/wiki?curid=299804", "title": "Wil (Mettauertal)", "text": "Wil (toponimo tedesco) \u00e8 una frazione di 674 abitanti del comune svizzero di Mettauertal, nel Canton Argovia (distretto di Laufenburg).\nStoria.\nGi\u00e0 comune autonomo istituito nel 1803 per scorporo da quello di Mettau, nel 2010 \u00e8 stato accorpato agli altri comuni soppressi di Etzgen, Hottwil, Mettau e Oberhofen per formare il nuovo comune di Mettauertal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "299805", "revid": "767487", "url": "https://it.wikipedia.org/wiki?curid=299805", "title": "Orlando (film)", "text": "Orlando \u00e8 un film del 1992 diretto da Sally Potter, tratto dall'omonimo romanzo di Virginia Woolf.\nL'opera, presentata in anteprima al Thessaloniki International Film Festival del 1992, venne proiettata anche al Festival del Cinema di Venezia e al Toronto Film Festival nel settembre dello stesso anno prima di essere distribuito nelle sale cinematografiche mondiali.\nTrama.\nNel tardo XVI secolo, la regina Elisabetta I d'Inghilterra ordina al giovane nobile Orlando di non invecchiare mai. Orlando obbedisce. Decorato dalla sovrana come cavaliere dell'Ordine della Giarrettiera, hanno cos\u00ec inizio le sue avventure attraverso secoli di storia inglese, che gli permetteranno di conoscere una grande variet\u00e0 di esperienze, tra cui anche - nel XVIII secolo - un cambio di sesso spontaneo."}
{"id": "299807", "revid": "1573940", "url": "https://it.wikipedia.org/wiki?curid=299807", "title": "Hemigrapsus nudus", "text": "Il granchio porpora della costa (Hemigrapsus nudus, ) \u00e8 un granchio diffuso dall'Alaska alla Bassa California in Messico.\nRaggiunge una dimensione di 57 mm per 51\u00a0mm. Vive lungo le rive rocciose dell'oceano Pacifico tra le alghe e nelle baie ad estuari. \u00c8 noto con il nome inglese di \"purple shore crab\"."}
{"id": "299811", "revid": "785863", "url": "https://it.wikipedia.org/wiki?curid=299811", "title": "Il mistero del falco", "text": "Il mistero del falco (\"The Maltese Falcon\") \u00e8 un film del 1941 diretto da John Huston e interpretato da Humphrey Bogart. \u00c8 tratto da \"Il falcone maltese\", romanzo \"hardboiled\" scritto da Dashiell Hammett nel 1929.\nTrama.\nNel 1539 i crociati dell'Ordine dei Cavalieri Ospitalieri persuasero l'Imperatore Carlo V di Spagna a concedere loro l'isola di Malta. L'Imperatore la cedette a patto che ogni anno gli venisse fatto tributo di un falcone come riconoscimento che Malta fosse ancora spagnola. Dato che l'Ordine era molto ricco, i cavalieri tanto grati il primo anno gli inviarono un falcone d'oro con incastonate le pi\u00f9 belle pietre preziose del loro tesoro. La nave che lo trasportava non giunse mai a destinazione perch\u00e9 fu saccheggiata dai pirati turchi. Da qui il falcone pass\u00f2 di mano in mano attraverso vari collezionisti e antiquari senza che essi ne conoscessero il vero valore.\nSan Francisco, prima met\u00e0 del XX secolo. Miss Ruth Wonderly si reca nell'ufficio degli investigatori privati Sam Spade e Miles Archer: sta cercando sua sorella scomparsa e riferisce che probabilmente si trova assieme a un certo Floyd Thursby, con il quale aveva una relazione. Archer, dopo aver ricevuto un sostanzioso anticipo, si offre di cercare Thursby quella stessa sera e di riportare a casa la sorella.\nDopo poche ore, Spade scopre che Archer \u00e8 stato ucciso. Sulla scena dell'assassinio Spade incontra il suo amico detective Tom Polhaus e gli racconta dell'affare Thursby, ma rifiuta di divulgare qualsiasi altra informazione. Successivamente cerca al telefono miss Wonderly, ma dall'hotel dove alloggiava riferiscono che \u00e8 partita senza lasciare un nuovo recapito. Tornando al suo appartamento, Spade incontra nuovamente Polhaus che lo avverte che anche Thursby \u00e8 morto.\nIl mattino seguente miss Wonderly gli dichiara di chiamarsi in realt\u00e0 Brigid O'Shaughnessy e gli spiega che Thursby era in realt\u00e0 il suo amante e Archer potrebbe essere stato ucciso da lui, ma non ha idea di chi abbia potuto uccidere Thursby. Spade accetta l'incarico di indagare su entrambi gli omicidi.\nSpade incontra anche Joel Cairo, che dapprima gli offre 5000 dollari per cercare una statuetta nera di uccello, poi lo minaccia con una pistola, ma Spade lo disarma con un pugno. La stessa sera Cairo e Brigid si incontrano, e a Sam appare chiaro che i due si conoscono. Cairo entra in un visibile stato di agitazione quando la donna gli rivela che \"il grassone\" \u00e8 a San Francisco.\nIl mattino dopo Spade, nell'hotel di Cairo, fa conoscenza con \"il grassone\" Kasper Gutman e viene a sapere che il Falcone Maltese era finito nelle mani di un generale russo a Istanbul. Gutman aveva tentato di offrirgli una notevole cifra per cederlo ma, poich\u00e9 il generale si era rifiutato, Gutman aveva mandato dei suoi \"incaricati\" a rubarlo ma questi l'avevano tradito. Gutman propone a Spade un premio di 25.000 dollari per trovare la statuetta, pi\u00f9 una percentuale sulla vendita, ma Spade si sente vacillare e viene meno: il suo bicchiere era stato drogato.\nQuando rinviene, Spade nota un quotidiano su cui \u00e8 cerchiato l'orario di arrivo dell'imbarcazione \"La Paloma\". Corre al molo, ma l'imbarcazione \u00e8 in fiamme. Nel suo ufficio si precipita un uomo che tiene stretto a s\u00e9 un pacchetto avvolto in un giornale. L'uomo collassa e muore. Dal contenuto del pacchetto, Spade capisce che si tratta del Capitano Jacobi, comandante de \"La Paloma\".\nSpade va a nascondere il pacchetto in un deposito bagagli e, al suo ritorno, trova Brigid, Gutman e Cairo ad aspettarlo. Si fa portare il pacchetto dalla segretaria e, quando l'apre, si scopre che \u00e8 un falso.\nGutman e Cairo si propongono di tornare a Istanbul per una nuova ricerca e tentano, inutilmente, di assoldare Spade. Dopo che questi sono andati via, Spade chiama la polizia e li informa dell'accaduto. Intanto si confronta con Brigid, dicendole che sa che lei ha ucciso Archer per incolpare Thursby. Un agente di polizia arriva, porta via Brigid e chiede di cosa sia fatta la statuetta. Spade risponde: \u00ab\"\u00c8 fatta della materia di cui sono fatti i sogni\"\u00bb.\nProduzione.\nIl romanzo di Hammett \"The Maltese Falcon\" era apparso per la prima volta nel 1930 in cinque puntate sulla rivista \"Black Mask\" e successivamente in volume presso la casa editrice Knopf. A pochi mesi dall'uscita in volume dell'opera era gi\u00e0 stato portato sullo schermo nel 1931, con il titolo \"The Maltese Falcon\" con la regia di Roy Del Ruth. Nel 1936 ne venne realizzata una seconda versione \"Satan Met a Lady\" con Bette Davis. Entrambi i film erano stati prodotti dalla Warner Bros.\n\"Il mistero del falco\" \u00e8 la prima regia di John Huston, che aveva comunque gi\u00e0 lavorato per la Warner come sceneggiatore per \"Il sergente York\" e \"Figlia del vento\". La sceneggiatura di \"The Maltese Falcon\" che Huston present\u00f2 piacque cos\u00ec tanto a Jack Warner che questi decise di affidargli anche la regia, ponendogli comunque un limite di sei settimane di lavorazione e un budget di 300\u00a0000 dollari.\nIl trentacinquenne regista prefer\u00ec pertanto realizzare tutto in interni, il che ha conferito alla pellicola un tono claustrofobico e angoscioso, accentuato dall'uso di set completi di soffitto (come in \"Quarto potere\" di Orson Welles), dai toni cupi del bianco/nero di Arthur Edeson e dall'uso innovativo della tecnica di ripresa del \"Dutch angle\".\nIl ruolo di Sam Spade fu affidato a Bogart per ripiego. La star della Warner all'epoca era George Raft, che aveva la prelazione su tutti i copioni che pervenivano alla casa cinematografica. Raft prefer\u00ec rifiutare perch\u00e9 non si fidava di un regista esordiente. Brigid doveva essere Geraldine Fitzgerald, che era impegnata in un'altra produzione. Huston fu molto grato a Bogart per aver accettato velocemente il ruolo, e il film aiut\u00f2 a consolidare la loro amicizia e gett\u00f2 le basi per le future collaborazioni tra i due. La convincente interpretazione di Bogart divenne l'archetipo della figura dell'investigatore privato nei \"film noir\", e consolid\u00f2 la sua fama d'attore. Ingrid Bergman guard\u00f2 diverse volte \"Il mistero del falco\" mentre si stava preparando per la sua parte in \"Casablanca\", cos\u00ec da imparare come interagire e recitare al meglio con Bogart.\nIl personaggio del sinistro \"grassone\" Kasper Gutman \u00e8 basato su Maundy Gregory, un investigatore inglese in sovrappeso coinvolto in molti casi dell'epoca. Il personaggio di Joel Cairo si basa su un criminale arrestato da Hammett a Pasco, Washington, negli anni venti. Gli attori che interpretarono questi ruoli, Sydney Greenstreet e Peter Lorre, furono scelti direttamente da Huston. Greenstreet, in particolare, era un attore di teatro e non aveva mai lavorato davanti alla macchina da presa. Nonostante il panico, il sessantunenne debuttante se la cav\u00f2 benissimo, tanto da meritare una candidatura al Premio Oscar. Altra scelta del regista fu il brevissimo, ma significativo ruolo del capitano Jacobi, che consegna a Spade l'involto con il falso falcone prima di morire. L'attore era Walter Huston, padre del regista e celebre attore di teatro. Proprio in un altro film diretto da suo figlio, con Humphrey Bogart protagonista, Huston guadagn\u00f2 l'unico Oscar della sua carriera (Oscar al miglior attore non protagonista per \"Il tesoro della Sierra Madre\" nel 1949).\nLa statuetta del falco usata nel film - in realt\u00e0 realizzata in due copie dall'artista Fred Sexton, \nDistribuzione.\nIl film ebbe la sua prima a New York il 3 ottobre 1941. Secondo quanto riferito dalla Warner Bros., la pellicola incass\u00f2 967,000 dollari negli Stati Uniti e altri 805,000 dollari all'estero.\nEdizione italiana.\nLa prima edizione italiana del film, realizzata direttamente negli Stati Uniti avvalendosi di un gruppo di attori oriundi o immigrati italiani, \u00e8 caratterizzata dal cambiamento dei nomi di alcuni personaggi: quello di Brigid O'Shaughnessy diventa Brigida, quello di Iva Archer diventa Ada e quello di Joel Cairo diventa Joe. Il film fu poi ridoppiato per la trasmissione su Raitre il 30 gennaio 1985, all'interno della rassegna \"Lo specchio scuro. Crimine, amore e morte nel cinema \"nero\" americano\". Eseguito dallo Studio Dall'Angelo sotto la direzione di Renato Cortesi, il ridoppiaggio ripristina i nomi originali ma fu eseguito senza la colonna internazionale, sostituendo o rimuovendo musica ed effetti sonori presenti durante i dialoghi.\nRiconoscimenti.\nNel 1989 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 1998 l'American Film Institute l'ha inserito al ventitreesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al trentunesimo posto.\nLa pi\u00f9 celebre battuta del film (\"\u00abLa materia di cui sono fatti i sogni\u00bb\", '\"The stuff that dreams are made of\" in lingua originale), derivata da \"La tempesta\" di William Shakespeare, \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 14\u00ba posto."}
{"id": "299812", "revid": "1543377", "url": "https://it.wikipedia.org/wiki?curid=299812", "title": "Campionati mondiali di biathlon 1959", "text": "I Campionati mondiali di biathlon 1959, seconda edizione della manifestazione, si svolsero a Courmayeur, in Italia, e contemplarono esclusivamente gare maschili. Fu assegnato solo il titolo mondiale della 20 km; la staffetta venne disputata a titolo non ufficiale e pertanto non assegn\u00f2 medaglie. Rispetto all'edizione precedente venne corsa una staffetta 3x7,5 km e non una 4x7,5 km."}
{"id": "299813", "revid": "110157", "url": "https://it.wikipedia.org/wiki?curid=299813", "title": "Oberflachs", "text": "Oberflachs (toponimo tedesco) \u00e8 una frazione di 497 abitanti del comune svizzero di Schinznach, nel Canton Argovia (distretto di Brugg).\nStoria.\nGi\u00e0 comune autonomo, 2014 \u00e8 stato aggregato all'altro comune soppresso di Schinznach-Dorf per formare il nuovo comune di Schinznach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "299816", "revid": "2173948", "url": "https://it.wikipedia.org/wiki?curid=299816", "title": "Polimetilmetacrilato", "text": "Il polimetilmetacrilato (in forma abbreviata PMMA) \u00e8 una materia plastica formata da polimeri del metacrilato di metile, estere metilico dell'acido metacrilico. \u00c8 un polimero termoplastico.\n\u00c8 noto anche con i nomi commerciali di Plexiglas, Perspex, Amanite, Lucite, Trespex, Vitroflex, Acrivill, Perclax, Limacryl, Crylux, Oroglas, Setacryl, Altuglas.\nStoria.\nSviluppato nel 1928 in vari laboratori in Germania, Gran Bretagna e Spagna, fu immesso sul mercato nel 1933 dall'industria chimica tedesca dopo la scoperta del chimico tedesco Walter Bauer. \nIl primo Plexiglas fu prodotto nel 1933 in Germania da Otto R\u00f6hm. La prima lente a contatto in materiale plastico fu creata nel 1939 da Heinrich W\u00f6hlk in PMMA.\nNel 1936 fu prodotta la prima lastra acrilica dall'inglese \"ICI Acrylics\" (ora \"Perspex International\", uno dei maggiori produttori di lastre in PMMA al mondo) e fu chiamata Perspex, dal latino \"perspicio\", \"vedo attraverso\" largamente usata all'inizio per i cupolini degli aerei da caccia usati anche nella Seconda Guerra Mondiale.\nUno dei primi impieghi fu il coperchio in PMMA della radio-giradischi Braun SK 4 del 1956 \"Schneewittchensarg\".\nPropriet\u00e0.\nDi norma \u00e8 molto trasparente, pi\u00f9 del vetro, al punto che possiede caratteristiche di comportamento assimilabili alla fibra ottica per qualit\u00e0 di trasparenza, e con la propriet\u00e0 di essere pi\u00f9 o meno in percentuali diverse, infrangibile a seconda della sua \"mescola\". Per queste caratteristiche \u00e8 usato nella fabbricazione di vetri di sicurezza e articoli similari, nei presidi antinfortunistici, nell'oggettistica d'arredamento o architettonica in genere.\nIl PMMA in colata pu\u00f2 essere riciclato: tramite processo di distillazione degli scarti di produzione si riottiene il monomero base MMA che pu\u00f2 essere nuovamente polimerizzato \nIl PMMA \u00e8 spesso usato in alternativa al vetro. Alcune delle differenze tra i due materiali sono le seguenti:\nPezzi di PMMA possono essere saldati a freddo usando adesivi a base di cianoacrilati oppure sciogliendone gli strati superficiali con un opportuno solventediclorometano o cloroformio. La giuntura che si crea \u00e8 quasi invisibile. Gli spigoli vivi del PMMA possono inoltre essere facilmente lucidati e resi trasparenti. Tuttavia gli incollaggi professionali possono venire effettuati con colle a base solvente da due a cinque componenti; la differenza di qualit\u00e0 con queste colle unita alla tossicit\u00e0/cancerogenicit\u00e0 della maggior parte dei solventi di fatto va soppiantando le colle monocomponenti. Da qualche anno si stanno affermando le cosiddette \"colle UV\", che uniscono i vantaggi di praticit\u00e0 e prestazioni delle colle mono- e bicomponente a base solvente.\nIl PMMA brucia in presenza di aria a temperature superiori a 460\u00a0\u00b0C; la sua combustione completa produce anidride carbonica e acqua.\nAnalogo al PMMA, ma con un atomo di idrogeno al posto del gruppo metile (CH3) che sporge dalla catena principale, \u00e8 il polimetilacrilato, un polimero che si presenta come una gomma morbida.\nLa velocit\u00e0 di propagazione del suono in questo materiale \u00e8 tra i 2700 e i 2800 m/s. La misura di isolamento acustico \u00e8 Rw=26 dB per uno strato di spessore 4 mm.\nUtilizzi.\nTra gli esempi delle sue applicazioni si annoverano i fanali posteriori delle automobili, le barriere di protezione negli stadi e le grandi finestre degli acquari, mentre uno dei maggiori mercati \u00e8 il settore bagno dove viene impiegato per la realizzazione di vasche da bagno e piatti doccia. Veniva usato nella produzione dei laserdisc e occasionalmente \u00e8 utilizzato nella produzione dei DVD; per questi ultimi (e per i CD) \u00e8 tuttavia preferito il pi\u00f9 costoso policarbonato, per via della sua migliore resistenza all'umidit\u00e0.\nLa vernice acrilica consiste essenzialmente di una sospensione di PMMA in acqua, stabilizzata con opportuni composti tensioattivi, dato che il PMMA \u00e8 idrofobo.\nIl PMMA possiede un ottimo grado di biocompatibilit\u00e0 con i tessuti umani, viene per questo usato nella produzione di lenti intraoculari per la cura della cataratta. Anche le prime lenti a contatto rigide in materiale plastico erano realizzate con questo polimero, oggi quasi completamente rimpiazzato da materiali gas-permeabili. Alcuni tipi di lenti a contatto morbide sono invece realizzate con polimeri simili, dove per\u00f2 il monomero acrilico ospita sulla sua struttura uno o pi\u00f9 gruppi ossidrile, in modo da rendere il polimero idrofilo, come ad esempio il pHEMA (polidrossietilmetacrilato)\nIn ortopedia il PMMA \u00e8 usato come \"cemento\" per fissare impianti, per rimodellare parti di osso perdute o \"riparare\" vertebre fratturate (vertebroplastica). Viene commercializzato in forma di polvere da miscelare al momento dell'uso con metacrilato di metile (MMA) liquido per formare una pasta che indurisce gradualmente. Nei pazienti trattati in questo modo, l'odore del metacrilato di metile pu\u00f2 essere percepibile nel loro respiro. Bench\u00e9 il PMMA sia biocompatibile, l'MMA \u00e8 una sostanza irritante. Anche le otturazioni dentali sono realizzate con un \"cemento\" analogo. In chirurgia estetica, iniezioni di microsfere di PMMA sotto pelle vengono usate per ridurre rughe e cicatrici.\nIl PMMA \u00e8 un materiale sensibile alla corrente che lo attraversa e perci\u00f2 viene utilizzato anche nell'industria microelettronica nei processi di litografia elettronica.\nUtilizzato pure per l'elevata conducibilit\u00e0 della luce, viene impiegato anche per la realizzazione di fibre ottiche e per la realizzazione di protesi dentarie provvisorie e definitive.\nIn campo dentale \u00e8 utilizzato per realizzare protesi dentali con tecnologia CAD-CAM.\nIn radiologia il PMMA \u00e8 usato per la creazione di fantocci usati per ricerca o per le prove di qualit\u00e0.\nIn radioterapia il PMMA viene usato come fantoccio per inserire le sacche di emoderivati che devono essere irradiate con dose variabile tra i 20 Gy e i 50 Gy. Il PMMA aumenta l'interazione delle radiazioni con la materia per effetto Compton.\nLa migliore qualit\u00e0 di lastre in PMMA \u00e8 certamente ottenuta per colata di uno \"sciroppo\" acrilico ottenuto prepolimerizzando in reattore agitando il monomero di MMA; la grande esotermia legata alla polimerizzazione del prodotto rende per\u00f2 possibile per la maggioranza dei produttori l'ottenimento di lastre di spessore non superiore ai 3\u00a0cm. Oltre questo spessore pochi produttori al mondo possiedono impianti e tecnologie per polimerizzare il PMMA sotto forma di blocco, fino a spessori anche superiori ai 400\u00a0mm. Il destino primario di detti blocchi \u00e8 artistico (come materia prima per sculture altrimenti non realizzabili con il cristallo), apparecchi medicali e lenti di grossa dimensione, finestrature per i sottomarini e pareti trasparenti per gli acquari oceanici.\nNomi commerciali.\nLa sintassi comune \u00e8 \"polimetil metacrilato\" e \"polimetimetacrilato\". Il nome completo \u00e8 Poli(metil-2-metilpropenoato).\nSpesso indicato anche semplicemente come \"acrilico\", nome che si pu\u00f2 per\u00f2 riferire ad altri polimeri o copolimeri contenenti poliacrilonitrile. Altri nomi commerciali sono:"}
{"id": "299818", "revid": "1543377", "url": "https://it.wikipedia.org/wiki?curid=299818", "title": "Campionati mondiali di biathlon 1961", "text": "I Campionati mondiali di biathlon 1961, terza edizione della manifestazione, si svolsero a Ume\u00e5, in Svezia, e contemplarono esclusivamente gare maschili. Fu assegnato solo il titolo mondiale della 20 km; la staffetta venne disputata a titolo non ufficiale e pertanto non assegn\u00f2 medaglie."}
{"id": "299821", "revid": "1543377", "url": "https://it.wikipedia.org/wiki?curid=299821", "title": "Campionati mondiali di biathlon 1962", "text": "I Campionati mondiali di biathlon 1962 si svolsero a H\u00e4meenlinna, in Finlandia, e contemplarono esclusivamente gare maschili. Fu assegnato solo il titolo mondiale della 20\u00a0km; la staffetta venne disputata a titolo non ufficiale e pertanto non assegn\u00f2 medaglie."}
{"id": "299823", "revid": "767487", "url": "https://it.wikipedia.org/wiki?curid=299823", "title": "Thalheim", "text": "Thalheim (toponimo tedesco) \u00e8 un comune svizzero di 836 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "299826", "revid": "1543377", "url": "https://it.wikipedia.org/wiki?curid=299826", "title": "Campionati mondiali di biathlon 1963", "text": "I Campionati mondiali di biathlon 1963 si svolsero a Seefeld in Tirol, in Austria, e contemplarono esclusivamente gare maschili. Fu assegnato solo il titolo mondiale della 20 km; la staffetta venne disputata a titolo non ufficiale e pertanto non assegn\u00f2 medaglie."}
{"id": "299827", "revid": "339392", "url": "https://it.wikipedia.org/wiki?curid=299827", "title": "Campionato del mondo di biathlon 1963", "text": ""}
{"id": "299828", "revid": "125840055", "url": "https://it.wikipedia.org/wiki?curid=299828", "title": "Alessandro Allori", "text": "Talvolta soprannominato \"Il Bronzino\", dal nome del suo maestro, per questo \u00e8 spesso confuso con Agnolo Bronzino.\nBiografia.\nNato dallo spadaio Cristofano di Lorenzo e da Dianora Sofferoni, dovette entrare ancora bambino nella bottega dell'amico di famiglia Agnolo Bronzino se gi\u00e0 a quattordici anni era autonomo aiuto del suo maestro il quale, secondo la testimonianza del Vasari, lo tratt\u00f2 sempre come figlio, piuttosto che come allievo. Nei documenti di pagamento della \"Storia di Giuseppe\" a Palazzo Vecchio, eseguita su progetto del Bronzino, \"Sandrino Tofano\" \u00e8 menzionato per la prima volta come pittore.\nGi\u00e0 nel 1552 dipinge una \"Crocefissione\", attualmente dispersa, per Alessandro de' Medici. Lavorando gi\u00e0 per i Medici, pu\u00f2 conoscere le loro collezioni e, con la protezione del suo maestro, pu\u00f2 avvicinare artisti, letterati ed ecclesiastici.\nNel 1554 parte per Roma col fratello Bastiano, frequentando il numeroso circolo degli artisti toscani; forse conosce lo stesso Michelangelo di cui certamente studia le opere, cos\u00ec come quelle di Melozzo e di Raffaello. Dipinge un \"Autoritratto\" e il \"Ritratto di Ortensia de' Bardi\", agli Uffizi, e il \"Ritratto di giovane con una lettera\" di Berlino.\nAlla morte del padre, nel 1555, Angelo Bronzino diviene di fatto il capofamiglia degli Allori e Alessandro aggiunger\u00e0 al proprio il cognome Bronzino. Ritorna a Firenze nel 1560 a decorare la cappella Montauto nella SS Annunziata, secondo le impressioni e i disegni tratti dalla cappella Sistina.\nNel 1560 comincia a redigere un tratto di anatomia, il \"Dialogo sull'arte del disegno\", dedicato al Bronzino; dipinge il \"Cristo e i santi Cosma e Damiano\" di Bruxelles e la \"Deposizione\" per Santa Croce. L'anno successivo termina il \"Noli me tangere\" del Louvre e si reca brevemente a Roma per il \"Ritratto di Paolo Caprina\", ora all'Ashmolean Museum. Il Bronzino fa testamento il 18 gennaio 1561 lasciando denaro \"alla vedova di Cristoforo Allori, Dianora. Al figlio di lei e suo allievo, il pittore Alessandro Allori, lascia tutti i propri dipinti, disegni colori e quanto riguarda l'arte della pittura. Nomina eredi universali Alessandro e il fratello Sebastiano e costituisce la dote alla sorella di loro, Lucrezia\" (Furno, 1902).\nIl 18 ottobre 1563 \u00e8 nominato Console dell'Accademia del Disegno di Firenze, carica mantenuta fino all'aprile del 1564 e partecipa all'allestimento delle onoranze funebri per Michelangelo.\nLo Studiolo di Francesco I a Palazzo Vecchio.\nNell'agosto del 1570 Vincenzo Borghini, intellettuale della corte medicea, detta al Vasari il programma di decorazione di una stanza di Palazzo Vecchio, adiacente al Salone dei Cinquecento e alla camera da letto di Francesco I de' Medici, principe reggente del granducato di Cosimo de' Medici: \"lo stanzino ha da servire per una guardaroba di cose rare et pretiose, et per valuta et per arte, come sarebbe a dire gioie, medaglie, pietre intagliate, cristalli lavorati et vasi, ingegni et simil cose, non di troppa grandezza, riposte nei propri armadi, ciascuna nel suo genere\".\nI lavori, subito iniziati dal Vasari e dalla sua cerchia, terminano nel 1572. Lo Studiolo sar\u00e0 smontato nel 1587 e i tesori contenuti andranno dispersi; i pannelli dipinti - le ante degli armadi che racchiudevano \"le meraviglie della natura e dell'opera umana\" saranno rimessi nei primi anni del Novecento secondo l'ordine ricavato dalle istruzioni del Borghini - probabilmente non equivalenti a quello effettivamente realizzato.\nVi lavorarono, oltre al Vasari e all'Allori, autore della \"Pesca delle perle\", Santi di Tito, Mirabello Cavalori, Jacopo Zucchi, Girolamo Macchietti, Giovanni Stradano, Giovanni Battista Naldini, Maso di San Friano, Francesco Morandini, il Bachiacca e altri ancora.\nIl 23 novembre 1572 Bronzino muore in casa Allori e Alessandro ne recita l'orazione funebre all'Accademia del Disegno:\"Non muor chi vive come il Bronzin visse...\".\n Le notizie biografiche su Alessandro si fanno pi\u00f9 intense negli anni settanta quando, con la morte del Bronzino e del Vasari nel 1574, diventa il pi\u00f9 richiesto pittore fiorentino. \u00c8 l'artista ufficiale del granduca Francesco I de' Medici, soddisfacendone le raffinate esigenze e assumendo diverse incombenze, come prima di lui Vasari, tanto da essere nominato anche architetto dell'Opera del Duomo nel 1592.\nUtilizza diverse suggestioni, per opere di differente contenuto: fiamminghe nel \"Ratto di Proserpina\" del 1570, michelangiolesche nella \"Piet\u00e0\" del 1571 nella SS Annunziata di Firenze, del Bronzino nella \"Sacra Famiglia\" del 1576 nella collezione inglese Hesketh, romane nelle decorazioni di Palazzo Portinari Salviati, di Andrea del Sarto nel \"Cristo e l'adultera\" di Santo Spirito e nel \"Cenacolo\" del Carmine; negli affreschi, del 1577, della cappella Gaddi in Santa Maria Novella, con le \"Storie di san Gerolamo\" rivaleggia con le decorazioni della cupola di Federico Zuccari, richiamandosi al Muziano e a Correggio.\nDagli ultimi anni settanta l'attivit\u00e0 artistica fiorentina si volge prevalentemente alla rappresentazione devota: l'Allori si adegua, utilizzando la tradizione formale fiorentina di Andrea del Sarto, Bronzino e Michelengelo, arricchita del gusto aristocratico della rappresentazione di arredi preziosi, di stoffe pregiate e di ricami elaborati, come nell\"'Ultima cena\" realizzata nel 1582 per il convento di Astino e oggi conservata nel Palazzo della Ragione nella sala delle capriate di Bergamo, nella \"Madonna col Bambino, santi e angeli\" di Cardiff, del 1583, nella \"Sacra famiglia con sant'Anna e san Francesco\", al Prado, del 1584, nelle \"Nozze di Cana\" in Sant'Agata, del 1600, nel \"Cristo nella casa di Marta e Maria\" a Vienna, del 1605 e nelle varie redazioni del \"Cristo morto\" di Olmutz, Chantilly, Budapest e Venezia.\nLe ultime opere.\nDagli anni novanta, Alessandro si avvale anche della collaborazione del figlio Cristofano e accetta le novit\u00e0 provenienti dalla pittura di Paul Brill, con l'introduzione di ampi paesaggi, come nella \"Chiamata di San Pietro\", del 1596 e nel \"Sacrificio d'Isacco\", del 1601, entrambi agli Uffizi, o nella \"Sacra Famiglia\" di Lisbona, del 1602.\nNella \"Santa Maria Maddalena penitente\", al Museo Stibbert, rende pi\u00f9 severa l'iconografia tradizionale, eliminando gli \"eccessi\" della nudit\u00e0, del teschio, della frusta e anche del cilicio e fa della peccatrice una fine dama composta che ha molto cura della persona: i famosi capelli, normalmente sciolti, sono raccolti e intrecciati e la luce scivola sulla camicia e lo scialle ricamati.\nTra le ultime opere, intorno al 1604, \u00e8 la \"Predica di san Giovanni Battista\" di Palazzo Pitti, ambientata ancora in un paesaggio fiammingo, un bosco protagonista della rappresentazione, che si allunga e si apre alle luci del tramonto, introducendo, pure fra le molte figure che assistono alla predica, come un'atmosfera di calma e di attesa silenziosa.\nSoffre molto di gotta e della bottega si occupa soprattutto il figlio: Alessandro dipinge ancora il \"San Francesco\" di Arezzo, una \"Madonna col Bambino\" ora a Gand e un'altra conservata a Madrid. Muore il 21 settembre 1607.\nOmaggi.\nGli \u00e8 stata intitolata una via nella citt\u00e0 natale."}
{"id": "299831", "revid": "1543377", "url": "https://it.wikipedia.org/wiki?curid=299831", "title": "Campionati mondiali di biathlon 1965", "text": "I Campionati mondiali di biathlon 1965 si svolsero a Elverum, in Norvegia, e contemplarono esclusivamente gare maschili. Fu assegnato solo il titolo mondiale della 20 km; la staffetta venne disputata a titolo non ufficiale e pertanto non assegn\u00f2 medaglie."}
{"id": "299835", "revid": "486946", "url": "https://it.wikipedia.org/wiki?curid=299835", "title": "Plexiglass", "text": ""}
{"id": "299849", "revid": "110157", "url": "https://it.wikipedia.org/wiki?curid=299849", "title": "Zeihen", "text": "Zeihen (toponimo tedesco) \u00e8 un comune svizzero di 1\u00a0170 abitanti del Canton Argovia, nel distretto di Laufenburg.\nStoria.\nIl comune di Zeihen \u00e8 stato istituito nel 1852 con la fusione del comune soppresso di Niederzeihen e della localit\u00e0 di Oberzeihen, fino ad allora frazione del comune di Herznach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "299854", "revid": "1543377", "url": "https://it.wikipedia.org/wiki?curid=299854", "title": "Campionati mondiali di biathlon 1966", "text": "I Campionati mondiali di biathlon 1966 si svolsero a Garmisch-Partenkirchen, in Germania Ovest, e contemplarono esclusivamente gare maschili. In questa edizione la staffetta 4x7,5 km entr\u00f2 a far parte del programma ufficiale accanto alla 20 km individuale."}
{"id": "299855", "revid": "767487", "url": "https://it.wikipedia.org/wiki?curid=299855", "title": "Milano calibro 9", "text": "Milano calibro 9 \u00e8 un film italiano del 1972, scritto e diretto da Fernando Di Leo.\nIl film \u00e8 il primo capitolo della cosiddetta \"trilogia del milieu\" del regista. Il titolo della pellicola \u00e8 quello di un'antologia di racconti di Giorgio Scerbanenco: l'idea del pacco bomba e dello scambio dei pacchi \u00e8 tratta da \"Stazione centrale ammazzare subito\" e le caratteristiche del personaggio di Ugo Piazza sono, invece, riferimenti ai racconti \"Vietato essere felici\" e \"La vendetta \u00e8 il miglior perdono\".\nTrama.\nIl malavitoso Rocco Musco e un compare sorvegliano una spedizione di valuta clandestina in dollari, trasferita a Milano ad opera di alcuni corrieri; il plico, nel percorso che parte da piazza del Duomo e prosegue in metropolitana, durante gli scambi tra i vari corrieri viene misteriosamente sostituito e i soldi spariscono. I due, responsabili finali della consegna, interrogano inutilmente gli incolpevoli corrieri che, non avendo saputo fornire risposte esaurienti, vengono prima malmenati e quindi brutalmente uccisi.\nTre anni dopo, Ugo Piazza viene rilasciato dal carcere di San Vittore: era uno dei corrieri, all'epoca sfuggito alla vendetta poich\u00e9 nel frattempo arrestato per una rapina. Ad attenderlo all'uscita dal carcere ci sono Rocco e i suoi scagnozzi, incaricati del boss malavitoso conosciuto come l\"'Americano\" (convinto che sia stato lo stesso Piazza a far sparire il malloppo) di avvicinarlo con l'intento di iniziare a \"pressarlo\". Piazza nega ogni responsabilit\u00e0 e, dopo essere stato malmenato, viene derubato di soldi e documenti; Rocco gli consiglia di andare a chiarirsi con l'Americano, evitando cos\u00ec ulteriori problemi.\nUgo si reca alla stazione di polizia con il volto tumefatto, dichiarando di essere stato investito e di avere smarrito i documenti, richiedendo quindi un duplicato. L\u00ec deve subire le vessazioni di un esperto commissario, il quale intuisce il reale svolgimento dei fatti. Infatti, conoscendolo bene, anche lui sospetta che Piazza sia l'autore del furto ai danni del boss. Lo mette quindi in guardia del grosso rischio che sta correndo e lo invita a collaborare per incastrare l'Americano. Ugo nega ogni accusa e ottiene finalmente un duplicato del documento, cos\u00ec da potere trovare alloggio in un modesto albergo.\nLa sera stessa i tre scagnozzi tornano a trovarlo, distruggendo il mobilio della sua stanza alla ricerca dei soldi e mettendo Ugo nella condizione di dover risarcire i danni. Non avendo il denaro, decide di andare a chiederlo in prestito a due vecchi amici: Don Vincenzo, anziano boss decaduto della mafia locale, e il suo fidato \"figlioccio\" Chino, un esperto sicario, il quale gli presta i soldi ma si rifiuta di prendere l'amico sotto la sua protezione contro l'Americano. Nuovamente, Rocco e i suoi compari fanno irruzione nella casa, ma Chino reagisce e, dopo una breve colluttazione, riesce a prevalere sui tre riuscendo ad allontanarli.\nUgo decide quindi di incontrare l\"'Americano\", il quale lo invita a confessare in cambio della rinuncia alla vendetta, ma lui continua a negare le accuse. Il boss gli propone quindi di tornare a lavorare per lui, nella squadra di Rocco, cos\u00ec da poter meglio controllare i suoi movimenti ed eventuali mosse sospette. Piazza \u00e8 inoltre costantemente pedinato sia dalle forze dell'ordine che da un misterioso individuo con la giacca rossa.\nLa sera Piazza si reca in un night club dove lavora la ballerina Nelly, un tempo sua amante, ritrovando alcune vecchie conoscenze, tra i quali il barista e il figlio di quest'ultimo, Luca. Ugo passa la notte con Nelly, confidandole di non avere mai preso il denaro e di essere intenzionato a trovare il vero responsabile, poich\u00e9 solo provando la sua estraneit\u00e0 al furto potr\u00e0 finalmente vivere libero dalla vendetta della malavita.\nNella stazione di Polizia, mentre si indaga sui traffici dell'Americano, si svolgono lunghe discussioni tra il commissario e il suo vice Mercuri: il primo \u00e8 sostenitore dell'irrecuperabilit\u00e0 dei criminali ed \u00e8 pronto a usare ogni mezzo per combatterli, mentre il secondo \u00e8 pi\u00f9 attento alle questioni sociali ed \u00e8 convinto che anche i malviventi siano solo pedine di uno scacchiere molto pi\u00f9 grande.\nNei giorni successivi scompare un'altra grossa spedizione di denaro: uno dei corrieri viene assassinato dall'uomo con la giacca rossa, che poi fugge col bottino senza essere notato. L'Americano \u00e8 convinto che sia stato Chino e decide di farlo eliminare dalla squadra di Rocco, incluso Ugo che viene per\u00f2 tenuto all'oscuro dell'obiettivo. Al momento dell'attentato egli cerca di impedirlo, ma Don Vincenzo viene comunque colpito a morte, mentre Chino riesce a darsi alla fuga. A causa del suo comportamento, Ugo \u00e8 sospettato di essere coinvolto anche in questo furto e viene quindi nuovamente picchiato e interrogato, ma riesce a convincere l'Americano della propria innocenza e dell'estraneit\u00e0 di Chino, sollevando invece sospetti sugli altri scagnozzi della banda.\nIl boss non respinge i ragionamenti di Ugo, cominciando a dubitare dei suoi uomini, e il giorno seguente manda Rocco a casa di Chino per avere finalmente un incontro chiarificatore. Rocco per\u00f2 non trova nessuno e attende invano: Chino infatti vuole vendicare la morte del suo padrino e si sta recando nella villa dell'Americano per compiere una strage, aiutato da Ugo che inizialmente aveva finto di essere dalla parte del boss. Chino ottiene quindi la sua vendetta, ma viene gravemente ferito: un attimo prima di morire intuisce di colpo le reali mosse di Ugo. Questi, infatti, finalmente libero dal suo nemico, si reca in una casa diroccata in campagna a prelevare i 300.000 dollari rubati tre anni prima. Mentre sta facendo ritorno a Milano, viene fermato dalla polizia che nel frattempo aveva scoperto la strage nella villa, sospettando il suo coinvolgimento.\nUgo \u00e8 quindi costretto a recarsi in commissariato per accertamenti, e qui incontra Rocco, anche lui fermato per lo stesso motivo. Piazza ha sempre con s\u00e9 la borsa col denaro, ma questa non desta l'attenzione di nessuno (tranne quella di Rocco) e non viene perquisita. Il commissario, contento per l'eliminazione dell'Americano e il trasferimento del suo collega Mercuri in altra sede, interroga superficialmente alcune donne che erano presenti nella villa al momento della strage, chiedendo loro se Piazza fosse stato presente ma queste, dietro un cenno facciale di Rocco, lo scagionano. Anche Rocco, infatti, ha compreso la strategia di Ugo e prima che questi venga rilasciato gli chiede di lavorare per lui, affascinato dal suo piano; Piazza temporeggia rispondendo che rifletter\u00e0 sulla proposta.\nIn realt\u00e0 Ugo ha gi\u00e0 deciso di lasciare Milano e, dopo aver telefonato a Nelly, si reca a casa di lei per invitarla a seguirlo a Beirut, facendole vedere la borsa piena di dollari. Improvvisamente appare Luca, che si rivela essere il misterioso uomo con la giacca rossa: Nelly \u00e8 sua complice e lo incita a sparare ad Ugo il quale, nonostante sia stato colpito mortalmente, riesce a sferrare un violento pugno alla ragazza apparentemente uccidendola. Mentre Luca piange la presunta morte di Nelly, giunge anche Rocco, che aveva seguito Ugo dopo il rilascio dal commissariato. Egli vede il corpo di Piazza vigliaccamente colpito alle spalle e, disinteressandosi totalmente del bottino, volendo vendicare l'uomo di cui ormai nutre massima ammirazione, si scatena in un impeto d'ira su Luca fracassandogli la testa, prima di essere arrestato dalla polizia sopraggiunta sul posto.\nProduzione.\nRiprese.\nLe riprese del film si sono svolte a Milano e Roma, sia in esterni che agli studi DEAR.\nColonna sonora.\nLa colonna sonora del film \u00e8 del maestro argentino Luis Bacalov il quale si avvalse delle musiche da lui composte per il complesso progressive degli Osanna. Nel film \u00e8 inserito anche il brano dal titolo \"Adagio\" tratto dall'album \"Concerto grosso\" dei New Trolls.\nDistribuzione.\nDistribuito nei cinema italiani il 15 febbraio 1972, \"Milano calibro 9\" ha incassato complessivamente 754.443.000 lire dell'epoca.\nSequel.\nNel 2020 usc\u00ec \"Calibro 9\", diretto da Tony D'Angelo con l'attore Marco Bocci nei panni di Fernando Piazza, il figlio di Ugo Piazza e Nelly Bordon (Barbara Bouchet) . \u00c8 un sequel con numerosi richiami e riferimenti al film interpretato da Gastone Moschin."}
{"id": "299856", "revid": "466539", "url": "https://it.wikipedia.org/wiki?curid=299856", "title": "Ch\u00e2teau Frontenac", "text": "Lo Ch\u00e2teau Frontenac, nel centro di Qu\u00e9bec, \u00e8 un albergo nonch\u00e9 uno dei monumenti pi\u00f9 celebri della citt\u00e0.\nStoria.\nFu costruito tra la fine del XIX e l'inizio del XX secolo dall'architetto Bruce Price per la societ\u00e0 canadese delle ferrovie Canadian Pacific Railways ed \u00e8 uno dei Canadian Pacific Hotels. Price utilizz\u00f2 elementi architettonici medioevali e rinascimentali ispirandosi in particolare ai castelli della Francia e della Scozia. Il castello \u00e8 oggi uno dei pi\u00f9 esclusivi alberghi del Canada, con 600 stanze su 18 piani. Cugino dello Chateau Lac Louis sulle rive del Lac Louis in Alberta, il suo nome deriva da quello del Governatore della Colonia della Nuova Francia, Louis de Buade Comte de Frontenac et de Palluau (1662-1698).\nLe suite.\nGran parte delle sue \"suite\" portano i nomi dei capi di stato che vi sono stati ospiti, tra cui:"}
{"id": "299872", "revid": "1516566", "url": "https://it.wikipedia.org/wiki?curid=299872", "title": "Bordura", "text": "La Bordatura \u00e8 un termine utilizzato in araldica per indicare una lista aderente al margine interno dello scudo, del quale segue le sinuosit\u00e0. Larga, in teoria, di circa un modulo (1/7 della larghezza dello scudo).\nLa maggior parte degli araldisti usa il termine bordura per indicare la pezza onorevole costituita da una striscia che circonda lo scudo e ampia un sesto della sua larghezza. Nella blasonatura viene citata come ultimo elemento. Spesso \u00e8 caricata di figure."}
{"id": "299874", "revid": "125799254", "url": "https://it.wikipedia.org/wiki?curid=299874", "title": "Acipenser sturio", "text": "Lo storione (Acipenser sturio ), noto anche come storione comune, \u00e8 uno dei pi\u00f9 grandi pesci d'acqua dolce e salmastra diffusi in Europa. \u00c8 famoso per offrire carni pregiate e caviale.\nDistribuzione e habitat.\nIn Italia la specie \u00e8 autoctona. Era segnalata in tutti i mari anche se la presenza era rilevante unicamente nel mare Adriatico, oltre che nel Po. Nel 1892 era localizzata fino a Torino. A causa degli sbarramenti la risalita \u00e8 di fatto impedita. &lt;br&gt;\nRicco di storioni era anche il Tevere particolarmente nel tratto da Roma alla foce da cui prendevano il nome di \"lupi del Tevere\" e per la loro prelibatezza ampiamente celebrata, la loro pesca veniva effettuata tra maggio e giugno da operatori specializzati e costituiva una importante fonte di reddito per il mercato locale di Roma; si narra che a met\u00e0 secolo XV ne vennero donati sette a Pio II di cui un esemplare del peso di circa 250 libbre, pari a oltre 110\u00a0kg.\nSecondo diverse fonti, la specie \u00e8 oggi estinta in Italia allo stato selvaggio; in Europa oramai esiste una sola popolazione riproduttiva nel fiume Garonna. Segnalazioni di storioni pescati nelle acque italiane possono riferirsi a una specie affine (\"Acipenser naccarii\") o ad esemplari introdotti dall'uomo.\nGli habitat sono vari:\nDescrizione.\nLa bocca nettamente infera, protrattile e tubiforme. Davanti 4 barbigli cilindriformi che rivolti all'indietro non raggiungono il labbro superiore. Il muso \u00e8 molto allungato tanto che la sua lunghezza \u00e8 pari a quasi la met\u00e0 del corpo. Sul corpo sono presenti 9-14 scudi dorsali, 24-36 scudi laterali e 8-14 scudi ventrali. La coda \u00e8 eterocerca, con il lobo superiore molto allungato. \nLa pinna dorsale ha 31-43 raggi, quella anale 22-27. La pinna dorsale, la pinna anale e le pinne ventrali sono posizionate nella parte posteriore del corpo. Il primo raggio delle pinne pettorali \u00e8 ossificato. \nLa livrea prevede dorso grigio-grigio-bruno o verdastro, pi\u00f9 chiaro lungo i fianchi, mentre il ventre \u00e8 giallo-biancastro.\nDimensioni.\nIn Italia gli esemplari non superavano i 150\u00a0cm; come specie, pu\u00f2 arrivare a 100 anni di et\u00e0, 600\u00a0cm di lunghezza ed un peso di 400\u00a0kg.\nBiologia.\nAlimentazione.\n\u00c8 carnivoro e si nutre di crostacei, molluschi e pesci. In acque interne, pesci vivi o morti, molluschi, crostacei e vermi. Gli animali pi\u00f9 anziani si alimentano prevalentemente di notte.\nRiproduzione.\nEntra nei fiumi a gennaio-febbraio nonostante la fregola non abbia inizio che due mesi dopo. All'alba o al tramonto lo si pu\u00f2 osservare mentre compie dei grandi balzi fuori dall'acqua. \nLa risalita, che i maschi compiono prima delle femmine, si arresta a valle dei corsi d'acqua ove la temperatura non sia troppo bassa e la portata troppo scarsa e ove manchino fondali profondi e tranquilli. Le uova (in numero di 20.000 circa per kg di peso, di colore bruno e del diametro di 3\u00a0mm circa) sono deposte in acqua corrente ad una profondit\u00e0 variabile tra i 2 e i 10\u00a0m Esse aderiscono ai ciottoli ed al substrato del fondo e dopo 3-7 giorni si schiudono. Gli avannotti sono lunghi 10\u00a0mm circa. Nel giro di 1-3 anni i giovani storioni scendono al mare, rimanendovi fino all'et\u00e0 riproduttiva intorno ai 7-14 anni.\nPesca.\nEssendo una specie protetta ne \u00e8 vietata sia la pesca sportiva che la pesca professionale. Si praticava con lenza a fondo adeguata alle dimensioni della preda. Come esche si utilizzavano lombrichi a fiocco, pesci vivi o morti e pezzi di carne.\nAllevamento.\nL'importanza economica degli storioni \u00e8 notevole, sia per la prelibatezza delle carni che delle uova da cui si ricava il rinomato caviale. Molti di essi rientrano tra le specie ittiche allevate, sebbene il ciclo di produzione sia variabile con la specie, \u00e8 comunque piuttosto lungo: da tre a cinque anni per la carne e da sette a quindici anni per le uova. Lo storione comune \u00e8 stato riprodotto artificialmente in Francia da alcuni esemplari selvatici pescati nella Gironda.\nAlcuni storioni sono stati allevati con successo in grandissimi acquari.\nConservazione.\nLe principali minacce sono costituite dalla pesca professionale e, in misura minore, sportiva (vietate entrambe da alcuni anni), dagli sbarramenti che impediscono le migrazioni riproduttive e dall'inquinamento delle acque fluviali. In Italia risulta estinto."}
{"id": "299876", "revid": "110157", "url": "https://it.wikipedia.org/wiki?curid=299876", "title": "Gansingen", "text": "Gansingen (toponimo tedesco) \u00e8 un comune svizzero di 1\u00a0030 abitanti del Canton Argovia, nel distretto di Laufenburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "299877", "revid": "1543377", "url": "https://it.wikipedia.org/wiki?curid=299877", "title": "Campionati mondiali di biathlon 1967", "text": "I Campionati mondiali di biathlon 1967 si svolsero ad Altenberg, all'epoca nella Repubblica Democratica Tedesca, e contemplarono esclusivamente gare maschili."}
{"id": "299880", "revid": "155634", "url": "https://it.wikipedia.org/wiki?curid=299880", "title": "Giacomo Kratter", "text": "Biografia.\nSpecialista di half pipe, alto 172\u00a0cm per 62\u00a0kg vive a Sappada. \u00c8 stato il primo atleta in Europa ad eseguire un salto con tre rotazioni. Nel 2000 ha conquistato il mondiale juniores e nel 2001 ha vinto l'Isf Master World Cup di Davos. Alle XIX Giochi olimpici invernali di si \u00e8 classificato al 4\u00ba posto. Ai XX Giochi olimpici invernali di non \u00e8 riuscito a qualificarsi per la finale, classificandosi 13\u00ba, primo tra gli esclusi."}
{"id": "299881", "revid": "1543377", "url": "https://it.wikipedia.org/wiki?curid=299881", "title": "Campionati mondiali di biathlon 1969", "text": "I Campionati mondiali di biathlon 1969 si svolsero a Zakopane, in Polonia, e contemplarono esclusivamente gare maschili. "}
{"id": "299882", "revid": "24944", "url": "https://it.wikipedia.org/wiki?curid=299882", "title": "Perspex", "text": ""}
{"id": "299883", "revid": "154893", "url": "https://it.wikipedia.org/wiki?curid=299883", "title": "Lucite", "text": ""}
{"id": "299884", "revid": "1543377", "url": "https://it.wikipedia.org/wiki?curid=299884", "title": "Campionati mondiali di biathlon 1970", "text": "I Campionati mondiali di biathlon 1970 si svolsero a \u00d6stersund, in Svezia, e contemplarono esclusivamente gare maschili. "}
{"id": "299886", "revid": "104458", "url": "https://it.wikipedia.org/wiki?curid=299886", "title": "M\u00f6nthal", "text": "M\u00f6nthal (toponimo tedesco) \u00e8 un comune svizzero di 396 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "299890", "revid": "1543377", "url": "https://it.wikipedia.org/wiki?curid=299890", "title": "Campionati mondiali di biathlon 1971", "text": "I Campionati mondiali di biathlon 1971 si svolsero a H\u00e4meenlinna, in Finlandia, e contemplarono esclusivamente gare maschili. "}
{"id": "299892", "revid": "78273", "url": "https://it.wikipedia.org/wiki?curid=299892", "title": "Regola di L'Hopital", "text": ""}
{"id": "299894", "revid": "1543377", "url": "https://it.wikipedia.org/wiki?curid=299894", "title": "Campionati mondiali di biathlon 1973", "text": "I Campionati mondiali di biathlon 1973 si svolsero a Lake Placid, negli Stati Uniti, e contemplarono esclusivamente gare maschili. "}
{"id": "299895", "revid": "104458", "url": "https://it.wikipedia.org/wiki?curid=299895", "title": "Elfingen", "text": "Elfingen (toponimo tedesco) \u00e8 un comune svizzero di 293 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "299900", "revid": "339392", "url": "https://it.wikipedia.org/wiki?curid=299900", "title": "Gruppo ossidrile", "text": ""}
{"id": "299906", "revid": "1543377", "url": "https://it.wikipedia.org/wiki?curid=299906", "title": "Gran Premio di Svizzera 1997", "text": "Il Gran Premio di Svizzera 1997, ottantaquattresima edizione della corsa e valida come ottava prova della Coppa del mondo di ciclismo su strada, si svolse il 24 agosto 1997 su un percorso di 237 km. Venne vinto dall'italiano Davide Rebellin che termin\u00f2 in 6.18'55\"."}
{"id": "299914", "revid": "110157", "url": "https://it.wikipedia.org/wiki?curid=299914", "title": "Sulz (Laufenburg)", "text": "Sulz (toponimo tedesco) \u00e8 una frazione di 1\u00a0160 abitanti del comune svizzero di Laufenburg, nel Canton Argovia (distretto di Laufenburg).\nStoria.\nGi\u00e0 comune autonomo che comprendeva le localit\u00e0 di B\u00fctz, Leidikon, Mittelsulz, Obersulz, Rheinsulz e Sulzerberg, 2010 \u00e8 stato aggregato a Laufenburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "299915", "revid": "123175956", "url": "https://it.wikipedia.org/wiki?curid=299915", "title": "Realismo esistenziale", "text": "Il realismo esistenziale \u00e8 stato un movimento artistico attivo a Milano nella seconda met\u00e0 degli anni cinquanta e all'inizio del decennio successivo.\nStoria.\nSi trattava di un gruppo di giovani artisti usciti dalla scuola di pittura di Aldo Carpi e Francesco Messina all'Accademia di Brera: il nucleo originario era costituito da Mino Ceretti, Giuseppe Guerreschi e Bepi Romagnoni. \nI tre erano abituali frequentatori della biblioteca del Castello Sforzesco e avevano esposto insieme in tre mostre a Milano (Galleria San Fedele), Roma (Galleria Alibert) e Venezia (Galleria del Cavallino) nel 1956; in occasione della prima delle tre esposizioni, Giorgio Kaisserlian parl\u00f2 nel catalogo di \u00abrealismo fenomenico\u00bb, mentre fu Marco Valsecchi, in una recensione all'evento milanese sulle colonne de \"Il Giorno\", a parlare per la prima volta di \u00abrealismo esistenziale\u00bb. \nDel gruppo entrarono a far parte anche Tino Vaglieri (marxista, che si defil\u00f2 all'ultimo minuto dalle tre esposizioni del '56 a causa di quella che riteneva fosse un'impronta cristiana del movimento), Giuseppe Banchieri e Gianfranco Ferroni. A questi si aggiunse lo scultore Floriano Bodini, particolarmente legato a Guerreschi. \n&lt;br&gt;Nella seconda met\u00e0 degli anni cinquanta, si possono includere alla corrente anche Mario Bardi, Rodolfo Aric\u00f2, Giorgio Bellandi, Dimitri Plescan, Pietro Bisio, Liberio Reggiani, Giancarlo Cazzaniga, Giuseppe Martinelli, Sandro Luporini, Giuseppe Giannini, Giulio Scapaticci, Adolfo Borgognoni e molti altri ancora vengono inclusi nelle retrospettive, in particolare quella alla Permanente di Milano del 1991 dove compaiono fra gli altri Leonardo Cremonini, Renzo Vespignani, Piero Leddi. \nQuesti artisti non si costituirono mai come gruppo organizzato, ma rimasero al contrario uniti da senso di appartenenza a una semplice corrente artistica e di pensiero raggruppata successivamente in alcune esposizioni collettive, cui peraltro alcuni si opposero in polemica. \nCol tempo gli studiosi hanno ritenuto di circoscrivere ai soli Ceretti, Guerreschi, Romagnoni, Vaglieri Banchieri, Giulio Scapaticci, Ferroni e Bodini, ossia quelli che pi\u00f9 degli altri tengono fede ai principi estetici e sociali, l'ambito del Realismo esistenziale, collocandolo storicamente fra il 1954 - anno del diploma accademico di Guerreschi e il 1964, quando Romagnoni muore prematuramente: \u00abNel 1964, mentre alla Biennale di Venezia i protagonisti della Pop Art americana fanno il loro rumoroso arrembaggio, cambiando le sorti di molti artisti europei, e la morte di Giorgio Morandi chiude come metafora l\u2019era di una pittura dell\u2019intimit\u00e0, Bodini firma una scultura dal sapore soteriologico, \"Feto\", entrando nelle viscere della maternit\u00e0 e strappando come l\u2019ecografia l\u2019anticipazione di una vita \"in fieri\". Emblematicamente, questa nascita, questo inizio di esperienza esistenziale, viene alla luce nello stesso anno in cui Romagnoni defunge nell\u2019incidente occorso durante una sessione di pesca subacquea al largo della Sardegna il 19 luglio. Come Bodini diventa testimone e sigillo dell\u2019avvento del feto, Ceretti suo malgrado \u00e8 testimone e sigillo dei drammatici attimi della morte dell\u2019amico fraterno. Quel giorno non soltanto scompare uno dei pi\u00f9 importanti protagonisti del Realismo esistenziale, ma finisce anche un\u2019epoca in cui il travaglio del mondo \u00e8 il travaglio della persona e viceversa. Iniziata sui banchi di Brera, la vicenda di questi sette protagonisti non ha mai concesso nulla agli schemi della classe intellettuale, anzi ha dimostrato che non serve una struttura teorica, un manifesto arzigogolato, per raggiungere lo scopo di significarsi e significare la realt\u00e0. L\u2019arte rimane, ed \u00e8 giusto lo sia, una parabola di individui soli che, non accettando la propria solitudine, cominciano a raccontare una storia. E questa storia \u00e8 di tutti e per tutti\u00bb. \nIl fondamento del movimento era originariamente la ricerca di un'alternativa sia all'informale sia all'esistenzialismo pi\u00f9 dolente e politicizzato che aveva preso piede sull'onda emotiva dei disastri causati dalla seconda guerra mondiale. \nIl retroterra culturale \u00e8 invece da ricercare nelle letture di Sartre, Camus e Kierkegaard, oltre che di periodici e riviste di quegli anni. \n&lt;br&gt;Ideologicamente, gli artisti erano accomunati dal rifiuto degli autoritarismi e dei conformismi sociali e politici, in un'ottica complessivamente di sinistra. Eventi di storia internazionale, entrambi del 1956, che influenzarono la sensibilit\u00e0 della cultura di sinistra e quindi degli aderenti al gruppo, furono il \u00abrapporto Kruscev\u00bb nel XX Congresso del PCUS e la rivoluzione ungherese. \nSul piano artistico invece, una notevole scossa fu quella generata dall'opera di Ben Shan, di Wols, Bernard Buffet, dell'art autre teorizzata da Michel Tapi\u00e9. Solo pi\u00f9 tardi Bacon, a partire dal 1964 con la sala personale alla Biennale di Venezia, affasciner\u00e0 in particolare Vaglieri, come dimostrano i suoi quadri a partire da quella data, aprendo una nuova fase della sua ricerca difficilmente ascrivibile al Realismo esistenziale.\nTematiche.\nLa ricerca pittorica dei realisti esistenziali portava al centro del dipinto la raffigurazione del soggetto come elemento di indagine dell'esistenza. La realt\u00e0 veniva interrogata e il soggetto veniva elevato a momento e occasione di partecipazione al dramma umano, come sottolineato da Romagnoni. Peculiare l'apporto dato al movimento da Floriano Bodini: le sue sculture rappresentavano in quegli anni figure umane dalla superficie corrosa e combusta.\nEsposizioni.\nOltre alle prime esposizioni del nucleo originario di realisti esistenziali, al movimento sono state dedicate diverse retrospettive nei decenni successivi. Alla Galleria San Fedele di Milano si \u00e8 tenuta nel 1981 la mostra \"Dal realismo esistenziale al nuovo racconto\", curata da Giorgio Mascherpa; sempre Mascherpa, insieme a Mario De Micheli, Giorgio Seveso e Mauro Corradini, ha curato nel 1991 l'esposizione \"Realismo esistenziale. Momenti di una vicenda dell'arte italiana 1955-1965\", allestita nel Palazzo della Permanente e con catalogo edito da Mazzotta. Nel 1997 si \u00e8 tenuta nella Civica Galleria d'Arte moderna di Gallarate la retrospettiva \"Guerreschi e il Realismo esistenziale. Gli anni Cinquanta/Sessanta\", curata ancora da Mario De Micheli e Fabrizia Buzio Negri. Alla Galleria Marieschi di Monza \u00e8 invece stata allestita nel 1997-98 la mostra \"Milano 1956-1966. Dal Realismo al Realismo esistenziale\", a cura di Enzo Fabiani e Claudio Malberti in cui il Realismo esistenziale \u00e8 introdotto dal lavoro di Franco Francese, mentre nel 2005 si \u00e8 tenuta al Museo Bodini di Gemonio la pi\u00f9 ampia e attenta retrospettiva, dove Flavio Arensi compie una prima sistematizzazione del gruppo Realismo esistenziale 1\"954-1964\"."}
{"id": "299917", "revid": "93556", "url": "https://it.wikipedia.org/wiki?curid=299917", "title": "Puntale (araldica)", "text": "Puntale \u00e8 un termine utilizzato in araldica per indicare una figura a forma di crescente dentato e scanalato nella parte concava. \nAlcuni araldisti usano il termine \"bottoniera\" (che ricorda il \"bottone\" apicale del fioretto nella scherma).\n\"D'argento, a tre puntali di spada di rosso maleordinati\" \u00e8 il \"punto d'Angria\", blasone del Principato di Angria.\nPosizione araldica ordinaria.\nIl puntale \u00e8 abitualmente rappresentato con la parte concava in alto. "}
{"id": "299919", "revid": "242434", "url": "https://it.wikipedia.org/wiki?curid=299919", "title": "Bottoniera (araldica)", "text": ""}
{"id": "299920", "revid": "2167671", "url": "https://it.wikipedia.org/wiki?curid=299920", "title": "Antonio Vallisneri", "text": "Biografia.\nNacque a Trassilico, in Garfagnana, da Lorenzo e da Maria Lucrezia Davini. Il padre era un giurista originario di Scandiano e ricopriva la carica di capitano di ragione della vicaria di Trassilico, allora ricompresa nel ducato di Modena e Reggio. Era alle sue seconde nozze: dal primo matrimonio aveva avuto tre figli, tutti premortigli, e dal secondo quattro (ad Antonio, primogenito, seguivano Francesco, Liberato e Giuseppe). La madre era invece di Camporgiano.\nNel 1664 Lorenzo rinunci\u00f2 ai proprio incarichi e torn\u00f2 con la famiglia a Scandiano. Qui Antonio ebbe la prima formazione, secondo le consuetudini tipiche delle buone famiglie dell'epoca che si basavano sulla \"Ratio studiorum\" gesuitica. Ebbe dunque un'ottima educazione fondata sulla lingua e la letteratura latina.\nNel 1679 eredit\u00f2 dallo zio paterno Giuseppe un ricco patrimonio, consistente nella rendita di alcuni possedimenti in fedecommesso inalienabile, che gli permisero un'esistenza agiata. Ebbe per\u00f2 dei vincoli: 200 scudi annui dovevano servire per finanziare gli studi di tre giovani scandianesi, inoltre doveva laurearsi in legge o in medicina entro i trent'anni, risiedere a Scandiano almeno tre mesi annui e farvi nascere i figli maschi; in caso contrario, il suo primogenito avrebbe perso il diritto a succedergli.\nSuccessivamente studi\u00f2 medicina all'Universit\u00e0 di Bologna, dove ebbe come proprio insegnante Marcello Malpighi. Fu da questi subito accolto come allievo prediletto, sia perch\u00e9 raccomandato dallo zio defunto e dal principe d'Este, sia per le sue doti non comuni.\nIn questo periodo entr\u00f2 in contatto con il corpuscolarismo, con il cartesianesimo e, soprattutto, con lo sperimentalismo galileiano. Inoltre, lasciando il proprio maestro all'oscuro, segu\u00ec le lezioni di Giovanni Girolamo Sbaraglia, acquisendo anche le teorie empiriche che adatt\u00f2 al contesto di quegli anni, riuscendo a conciliarle con la medicina razionale di Malpighi.\nNel 1685 usc\u00ec laureato presso lo Studio di Reggio e cominci\u00f2 il periodo di praticantato, che lo vide a Venezia (presso Iacopo Grandi e Lodovico Testi), Padova e Parma (presso Giuseppe Pompeo Sacco).\nOttenne la prima cattedra di Medicina Pratica (1700) e successivamente quella di Medicina Teorica (1709) all'Universit\u00e0 di Padova, dove gli successe Giovanni Battista Morgagni quando Vallisneri pass\u00f2 alla prima Cattedra di Medicina.\nSi spos\u00f2 a Bologna il 27 aprile 1692 all'et\u00e0 di 31 anni con la allora quindicenne Laura Mattacodi con cui ebbe 18 figli, di cui solo quattro gli sopravvissero; l'unico maschio fu Antonio junior, che dedic\u00f2 la sua vita alla raccolta e cura delle ampie collezioni paterne e della sua vasta produzione letteraria e della biblioteca, che alla morte di Antonio junior contava circa mille volumi, tutti poi donati alla Biblioteca universitaria di Padova.\nInfluenzato da famosi pensatori, come Leibniz e Conti, appartenne alla scuola galileiana. Nella sua vita lavor\u00f2 nel campo della biologia, botanica, veterinaria, idrologia e nell'appena nato campo della geologia.\nFu membro della Royal Society dal 30 novembre 1703. Fu principe (presidente) dell'Accademia di scienze, lettere ed arti di Padova nel 1722-1723.\nAll'apice della propria carriera, mor\u00ec improvvisamente a Padova all'inizio del 1730, colpito da una breve malattia polmonare. Fu sepolto nella chiesa degli Eremitani.\nAttivit\u00e0 scientifica.\nAutore di importanti studi intorno alla generazione degli insetti, degli animali in generale, dell'uomo e delle piante, nonch\u00e9 di opere di anatomia, pubblic\u00f2 tra il 1696 ed il 1700 i \"Dialoghi sopra la curiosa origine di molti insetti\", seguiti nel 1710 dalle \"Considerazioni ed esperienze intorno alla generazione de' vermi ordinari del corpo umano\" e nel 1713 dalle \"Esperienze ed osservazioni intorno all'origine, sviluppi e costumi di vari insetti\".\n\u00c8 anche conosciuto per essere stato uno dei primi ricercatori in medicina ad aver proposto l'abbandono della teoria aristotelica in favore dell'approccio sperimentale basato sui principi scientifici sostenuti da Galileo Galilei. Vallisneri affermava che la conoscenza scientifica \u00e8 acquisita tramite l'esperienza e il ragionamento. Questo \u00e8 il principio che lui segu\u00ec per le sezioni anatomiche e la descrizione degli insetti. Per questa ragione la sua carriera medica fu al centro di una spinosa controversia, poich\u00e9 molti dei suoi contemporanei non potevano abbandonare le teorie medioevali, a quel tempo dominanti, anche di fronte all'evidenza sperimentale.\nAveva uno stile di scrittura chiaro e preciso. Antonio Vallisnieri segu\u00ec le tracce di Galilei nell'utilizzare la lingua italiana per scrivere i suoi trattati, e fu uno dei pi\u00f9 ammirati scrittori di scienza dagli studiosi di tradizione galileiana, come Francesco Redi e Lorenzo Magalotti. La scelta dell'italiano come lingua per le sue opere fu molto coraggiosa per la comunit\u00e0 scientifica del tempo, che usava ancora il latino come \"lingua del sapere\".\nIntitolazioni.\nIn suo onore, Linneo ha chiamato \"Vallisneria\" un genere di piante acquatiche appartenente alla famiglia delle Hydrocharitaceae.\nA lui \u00e8 dedicato il complesso che ospita i dipartimenti di Biologia, di Chimica Biologica e di Scienze Biomediche Sperimentali dell'Universit\u00e0 di Padova. Anche il Liceo Scientifico di Lucca \u00e8 stato a lui intitolato."}
{"id": "299923", "revid": "1318658", "url": "https://it.wikipedia.org/wiki?curid=299923", "title": "X64", "text": ""}
{"id": "299924", "revid": "104458", "url": "https://it.wikipedia.org/wiki?curid=299924", "title": "B\u00f6zen", "text": "B\u00f6zen (toponimo tedesco) \u00e8 un comune svizzero di 736 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "299930", "revid": "1711941", "url": "https://it.wikipedia.org/wiki?curid=299930", "title": "E\u00f6nw\u00eb", "text": ""}
{"id": "299935", "revid": "124853608", "url": "https://it.wikipedia.org/wiki?curid=299935", "title": "Livello di volo", "text": "Il livello di volo (in inglese Flight Level) o FL, \u00e8 una superficie ideale a pressione atmosferica costante e riferita ad un valore standard di 1013,25 hPa.\nDato che l'altimetro barometrico degli aeromobili misura la pressione atmosferica per calcolare la quota, una superficie a quota costante \u00e8 in realt\u00e0 identificata da un'isobara (superficie a pressione costante). La pressione di 1013,25 hPa o 29,92 inHg (Pollici di mercurio) costituisce il \"livello zero\" per tutti gli aeromobili in fase di crociera e ogni isobara che differisce di multipli di 18,52 hPa (pari a 500 piedi di dislivello per l'atmosfera standard ICAO) rappresenta 5 livelli di volo.\nQuindi secondo i parametri dell'atmosfera standard i livelli di volo distano tra loro 100 piedi, ma vengono solitamente contati cinque a cinque: FL 80, FL85, FL90, e cos\u00ec via.\nOgni livello di volo viene nominato arrotondandone il valore al centinaio intero, quindi ad esempio:\nGli aeromobili volano per livelli di volo quando si trovano a quote tali da non doversi pi\u00f9 preoccupare degli ostacoli al suolo, quindi al di sopra dell'altitudine di transizione.\nNecessit\u00e0 dell'uso del livello di volo.\nCome detto sopra, il livello di volo indica l'altitudine in 100 piedi (ft) in condizioni standard (pressione dell'aria al livello del mare 1013,25 hPa; temperatura dell'aria al livello del mare 15 \u00b0C). Tutti gli aerei che esprimono la loro altitudine come livello di volo hanno quindi la pressione dell'aria di riferimento del loro altimetro calibrata sul valore standard di 1013,25 hPa; il suo valore di visualizzazione in piedi diviso per 100 d\u00e0 il livello di volo. Esempio: un aereo \u00e8 al livello di volo 85 quando il suo altimetro, regolato alla pressione normale, indica un'altitudine di 8.500 piedi.\nIl fatto che le condizioni reali dell'atmosfera terrestre locale possano deviare considerevolmente dall'atmosfera standard ICAO mediata e idealizzata non ha alcuna importanza, perch\u00e9 la deviazione \u00e8 la stessa per tutti gli aerei coinvolti, in modo che la corretta classificazione dell'altitudine rispetto all'altro rimane garantita.\nL'altitudine effettiva a cui si trova un livello di volo non \u00e8 un'altitudine fissa, ma dipende soprattutto dalla pressione atmosferica attuale: per esempio, uno stesso livello di volo \u00e8 pi\u00f9 alto sul livello del mare in una zona di alta pressione che in una zona di bassa pressione. Tuttavia, questo non interferisce nello spazio aereo. Nel volo di crociera, non \u00e8 l'altitudine reale che conta, ma solo lo scaglionamento dell'altitudine degli aerei tra di loro.\nEsempi.\nSe la pressione dell'aria al suolo \u00e8 di 1013,25 hPa, allora il livello di volo 100 \u00e8 a 10.000 piedi (3048 m) dal suolo (supponendo condizioni standard).\nQualora invece la pressione dell'aria al suolo \u00e8 solo 995 hPa (per esempio in una zona di bassa pressione), la zona di pressione normale (immaginaria) \u00e8 500 piedi sotto il suolo. Il livello di volo 100 \u00e8 10.000 piedi al di sopra di questo in condizioni standard, quindi in questo caso 9500 piedi (~2900 m) dal suolo.\nPoich\u00e9 l'entit\u00e0 della diminuzione della pressione atmosferica indotta dall'altitudine dipende anche leggermente dalla temperatura dell'aria, la distanza effettiva del livello di volo 100 dalla superficie di pressione normale pu\u00f2 deviare di qualche punto percentuale dal valore standard di 10.000 piedi. Tuttavia, questo errore colpisce tutti gli altimetri allo stesso modo ed \u00e8 quindi trascurabile.\nLivelli di volo particolari.\nEsistono dei particolari livelli di volo, come ad esempio FL 290, limite al di sopra del quale si vola con doppia separazione verticale, o con lo standard RVSM, e il livello 460, solitamente il limite superiore dello spazio aereo controllato. Altri livelli di volo particolari sono Flight level Z, FL X e il livello di transizione.\nRiduzione della minima separazione verticale.\nLe operazioni in minima separazione verticale ridotta, o RVSM (\"reduced vertical separation minima\", o anche \"minimum\"), sono utilizzate negli spazi aerei ad alta densit\u00e0 di traffico per incrementare la disponibilit\u00e0 di livelli di volo tra FL290 e FL410, riducendo la minima separazione da 2000 a 1000 piedi. Ci\u00f2 permette ai velivoli di volare in sicurezza su rotte pi\u00f9 ottimali, ottenere risparmi di combustibile e aumentare la capacit\u00e0 dello spazio aereo con l'aggiunta di sei nuovi livelli di volo.\nSolo gli aeromobili certificati per soddisfare gli standard RVSM, quindi provvisti di un equipaggiamento adeguato, con alcune esclusioni, sono autorizzati a volare nello spazio aereo RVSM. La riduzione di separazione \u00e8 stata introdotta nel Regno Unito nel marzo 2001 e nel resto dello spazio aereo europeo il 20 gennaio 2002. Gli Stati Uniti d'America, il Canada ed il Messico adottarono lo RVSM tra FL290 e FL410 il 20 gennaio 2005, l'Africa il 25 settembre 2008.\nIl 20 gennaio 2005 tutto l'emisfero settentrionale \u00e8 stato classificato RVSM tra FL290 e FL410.\nLivelli di volo semicircolari.\nIn fase di pianificazione di un volo il comandante dell'aeromobile stabilisce il livello di volo appropriato secondo le regole vigenti nel o nei paesi sorvolati dalla sua rotta magnetica. In Italia le regole attualmente vigenti indicano, salvo diversa disposizione dell'ente ATS al momento dell'autorizzazione del piano di volo, i seguenti livelli di volo:\nTuttavia spetta all'ente ATS competente autorizzare livelli di volo differenti da quello pianificato o non corrispondenti a quello prefissato dalle suddette regole in base alle necessit\u00e0 di traffico o di sicurezza contingenti."}
{"id": "299941", "revid": "810736", "url": "https://it.wikipedia.org/wiki?curid=299941", "title": "Rotte ATS", "text": "Una Rotta ATS \u00e8 una rotta di volo stabilita per canalizzare il traffico aereo e facilitare l'erogazione dei servizi del traffico aereo; \u00e8 un termine generico che pu\u00f2 indicare un'Aerovia (AWY - \"Airway\"), una Rotta a Servizio Consultivo (ADR - \"Advisory Route\"), una Rotta Condizionata (CDR - \"Conditional Route\"), una Rotta RNAV (Rotta a navigazione d'area) o una Rotta VFR (\"VFR Route\").\nSpesso vengono chiamate semplicemente \"aerovie\", ma il termine \u00e8 riduttivo e impreciso; le aerovie sono un tipo di rotta ATS ma non l'unico.\nLe Rotte ATS sono porzioni di spazio aereo a forma di corridoio che collegano punti significativi per la navigazione aerea. In Italia esistono rotte diverse dalle AWY solo al di sopra di FL 195, a parte le rotte VFR.\nPrima dell'avvento del radar nel Controllo del traffico aereo i piloti conducevano i velivoli inderogabilmente lungo un sistema di rotte che collegava tutti gli aeroporti; tale navigazione consentiva una costante e precisa determinazione della posizione dell'aeromobile e assicurava una sicura separazione dagli ostacoli nel volo a bassa quota.\nAncora oggi i piloti pianificano il loro volo secondo le Rotte ATS e poi, se necessario e compatibile con la situazione di traffico, i Controllori del Traffico Aereo forniscono reinstradamenti pi\u00f9 brevi e diretti.\nAerovie.\nLe aerovie sono spazi aerei controllati a forma di corridoio dalla larghezza di 10 Miglia Nautiche per assicurare una certa tolleranza nella navigazione dei velivoli. Al loro interno viene garantita dai controllori del traffico aereo la separazione tra gli aeromobili in volo.\nLe aerovie mantengono tale denominazione solo fino al livello di volo 195 (FL 195=19.500 piedi di altitudine da 1013\u00a0hPa). Dal livello di volo 200 (FL200=20.000 piedi di altitudine da 1013\u00a0hPa) in su assumono la denominazione generica di Rotte ATS.\nRotte a Servizio Consultivo.\nLe Rotte a Servizio Consultivo (ADR - Advisory Route) si differenziano dalle aerovie per il servizio fornito al loro interno; esse sono infatti Spazi aerei di classe F perch\u00e9 al loro interno viene fornito il Servizio consultivo del traffico aereo. Tali rotte (cos\u00ec come il Servizio consultivo), nel tempo sono destinate a scomparire o a trasformarsi in rotte controllate. Attualmente esse sono presenti solo nello spazio aereo inferiore e sono identificate dal suffisso F, indicante la classe dello spazio aereo.\nRotte Condizionate.\nLe Rotte Condizionate (CDR - Conditional Route) sono rotte particolari, che possono essere attivate o disattivate secondo particolari esigenze o in predeterminati giorni e/o orari. I piloti quindi, nel pianificare il volo, devono verificarne di volta in volta la disponibilit\u00e0.\nEsistono tre tipi di Conditional Routes:\nRotte RNAV.\nLe rotte a navigazione d'area (RNAV Route) sono percorsi seguiti dagli aeromobili senza riferimento a radioassistenze di terra, in base a Sistemi di Navigazione Inerziale (INS-Inertial Navigation System) o altri sistemi autonomi di bordo.\nLe Rotte RNAV sono percorribili solo dagli aeromobili debitamente equipaggiati. Gli aeromobili (ad eccezione degli aeromobili di Stato) che operano all'interno delle FIR/UIR italiane lungo le rotte ATS al di sopra di FL 95, o del MEL (Minimum Enroute Level) se pi\u00f9 alto, debbono essere equipaggiati almeno con l'equipaggiamento R-NAV che garantisca la Prestazione di Navigazione Richiesta (RNP) 5.\nSe non equipaggiati RNAV, o al di sotto dei limiti verticali di cui sopra, \u00e8 possibile la navigazione sulle rotte ATS identificate con designatori RNAV purch\u00e9 le stesse siano attestate su radioassistenze (NDB\u00a0\u2013 VOR/DME) che assicurino la radioguida.\nRotte VFR.\nLe Rotte VFR (Visual Flight Rules) sono instradamenti preferenziali per gli aeromobili che volano secondo le regole del volo a vista."}
{"id": "299943", "revid": "34928", "url": "https://it.wikipedia.org/wiki?curid=299943", "title": "Si Mohand", "text": ""}
{"id": "299944", "revid": "1654832", "url": "https://it.wikipedia.org/wiki?curid=299944", "title": "Mercosur", "text": "Il Mercosur (dizione spagnola, \"Mercado Com\u00fan del Sur) o\" Mercosul (secondo la dizione portoghese, \"Mercado Comum do Sul\"; in guaran\u00ed: \"\u00d1emby \u00d1emuha\", Italiano: Mercato comune del sud) \u00e8 il mercato comune dell'America meridionale che si affianca alla Comunit\u00e0 Andina, alla Comunit\u00e0 Caraibica e al Sistema di integrazione centroamericana.\nStoria.\nNe fanno parte in qualit\u00e0 di Stati membri: Argentina, Brasile, Paraguay, Uruguay e Venezuela. Sono inoltre Stati associati la Bolivia e il Cile (dal 1996), il Per\u00f9 (dal 2003), la Colombia e l'Ecuador (dal 2004). Il Venezuela \u00e8 diventato membro a pieno titolo dell'organizzazione il 31 luglio 2012, dopo ben 6 anni dall'avvio del processo, che \u00e8 stato rallentato dall'opposizione del Paraguay. Nel dicembre 2016, i paesi fondatori sospesero il Venezuela per scorrettezze nei rapporti di mercato sudamericani.\nL'organizzazione fu istituita con il Trattato di Asunci\u00f3n firmato il 26 marzo 1991 da Brasile, Argentina, Uruguay e Paraguay. Nel 1995 furono contestualmente aboliti i dazi doganali tra i quattro Paesi e istituita una tariffa doganale comune verso paesi terzi.\nL'obiettivo del Mercosur \u00e8 la realizzazione di un mercato comune, anche se esistono ancora forti ostacoli protezionistici tra i vari stati. Esso potrebbe esser paragonato al vecchio MEC se non esistessero forti asimmetrie tra i vari Paesi; infatti se \u00e8 possibile affermare che i tre maggiori Paesi del Mercato Europeo Comune fossero piuttosto simili per esperienze economiche e storiche, non si pu\u00f2 dire la stessa cosa per l'Argentina, il Brasile, l'Uruguay e il Paraguay: basti pensare che il Brasile da solo sviluppa circa il 77% del prodotto economico del gruppo, l'Argentina il 20%, l'Uruguay il 2% e il Paraguay l'1%.\nLe lingue ufficiali e di lavoro sono lo spagnolo e il portoghese.\nNel 28 maggio 2008 fu firmato il Trattato Costitutivo dell'Unione delle Nazioni Sudamericane (UNASUL [portoghese] - UNASUR [spagnolo] - UZAN [olandese]), composta dai dodici Stati dell'America del Sud e fondata secondo gli ideali di integrazione multi-settoriale nell'America meridionale. L'organizzazione unisce entrambe le unioni doganali regionali: il Mercosul e la Comunit\u00e0 andina (CAN). La carica di Segretario-Generale dell'Unasul fornisce all'entit\u00e0 una supremazia politica definita nello scenario internazionale, il che \u00e8 il primo passo per la creazione di un organo burocratico permanente di un'ulteriore unione sovranazionale capace di sostituire gli organi politici del Mercosul e della CAN.\nNel giugno 2019, dopo oltre vent'anni di negoziati, \u00e8 stato concluso un accordo di libero scambio tra il Mercosur e l'Unione europea, che prevede un abbassamento dei dazi doganali per favorire la circolazione di beni e merci tra le due aree.\nPeso demografico.\nLa popolazione totale degli Stati membri \u00e8 di oltre 290 milioni di persone, il paese pi\u00f9 popoloso dell'organizzazione \u00e8 il Brasile (206.081.432 abitanti). Seguono l'Argentina (43.590.368), il Venezuela (31.703.499), il Paraguay (6.854.536) e l'Uruguay (3.351.016). La densit\u00e0 abitativa di questi paesi \u00e8 molto bassa."}
{"id": "299954", "revid": "1234826", "url": "https://it.wikipedia.org/wiki?curid=299954", "title": "La Voce (quotidiano)", "text": "La Voce \u00e8 stato un quotidiano nazionale italiano fondato e diretto da Indro Montanelli e pubblicato dal 22 marzo 1994 al 12 aprile 1995.\nStoria.\nL'idea di fondare \"La Voce\" venne a Indro Montanelli quando lasci\u00f2 la direzione de \"Il Giornale\" l'11 gennaio 1994, dopo quasi vent'anni di direzione ininterrotta. Montanelli lament\u00f2 le pesanti ingerenze, e attacchi personali, subite nell'ultimo anno, addebitandoli direttamente a Silvio Berlusconi, suo editore di fatto, che era in procinto di presentarsi ufficialmente alle elezioni politiche del marzo 1994 con un partito personale (Forza Italia). Berlusconi auspicava infatti da parte del \"Giornale\" una netta presa di posizione in favore della sua parte politica, come il resto del suo colosso editoriale-televisivo, la Fininvest e la Mondadori.\nTali pressioni furono subito respinte dall'anziano direttore, che constat\u00f2 come fossero venute meno le condizioni di libert\u00e0 e d'indipendenza imprescindibili per poter continuare la conduzione del quotidiano. Cos\u00ec Montanelli consider\u00f2 conclusa la sua esperienza al \"Giornale\". All'et\u00e0 di ottantacinque anni ricominci\u00f2 con una nuova testata, ispirata nel nome all'omonima rivista fondata da Giuseppe Prezzolini nel 1908.\nCon questo gesto Montanelli intese riaffermare la sua libert\u00e0 e indipendenza giornalistica, e le sue posizioni conservatrici, di una tradizione della destra italiana che non voleva identificarsi con la figura e la politica dei Berlusconi.\nI giornalisti della \"Voce\" provenivano quasi tutti dal \"Giornale\": tra loro, nomi come Beppe Severgnini, Peter Gomez, Marco Travaglio, Luigi Bacialli, Giancarlo Mazzuca, Federico Orlando, Mario Cervi, Oscar Eleni, Francesco Battistini, Beatrice Masini, Pietro Cheli, Luigi Offeddu, Aldo Vitali, Leonardo Maisano, Tiziana Abate, Alberto Mazzuca, Paolo Longanesi, Novarro Montanari, Michele Sarcina, Donata Righetti, Giuliano Molossi, Vittorio Dan Segre, Vivianne Di Majo, Giuseppe Piacentino, Nanni Delbecchi, Letizia Moizzi, Gabriele Paci, Francesco Maria Avitto e altri. Della \"Voce\" fece anche parte, come critico cinematografico, Gianni Canova, al quale venne affidata da Montanelli in persona la sezione di critica cinematografica. Tra i commentatori: Sergio Ricossa, Geno Pampaloni, Marco Vitale, Gianni Marongiu, Gina Lagorio, Piercamillo Davigo, Marcello Maddalena, il cardinale Ersilio Tonini, Mario Baldassarri, Leopoldo Elia ed Enzo Bearzot.\nLa societ\u00e0 editrice della testata, la Piemmei di Victor Uckmar e Luciano Consoli era un'impresa ad azionariato diffuso: ciascun socio poteva possedere solo una piccola porzione del capitale. Il modello della \"public company\" era stato pensato da Montanelli per garantirsi la pi\u00f9 ampia autonomia.\nQuanto alla linea editoriale e alla collocazione politica del nuovo quotidiano, Montanelli dichiar\u00f2:\n\"La Voce\", che aveva sede a Milano in via Dante 12, si caratterizz\u00f2 per i molti articoli d'opinione, i fotomontaggi realizzati da Vittorio Corona, la prima pagina a copertina (molto diversa da quella del \"Giornale\"), le numerose rubriche, la sezione cultura particolarmente curata, chiamata \"Il Caff\u00e8\", e le pagine quasi prive di pubblicit\u00e0. Il successo iniziale fu grande ma, dopo pochi mesi l'effetto novit\u00e0 si esaur\u00ec, facendo andare in sofferenza la gestione economica. In agosto fu chiamato alla direzione amministrativa Gianni Locatelli, che non riusc\u00ec a risollevare le sorti del giornale.\nNell'aprile 1995, tredici mesi dopo il primo numero, a causa di vari motivi (costi troppo alti, calo delle vendite in edicola, fuga dei pochi azionisti e inserzionisti, ecc.) la testata dovette chiudere. Nell'ultimo numero Montanelli scrisse nell'articolo di fondo di commiato, intitolato \"Uno straniero in Italia\":\nIl giornale chiuse con vendite di poco sopra le 40.000 copie. I giornalisti della \"Voce\" rimasero quasi tutti disoccupati, tranne un pugno di \"fedelissimi\" che Montanelli riusc\u00ec a portare con s\u00e9 al \"Corriere della Sera\".\nIl quotidiano usc\u00ec sempre al prezzo di 1500 lire, senza subire variazioni tra il 1994 e il 1995. Nel primo numero, con la tiratura di 445.000 copie gi\u00e0 esaurita alle 8,30 del mattino, fu ospitato in prima pagina il saluto della voce per eccellenza, \"The Voice\", ovvero Frank Sinatra."}
{"id": "299955", "revid": "34928", "url": "https://it.wikipedia.org/wiki?curid=299955", "title": "At Hmadouch", "text": ""}
{"id": "299956", "revid": "34928", "url": "https://it.wikipedia.org/wiki?curid=299956", "title": "At Hamadouch", "text": ""}
{"id": "299964", "revid": "1543377", "url": "https://it.wikipedia.org/wiki?curid=299964", "title": "Campionati mondiali di biathlon 1974", "text": "I Campionati mondiali di biathlon 1974 si svolsero a Minsk, in Unione Sovietica, dal 27 febbraio al 1\u00ba marzo e contemplarono esclusivamente gare maschili. Nel programma venne introdotta la gara sprint sui 10 km. \nRisultati.\nSprint 10 km.\n28 febbraio\nIndividuale 20 km.\n27 febbraio\nStaffetta 4x7,5 km.\n1\u00ba marzo"}
{"id": "299971", "revid": "1543377", "url": "https://it.wikipedia.org/wiki?curid=299971", "title": "Campionati mondiali di biathlon 1975", "text": "I Campionati mondiali di biathlon 1975 si svolsero ad Anterselva, in Italia, dal 14 al 16 febbraio e contemplarono esclusivamente gare maschili.\nRisultati.\nSprint 10 km.\n15 febbraio\nIndividuale 20 km.\n14 febbraio\nStaffetta 4x7,5 km.\n16 febbraio"}
{"id": "299990", "revid": "767487", "url": "https://it.wikipedia.org/wiki?curid=299990", "title": "Epesses", "text": "Epesses (toponimo francese) \u00e8 una frazione di 332 abitanti del comune svizzero di Bourg-en-Lavaux, nel Canton Vaud (distretto di Lavaux-Oron).\nGeografia fisica.\nEpesses si affaccia sul lago di Ginevra.\nStoria.\nGi\u00e0 comune autonomo istituito nel 1824 per scorporo da quello di Villette, si estendeva per 1,60\u00a0km\u00b2 e comprendeva anche le frazioni di Cr\u00eat-Dessous e Cr\u00eat-Dessus. Nel 2011 \u00e8 stato accorpato agli altri comuni soppressi di Cully, Grandvaux, Riex e Villette per formare il nuovo comune di Bourg-en-Lavaux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione.\nInfrastrutture e trasporti.\nEpesses \u00e8 servito dall'omonima stazione, sulla ferrovia Losanna-Briga."}
{"id": "299994", "revid": "767487", "url": "https://it.wikipedia.org/wiki?curid=299994", "title": "Distretto di Lavaux", "text": "Il distretto di Lavaux \u00e8 stato un distretto del Canton Vaud, in Svizzera. Confinava con i distretti di Losanna a ovest, di Oron a nord e di Vevey a est, con il Canton Friburgo (distretto di Veveyse) a nord-est e con la Francia (dipartimento dell'Alta Savoia nel Rodano-Alpi) a sud. Il capoluogo era Cully. Comprendeva una parte del lago di Ginevra.\nIn seguito alla riforma territoriale entrata in vigore nel 2008 il distretto \u00e8 stato soppresso e i suoi comuni sono entrati a far parte del distretto di Lavaux-Oron.\nAmministrativamente era diviso in 3 circoli e 12 comuni:"}
{"id": "300001", "revid": "253269", "url": "https://it.wikipedia.org/wiki?curid=300001", "title": "William Petersen", "text": "Biografia.\nHa frequentato la Bishop Kelly High School a Boise, Idaho e la Idaho State University, dove era entrato per una borsa di studio sportiva e dove ha scoperto quasi per caso il suo amore per la recitazione. Dopo la laurea si \u00e8 recato in Spagna per uno studio sulla recitazione di Shakespeare. Dopo il suo ritorno negli USA nel 1980 la sua carriera inizia con il teatro, recitando allo Steppenwolf Theater di Chicago e fondando la Remains Theater Ensemble.\nL'anno successivo \u00e8 l'anno dell'incontro con il cinema e del debutto a Broadway. L'esordio al cinema con il film del 1981 \"Strade violente\" diretto da Michael Mann fece subito vedere la sua bravura in film basati su storie di crimine, che nel corso degli anni gli servir\u00e0 per alcuni dei suoi pi\u00f9 importanti lavori. Un altro film di buon successo interpretato da Petersen \u00e8 \"Vivere e morire a Los Angeles\", girato nel 1985, in cui interpreta un agente federale il cui scopo \u00e8 dare la caccia ad un falsario che ha fatto uccidere il collega e amico. In questo film va inoltre rilevato il debutto cinematografico di John Turturro, allora ventottenne. Tra le parti che rifiut\u00f2, quella di Henry Hill in \"Quei bravi ragazzi\" andata poi a Ray Liotta.\nQuando Mann lo chiama per il thriller \"Manhunter - Frammenti di un omicidio\", il film dove compare al cinema per la prima volta il personaggio di Hannibal Lecter, per Petersen \u00e8 una grande occasione per dimostrare la sua validit\u00e0 come attore. \"Manhunter\" sar\u00e0 un flop al box office ma con gli anni diventer\u00e0 un \"cult movie\" del cinema thriller. La sua carriera cinematografica prosegue con diversi film di cui alcuni di discreto successo come \"Young Guns II - La leggenda di Billy the Kid\" (1990), \"Paura\" (1996), \"The Skulls - I teschi\" (2000) ma senza ottenere una grande notoriet\u00e0 fino a quando nel 2000 diventa il protagonista della serie TV \"CSI - Scena del crimine\" con la quale nel ruolo di Gil Grissom, entomologo forense, raggiunge una notevole considerazione da parte del pubblico. Dopo aver abbandonato la serie a met\u00e0 della nona stagione, torner\u00e0 nei panni di Grissom nel film TV che chiuder\u00e0 la serie dopo 15 stagioni.\nIl 3 febbraio del 2009, Petersen \u00e8 stato onorato con una stella sulla Hollywood Walk of Fame. La maggior parte del cast e la troupe di CSI - Scena del crimine ha partecipato alla cerimonia. La sua stella si trova a 6667 Hollywood Blvd.\nVita privata.\n\u00c8 stato sposato dal 1974 al 1981 con Joanne Brady, con la quale ha una figlia, nata nel 1975. Il 14 giugno 2003 a Petrognano (Lucca), ha sposato Gina Cirone, insegnante di biologia, con la quale ha avuto due gemelli (un maschio e una femmina) nati nel luglio del 2011 da madre surrogata. Ha due nipoti, nati nel 2003 e nel 2009. Possiede inoltre una compagnia di produzione, la High Horse.\nDurante la produzione di \"CSI - Scena del crimine\" \u00e8 stato l'attore televisivo pi\u00f9 pagato, con un compenso di ben 600.000 dollari a puntata. Il secondo posto era detenuto da Kiefer Sutherland che invece incassava 550.000 dollari a puntata.\nDoppiatori italiani.\nNelle versioni in italiano dei suoi film, William Petersen \u00e8 stato doppiato da:"}
{"id": "300002", "revid": "1305772", "url": "https://it.wikipedia.org/wiki?curid=300002", "title": "Aleksandr Tichonov (sciatore)", "text": "Biografia.\nCarriera agonistica.\nNel corso della sua carriera sportiva, dal 1967 al 1980, ha conquistato quattro ori olimpici e undici iridati. Ai XIII Giochi olimpici invernali di fu portabandiera dell'Unione Sovietica.\nCarriera dirigenziale.\nDal 1996 al 2008 \u00e8 stato presidente della Federazione di biathlon della Russia. Nel maggio del 2002 Tichonov \u00e8 stato eletto vicepresidente dell'International Biathlon Union; da quello stesso anno risiede in Austria.\nCarriera politica.\nNel 1999 concorse senza successo per la carica di governatore dell\"'obalst'\" di Mosca, venendo sconfitto da Boris Gromov.\nVicende giudiziarie.\nIn Russia, nel 2000 fu accusato, , di aver progettato l'assassinio del governatore dell\"'obalst'\" di Kemerovo, Aman Tuleev. La sua posizione processuale fu in seguito separata da quella degli altri imputati a causa della sua residenza in Austria; il 23 luglio 2007 \u00e8 stato riconosciuto colpevole e condannato a tre anni di prigione, ma ricevette un'immediata amnista, tanto da non essere mai tratto in arresto."}
{"id": "300003", "revid": "339392", "url": "https://it.wikipedia.org/wiki?curid=300003", "title": "Alexander Tikhonov", "text": ""}
{"id": "300004", "revid": "767487", "url": "https://it.wikipedia.org/wiki?curid=300004", "title": "Distretto di Oron", "text": "Il distretto di Oron \u00e8 stato un distretto del Canton Vaud, in Svizzera. Confinava con i distretti di Lavaux a sud, di Losanna a sud-ovest, di Echallens a ovest e di Moudon a nord e con il Canton Friburgo (distretti di Gl\u00e2ne a est e di Veveyse a sud-est). Il capoluogo era Oron-la-Ville.\nIn seguito alla riforma territoriale entrata in vigore nel 2008 il distretto \u00e8 stato soppresso e i suoi comuni sono entrati a far parte dei distretti di Broye-Vully, Gros-de-Vaud e Lavaux-Oron.\nAmministrativamente era diviso in 2 circoli e 22 comuni:"}
{"id": "300008", "revid": "2210194", "url": "https://it.wikipedia.org/wiki?curid=300008", "title": "Torino Film Festival", "text": "Il Torino Film Festival (TFF) \u00e8 un festival cinematografico italiano; nato nel 1982 come Festival internazionale Cinema giovani 1982 e tenuto stabilmente nel capoluogo piemontese, \u00e8 dedicato soprattutto al cinema indipendente.\nStoria.\nLa nascita del festival.\nNel 1981 l'assessore alla giovent\u00f9 del comune di Torino, Fiorenzo Alfieri, da poco tornato da Giffoni Valle Piana, citt\u00e0 del Giffoni Film Festival, dove aveva portato supporto ed aiuto per il sisma del 1980, propone a Gianni Rondolino e Ansano Giannarelli di studiare le modalit\u00e0 di un festival cinematografico dedicato al cinema dei giovani e sui giovani da tenersi annualmente in citt\u00e0. Rondolino e Giannarelli preparano un progetto che, accolto dall'assessore, pone le basi del Festival internazionale Cinema giovani, il quale sar\u00e0 realizzato da un'associazione privata, finanziata dagli enti pubblici. Tale associazione, formata da un gruppo di intellettuali torinesi, \u00e8 presieduta da Gianni Vattimo e il consiglio direttivo \u00e8 formato da Francesco De Bartolomeis, Claudio Gorlier, Marco Vallora e Lorenzo Ventavoli. La prima edizione del festival, diretto congiuntamente da Gianni Rondolino e Ansano Giannarelli, si tiene nel 1982: la commissione di selezione, oltrech\u00e9 da Rondolino e Giannarelli, \u00e8 composta da Patrizia Pistagnesi e Roberto Turigliatto; la retrospettiva dedicata alle opere prime italiane \u00e8 curata da Baldo Vallero; la sezione \"Spazio aperto\" \u00e8 curata da Sergio Toffetti. All'ufficio stampa, diretto da Beppe Ferrero, partecipano Alberto Barbera e Rocco Moliterni.\nNasce cos\u00ec nel settembre 1982 il Festival internazionale Cinema giovani nell'intento di scandagliare l'universo giovanile attraverso il linguaggio audiovisivo e nel contempo ricollocare idealmente il nuovo festival nel solco di una ricerca del \"nuovo cinema\" internazionale che vent'anni prima aveva portato alla nascita di un'altra storica manifestazione del panorama festivaliero italiano, la Mostra di Pesaro. Non a caso le prime edizioni del festival di Torino tributano alle correnti cinematografiche degli anni Sessanta importanti retrospettive.\nA far da denominatore comune delle diverse accezioni della formula \"Cinema giovani\" vi \u00e8 l'idea di una rassegna capace di indagare sulle forme innovative, periferiche e sperimentali del cinema internazionale: un cinema giovane imperniato sul rinnovamento linguistico che si contrappone alle forme consolidate di cinematografia. Per rispondere a tale proposito il festival decide di accogliere sin dalla sua prima edizione la vasta gamma di nuove modalit\u00e0 espressive dell'immagine elettronica.\nLe diverse edizioni.\n di secondo festival italiano, alle spalle del festival di Venezia.\nCol passare degli anni il festival torinese procede ad una lenta ma sostanziale modifica della sua impostazione iniziale: pur mantenendo inalterati i caratteri dell'identit\u00e0 del festival, la rassegna perviene ad un ripensamento complessivo della sua formula anche in virt\u00f9 della nuova collocazione del festival nel panorama internazionale. A partire dalla quarta edizione, nel 1986, la rassegna introduce la formula competitiva in alcune sezioni: le ripartizioni \"Opere prime\" e \"Film su tematiche giovanili\" vengono unificate in un'unica articolazione che prende il nome di Concorso lungometraggi; nello stesso anno sono introdotti i premi nella sezione Spazio aperto, che ospita le opere realizzate senza distinzione di genere, formato e durata. Nel 1987 viene creato un concorso internazionale di cortometraggi e nel 1990 scompare definitivamente la sezione Spazio aperto, a suggellare l'abbandono dei residui di amatorialit\u00e0 nella programmazione; dalle ceneri di Spazio aperto vengono alla luce due nuove sezioni: Spazio Italia, concorso per corto e mediometraggi italiani e Spazio Torino, sezione regionale che mantiene i caratteri originali di Spazio aperto limitando per\u00f2 l'accesso alle sole produzioni video piemontesi. Il dinamismo del festival torinese si sviluppa ulteriormente negli anni Novanta, periodo che rafforza il ruolo internazionale della manifestazione.\nL'evoluzione professionale si completa infine qualche anno pi\u00f9 tardi, nel 1997, attraverso il cambio di nome della rassegna: da Festival Cinema giovani a Torino film festival, una nuova denominazione per un festival che ha oramai ultimato il suo passaggio da rassegna tematica \"locale\" ad ambiziosa manifestazione che si muove entro il contesto dei grandi festival internazionali. Dal 1995 il festival assegna ogni anno il premio Cipputi al miglior film sul mondo del lavoro. Dal 1999 al 2002 il festival \u00e8 stato diretto da Stefano Della Casa, con ottimi risultati di pubblico soprattutto per gli omaggi a John Carpenter e George A. Romero. Dal 2003 al 2006 il festival \u00e8 stato diretto da Roberto Turigliatto e Giulia D'Agnolo Vallan.\nAl termine della 24\u00aa edizione del festival si \u00e8 consumato un duro scontro tra le istituzioni torinesi e l'Associazione cinema giovani presieduta da Gianni Rondolino sul destino della manifestazione, che si \u00e8 chiuso temporaneamente con le dimissioni, poi ritirate, di cinque soci dell'Associazione, tra cui Alberto Barbera e Steve Della Casa. La polemica si \u00e8 poi rafforzata con la nomina del regista Nanni Moretti (gradito, per la visibilit\u00e0, agli enti finanziatori) a direttore di un generico festival cinematografico di Torino e con la sua conseguente polemica rinuncia dell'incarico. Dopo settimane di contatti tra le istituzioni e tentativi di \"ricucire\" diplomaticamente i rapporti tra l'associazione e gli enti che finanziano la manifestazione, la situazione si \u00e8 risolta con un accordo sottoscritto dall'Associazione cinema giovani, dal Museo nazionale del cinema e dalla Citt\u00e0 di Torino e con le conseguenti dimissioni di Rondolino dalla presidenza dell'Associazione. Nel gennaio 2007, Nanni Moretti ha nuovamente ricevuto e accettato la richiesta di dirigere il Festival.\nAl termine della 26\u00aa edizione della rassegna, Moretti ha rinunciato al mandato di direttore per potersi dedicare alla realizzazione di un nuovo film. La carica di direttore \u00e8 stata quindi affidata al regista Gianni Amelio. Amelio ha diretto il festival per quattro edizioni, dal 2009 al 2012. Nel 2013 \u00e8 stato direttore Paolo Virz\u00ec, che nel 2014 \u00e8 diventato Guest Director. Nel 2014 diventa direttore Emanuela Martini. Il manifesto ufficiale della 31\u00aa edizione, quella del 2013, viene realizzato dal fumettista e regista italiano Gipi. Nel 2017, per la 35\u00aa edizione, Emanuela Martini ha deciso di proporre, per la prima volta in Italia, una rassegna delle opere del regista statunitense Brian De Palma. Lo stesso anno \u00e8 stato il primo senza il Cinema Lux, nella Galleria San Federico, tornato poi nel 2021. Dal 2020 il nuovo direttore \u00e8 Stefano Francia di Celle.\nDescrizione e contenuti.\nLa seconda novit\u00e0 introdotta da Cinema giovani \u00e8 quella di accostare a cinema d'autore e retrospettive storiche l'effervescente scena che sperimenta nelle proprie elaborazioni audiovisive l'utilizzo dell'immagine elettronica. Il 1982, anno di nascita del festival, si colloca al centro di un periodo di intensa evoluzione tecnologica nelle modalit\u00e0 di realizzazione dei prodotti filmici. Il \"Festival Cinema Giovani\" stabilisce di dedicare ampio spazio della propria programmazione alla nuova galassia di videomaker che reclamano, pi\u00f9 che un riconoscimento da parte della critica e delle strutture produttive, maggiori occasioni di visibilit\u00e0 e discussione con il pubblico. Gli organizzatori del festival si fanno anche promotori della rivendicazione di interventi strutturali degli enti pubblici a favore della formazione e della produzione attraverso lo strumento video.\nPer alcuni anni all'interno del festival Cinema Giovani convivono due anime: quella \"sociologica\" e quella \"cinematografica\". Tale compresenza si riflette nell'articolazione del programma della rassegna, che nei primi anni resta sospesa in un accostamento di vocazione antropologica e spirito di cinefilia militante. Di questa doppia articolazione del festival \u00e8 garante Gianni Rondolino, divenuto unico direttore del festival sino alla sesta edizione (1988). Nel frattempo si \u00e8 formato, sotto la sua guida, una sorta di comitato di direzione composto da Roberto Turigliatto, Alberto Barbera e Stefano Della Casa, tutti suoi allievi all'Universit\u00e0 degli Studi di Torino. Quando Rondolino lascia la direzione del festival ad Alberto Barbera nel 1989 e assume la presidenza dell'Associazione cinema giovani, la manifestazione assume sempre pi\u00f9 il carattere di un festival di ricerca e innovazione nel campo del cinema, tralasciando i suoi interessi sociologici.\nIl programma del festival si compone di una miscela di cinema d'autore, cinema di genere, panoramiche su cinematografie straniere e produzioni video; a fianco della promozione del nuovo cinema internazionale trovano posto una serie di retrospettive in molti casi a prima vista antitetiche. Il continuo rimescolamento degli schemi messo in atto dalla manifestazione non rispecchia soltanto la volont\u00e0 di allargare l'orizzonte del visibile e di accogliere entro lo sguardo critico anche prodotti della cinematografia in passato indebitamente trascurati. Le intenzioni degli organizzatori vanno anche in un'altra direzione, che \u00e8 quella di offrire, attraverso lo strumento di un sempre pi\u00f9 ricco festival cinematografico, indicazioni di valori che aiutino lo spettatore alla formazione di una coscienza critica sul cinema come fenomeno di cultura, espressione artistica e mezzo di comunicazione di massa.\nVincitori.\nSpazio Italia.\nPremio Cipputi\nPremio speciale della Giuria - Italiana.doc"}
{"id": "300012", "revid": "1543377", "url": "https://it.wikipedia.org/wiki?curid=300012", "title": "Campionati mondiali di biathlon 1977", "text": "I Campionati mondiali di biathlon 1977 si svolsero a Vingrom, in Norvegia, dal 10 al 13 marzo e contemplarono esclusivamente gare maschili.\nRisultati.\nSprint 10 km.\n12 marzo\nIndividuale 20 km.\n10 marzo\nStaffetta 4x7,5 km.\n13 marzo"}
{"id": "300014", "revid": "767487", "url": "https://it.wikipedia.org/wiki?curid=300014", "title": "Elio Samaga Hukapan Kariyana Turu", "text": "Elio Samaga Hukapan Kariyana Turu \u00e8 l'album d'esordio di Elio e le Storie Tese, pubblicato il 6 dicembre 1989.\nIl titolo \u00e8 una frase in lingua singalese (\u0d92\u0dbd\u0dd2\u0dba\u0ddd \u0dc3\u0db8\u0d9f \u0dc4\u0dd4\u0d9a\u0db4\u0d82 \u0d9a\u0dd0\u0dbb\u0dd2\u0dba\u0db1 \u0dad\u0dd4\u0dbb\u0dd4 \u2013 \u0112liy\u014d sama\u207f\u0263a hukapa\u1e41 k\u00e6riyana turu) che significa letteralmente: \"Fotti con Elio fino a sborrare\". In un'intervista Rocco Tanica svela che la band voleva dare al disco un titolo incomprensibile, ma che una volta tradotto suscitasse una grande emozione, chiesero cos\u00ec a dei loro amici cingalesi la cosa pi\u00f9 volgare che gli venisse in mente, e nonostante nella lingua singalese le parolacce non esistano, se ne uscirono con questa frase, che a dire il vero pu\u00f2 avere pi\u00f9 di una traduzione.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 15."}
{"id": "300018", "revid": "110157", "url": "https://it.wikipedia.org/wiki?curid=300018", "title": "Tinizong", "text": "Tinizong (toponimo romancio; in tedesco \"Tinzen\", desueto) \u00e8 una frazione del comune svizzero di Surses, nella regione Albula (Canton Grigioni).\nGeografia fisica.\nTinizong \u00e8 situato nella Val Sursette, sulla sponda destra del torrente Giulia.\nStoria.\nGi\u00e0 comune autonomo che comprendeva anche le frazione di Ruegnas (fino al 1910, quando divenne frazione di Rona), nel 1998 fu accorpato all'altro comune soppresso di Rona per formare il nuovo comune di Tinizong-Rona, il quale a sua volta il 1\u00ba gennaio 2016 \u00e8 stato accorpato agli altri comuni soppressi di Bivio, Cunter, Marmorera, Mulegns, Riom-Parsonz, Salouf, Savognin e Sur per formare il nuovo comune di Surses, del quale Tinizong \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "300019", "revid": "599013", "url": "https://it.wikipedia.org/wiki?curid=300019", "title": "Rona", "text": ""}
{"id": "300026", "revid": "16567691", "url": "https://it.wikipedia.org/wiki?curid=300026", "title": "Wha Wha", "text": ""}
{"id": "300031", "revid": "9", "url": "https://it.wikipedia.org/wiki?curid=300031", "title": "Quattrocento (boul\u00e9 dei)", "text": ""}
{"id": "300036", "revid": "11959", "url": "https://it.wikipedia.org/wiki?curid=300036", "title": "Lucio Giunio Moderato Columella", "text": "Biografia.\nDopo la carriera nell'esercito (in cui arriv\u00f2 al grado di tribuno in Siria nel 34 d.C.), ha incominciato l'attivit\u00e0 di fattore. Il suo trattato \"De re rustica\", in dodici volumi, ci \u00e8 pervenuto integro e rappresenta la maggiore fonte di conoscenza sull'agricoltura romana, insieme ai lavori di Catone il Vecchio e Varrone, che egli cita entrambi occasionalmente. Il libro X, in onore di Virgilio, \u00e8 in esametri.\nL'interesse per l'agricoltura.\nLe sue opere erano andate perdute, ma grazie a Poggio Bracciolini, il quale esplor\u00f2 monasteri in Francia, Svizzera e Germania, furono riportati in Italia diversi suoi scritti. Anche un piccolo libro sugli alberi (\"De arboribus\") \u00e8 stato tramandato interamente. Columella si \u00e8 avvalso di fonti a noi non pervenute, e delle quali \u00e8 perci\u00f2 un importante testimone: Cornelio Celso, lo scrittore \"punico\" Magone il Cartaginese, Tremellio Scrofa e molte fonti greche.\nSuo zio Marco Columella, \"un uomo astuto ed uno splendido fattore\" (VII 2.30.), aveva condotto esperimenti vari a livello zoologico, tra cui anche incroci di specie, ed influenz\u00f2 molto gli interessi del nipote. Columella possedeva fattorie in Italia, si riferisce in modo specifico ad alcune sue propriet\u00e0 ad Ardea, Carseoli e Alba Longa, e parla pi\u00f9 volte della propria esperienza pratica in agricoltura.\nAltri scrittori romani di agricoltura in periodo imperiale sono Rutilio Tauro Emiliano Palladio, Vegezio e Virgilio; nel periodo repubblicano oltre ai gi\u00e0 citati Catone il Vecchio e Varrone, abbiamo Igino e Vitruvio, anche se dedicano meno importanza all'argomento. Un editto di Diocleziano ci informa sui prezzi del materiale agricolo nel tardo impero. Una collezione bizantina di venti libri, \"Geoponica\", include molto materiale del periodo romano e di quello greco.\nImportanza di Columella nelle scienze agrarie.\nOltre che nella storia della letteratura latina, Columella occupa un posto importante nella storia delle Scienze agrarie per l'approccio contemporaneamente scientifico e di consigli pratici dato alla materia."}
{"id": "300042", "revid": "1543377", "url": "https://it.wikipedia.org/wiki?curid=300042", "title": "Popolo di Dio", "text": "L'espressione popolo di Dio \u00e8 usata nella Bibbia per riferirsi al popolo di Israele. \"Il popolo di Dio\" nasce dal patto che Jahve fa con i patriarchi discendenti di Sem a cui destina i territori della valle del Giordano. Successivamente, identificando le proprie origini con i patriarchi biblici, il concetto di \"popolo di Dio\" \u00e8 stato recuperato all'uso comune dalla Chiesa grazie agli studi biblici che hanno preparato il Concilio Vaticano II. Lo stesso concilio l'ha fatto proprio ed usato per riferirsi alla chiesa di Cristo nell'ambito della discendenza di Davide ed al concetto del Cristo come figlio di Jahve.\nNella Bibbia.\nL'espressione compare in \"Giudici\" ; \"2Samuele\" ; \"Ester\" ; \"Ebrei\" ; ; \"1Pietro\" .\nInoltre il concetto soggiace ai versetti \"Matteo\" ; \"Apocalisse\" ; .\nNei documenti della Chiesa.\n\u00c8 dedicato al \"popolo di Dio\" tutto il cap. II della \"Lumen Gentium\". Qui si tratta del popolo \"prima\" di trattare della gerarchia.\nIl Catechismo della Chiesa Cattolica recepisce il rinnovamento conciliare e, nella trattazione sulla chiesa, la descrive appunto secondo questa categoria.\nNe descrive le caratteristiche al n. 782:\nPassa quindi ad analizzarne le specificazioni: \u00e8 un popolo sacerdotale, profetico, regale (nn. 783-786)."}
{"id": "300043", "revid": "1957733", "url": "https://it.wikipedia.org/wiki?curid=300043", "title": "Distorsore", "text": "Il distorsore \u00e8 un dispositivo elettronico per strumenti musicali elettrificati, solitamente usato con la chitarra elettrica.\n\u00c8 il diretto discendente dell'overdrive con il quale condivide un funzionamento di base piuttosto simile: simula il naturale effetto di saturazione di uno stadio di preamplificazione in cui viene immesso un segnale a volume troppo alto, ma a differenza del suo \"prototipo\", esaspera questo effetto, creando il classico sound del rock, in tutte le sue varianti. La distorsione ha timbriche diverse a seconda del tipo di effetto usato, o del genere musicale che si sta suonando.Alcuni amplificatori per chitarra includono uno o pi\u00f9 canali dove amplificare il suono, generalmente il primo denominato \"clean\" e i successivi sono distorti con livelli di amplificazione diversi.\nCaratteristiche e modelli.\nIl distorsore, a differenza dell\"overdrive\", modifica radicalmente la forma d'onda che viene applicata al suo ingresso. Considerando una forma d'onda sinusoidale, quest'ultima, all'interno di un distorsore, viene trasformata quasi integralmente in un'onda quadra, mentre l'overdrive mantiene all'incirca la forma d'onda originaria, \"abbassando\" le estremit\u00e0 della sinusoide. Quindi il distorsore avr\u00e0 una timbrica molto tagliente mentre un overdrive produrr\u00e0 un suono distorto, ma con sonorit\u00e0 pi\u00f9 \"calde\" proprio perch\u00e9 l'onda sinusoidale non viene \"squadrata\", ma ridimensionata superiormente e inferiormente. In inglese, l'overdrive effettua un \"soft clipping\", mentre il distorsore \"hard clipping\".\nL'effetto \"overdrive\" si pu\u00f2 ottenere semplicemente facendo lavorare i componenti attivi presenti all'interno di uno stadio amplificatore o preamplificatore, ai limiti e oltre della zona di saturazione, mentre per produrre la distorsione vera e propria \u00e8 necessario disporre di un circuito a parte. Per realizzare un distorsore \u00e8 possibile seguire numerose e diverse strade: utilizzando due o pi\u00f9 stadi a transistor o a jfet oppure tramite amplificatori operazionali, inserendo dei diodi nella rete di retroazione o all'uscita. Un eventuale controllo di toni pu\u00f2 essere di aiuto per variare la timbrica della distorsione.\nNella figura viene mostrato un circuito overdrive ad integrati, simile al pedale Ibanez TS9, che utilizza i diodi al silicio 1N4148, mentre inserendo al loro posto tre diodi al germanio, uno in parallelo con la coppia in serie per creare asimmetria nella distorsione, e modificando leggermente i valori di alcuni componenti, si ottiene un circuito equivalente al BOSS DS1. Diminuendo la capacit\u00e0 del condensatore vicino al tono si aumentano i bassi, viceversa aumentandolo gli alti. Il valore del potenziometro di \"drive\", regola il livello di distorsione, aumentando la resistenza aumenta la corrente che fluisce attraverso i diodi.\nStoria.\nIl distorsore \u00e8 considerato il primo vero effetto per chitarra elettrica. Inizialmente si trattava di un fastidioso effetto dovuto all'esigenza di alzare il volume dell'amplificatore per far sentire la \"voce\" dello strumento nell'orchestra. Lavorando ad alti volumi gli amplificatori dell'epoca andavano in \"saturazione\" e tendevano a \"tosare\" le forme d'onda del suono emesso ed il suono era appunto distorto naturalmente.\nLa squadratura del segnale per\u00f2 arricchiva il suono di armoniche e gli conferiva una timbrica particolare che a lungo andare \u00e8 iniziata a piacere e anzi ad essere ricercata dai musicisti.\nAttribuire la paternit\u00e0 dell'utilizzo di un vero e proprio distorsore \u00e8 difficile. Tra i chitarristi blues e rock'n'roll che sperimentarono estensivamente suoni di chitarra distorta vanno citati almeno Junior Barnard, Elmore James, Willie Johnson, Howlin'Wolf, Pat Hare, Buddy Guy, Paul Burlison, Johnny Watson, Guitar Slim e Chuck Berry. In seguito pionieri dell'effettistica chitarristica come Link Wray o Grady Martin fecero ampio uso di effetti di distorsione, come anche artisti surf rock come i The Ventures o Dick Dale. Gruppi appartenenti alla prima British invasion come i Kinks o gli Yardbirds perfezionarono questi risultati e li portarono nelle classifiche di tutto il mondo. Il brano rock che pi\u00f9 di ogni altro \u00e8 identificato con il distorsore nell'immaginario collettivo \u00e8 probabilmente \"Satisfaction\" dei Rolling Stones, nel 1965 (Keith Richards us\u00f2 un Gibson Maestro FZ-1 Fuzz-Tone, uno dei primi fuzz tone a pedale).\nDa allora i gusti e i generi musicali sono aumentati e si sono diversificati tanto che negli anni settanta il distorsore \u00e8 entrato massicciamente nei gruppi dell'epoca. L'heavy metal \u00e8 probabilmente il genere musicale in cui il distorsore \u00e8 l'effetto pi\u00f9 utilizzato, al fine di rendere la melodia pi\u00f9 grezza e ruvida; lo si pu\u00f2 facilmente ritrovare comunque anche nel punk rock, nel rock in generale e nell'electro e derivati."}
{"id": "300064", "revid": "367445", "url": "https://it.wikipedia.org/wiki?curid=300064", "title": "Moog", "text": "Il moog (IPA: /\u02c8mo\u028a\u0261/) \u00e8 un sistema di sintetizzatori basati su tastiera, progettato e costruito dall'ingegnere statunitense Robert Moog, da cui prende il nome. Lo strumento debutt\u00f2 nel 1964. Vi sono numerosi tipi di moog, i pi\u00f9 utilizzati sono stati il Polymoog e il Minimoog.\nVersioni.\nModular moog.\nIl modular moog, multimodulare, utilizzato pi\u00f9 spesso in sala di registrazione con 12 oscillatori, pieno di cavi di derivazione e complessi sistemi di memorizzazione dei ritmi, era il pi\u00f9 sofisticato, ingombrante e anche il pi\u00f9 costoso. Fra i suoi utilizzatori i Beatles che lo usarono nell'album \"Abbey Road\", Keith Emerson degli Emerson, Lake &amp; Palmer, il produttore-musicista altoatesino trapiantato in Germania Giorgio Moroder scopritore di Donna Summer, nonch\u00e9 in Italia Il Guardiano del Faro (Federico Monti Arduini-Arfemo).\nSoprattutto in questa versione il moog, che aveva varianti sonore e timbriche quasi infinite, ha costituito la realizzazione di un sogno antico: quello di manipolare il suono attraverso una variazione cromatica che lo rende simile all'uso dei colori su una tavolozza. Si ritiene che la forza del moog risieda sul suo potere evocativo: un lungo \"do\" basso che fa da sfondo a certe scene filmiche pu\u00f2 essere sostituito da un tappeto di archi come nell'introduzione al primo movimento della Terza sinfonia di Gorecki, ma quel suono caratteristico del sinth moog \u00e8 oramai entrato a pieno titolo nell'immaginario sonoro di questi ultimi decenni. L'\"ouverture\" del film \"Shining\" (\"Rocky Mountain\" di Wendy Carlos) \u00e8 un altro esempio in cui l'utilizzo del moog produce un impatto sonoro difficilmente raggiungibile con altri strumenti.\nDel Modular Moog esistono alcuni simulatori per PC. Uno dei pi\u00f9 famosi \u00e8 il Moog modular V del fabbricante Arturia.\nMinimoog.\nIl Minimoog, secondo sintetizzatore della Moog, consisteva in una tastiera portatile pi\u00f9 economica e flessibile che si basava su 3 oscillatori. \u00c8 uno strumento che \u00e8 entrato nella leggenda e maggiormente usato dai gruppi musicali in concerto. Fra i primi fu il jazzista Sun Ra a cui segu\u00ec una larga diffusione, per esempio nel rock progressive. Anche in Italia lo utilizzarono ampiamente la PFM, Le orme, il Banco del Mutuo Soccorso, ecc. Attualmente viene prodotta una versione chiamata Minimoog Voyager che mantiene le classiche caratteristiche del model D, la versione pi\u00f9 diffusa nel passato, con l'aggiunta di alcune migliorie con un filtro multimodo.\nIl moog utilizzato nel cinema.\nWendy Carlos ha costruito un \"ponte\" interessante tra l'uso di questo strumento in chiave atonale e puramente espressiva (ad esempio \"Timesteps\" o l'album \"For Seasons\") e le riproposizioni di brani di Bach, Beethoven, Purcell o Rossini. Queste interpretazioni costituiscono buona parte della colonna sonora del film Arancia Meccanica (\"A Clockwork Orange\").\nAnche il tema di apertura del film Shining \u00e8 stato realizzato, sempre dalla Carlos, su un sintetizzatore Moog."}
{"id": "300065", "revid": "363629", "url": "https://it.wikipedia.org/wiki?curid=300065", "title": "Resincronizzazione ventricolare", "text": "La resincronizzazione ventricolare \u00e8 una terapia non farmacologica innovativa nella cura di varie patologie cardiache.\nAlcune patologie cardiache (infarto, cardiomiopatia dilatativa eccetera) causano una perdita della sincronizzazione della contrazione meccanica delle pareti dei ventricoli. Ne consegue una riduzione della capacit\u00e0 di pompa del ventricolo sinistro con conseguente calo della gittata cardiaca sistemica; dal punto di vista clinico, si evidenziano dispnea da minimo sforzo, ridotta capacit\u00e0 lavorativa, astenia. Questa condizione aumenta il rischio di gravi manifestazioni di scompenso cardiaco e sono possibili aritmie ipercinetiche anche letali.\nGli stimolatori cardiaci biventricolari, impiantati in pazienti opportunamente selezionati gi\u00e0 in terapia medica ottimale (associazione di beta-bloccante, ACE-inibitore e/o sartani e diuretici), permettono di ottenere una resincronizzazione ventricolare con conseguente miglioramento della funzione cardiaca, dei sintomi, delle ospedalizzazioni e riduzione della mortalit\u00e0."}
{"id": "300066", "revid": "117692547", "url": "https://it.wikipedia.org/wiki?curid=300066", "title": "Massimo Infante", "text": "Attivit\u00e0 giornalistica.\nHa intrapreso la carriera giornalistica scrivendo, per diversi anni, sui principali quotidiani veneti e per il quotidiano Alto Adige.\nDal 1961 al 1966 \u00e8 stato redattore e inviato speciale del celebre quotidiano milanese La Notte, diretto da Nino Nutrizio, per poi passare fino al 1969 al compito di redattore e inviato del mensile \"Historia\" dell'editore Cino Del Duca.\nDal 1969 al 1983 \u00e8 stato inviato speciale del quotidiano Avvenire per il quale ha pubblicato inchieste sui problemi sociali e politici del Paese.\nDel quotidiano del pomeriggio La Notte \u00e8 stato anche vicedirettore.\n\u00c8 stato inviato speciale del Corriere della Sera e, successivamente, responsabile delle pagine \"Milano Hinterland\".\nIn seguito ha collaborato con diversi altri quotidiani nazionali, con radio e televisioni.\n\u00c8 stato direttore della rivista \"Il Consulente Artistico\".\nOpere principali.\nParallelamente all'attivit\u00e0 giornalistica ha svolto attivit\u00e0 di divulgazione storica, pubblicando numerosi volumi per le Edizioni Ferni di Ginevra. Molte di queste opere sono state successivamente reimmesse sul mercato dalla Fratelli Melita Editori.\nHa pubblicato - tra gli altri libri - nel 1973 per le Edizioni Ferni di Ginevra \"Il giorno che.\". (tre volumi sulla storia d'Italia dal 1870) e, nello stesso anno, \"La guerra nei cieli\" (sulla Seconda guerra mondiale), opera ristampata dai Fratelli Melita Editori.\nInsieme a Julius Bogatsvo e Max Polo ha scritto la collana in 15 volumi \"Vita e morte del soldato italiano nella guerra senza fortuna\", sulle vicende belliche italiane dalla dichiarazione di guerra fino alla fine della Seconda guerra mondiale e pubblicato sempre nel 1973 dalle Edizioni Ferni di Ginevra. Un suo libro in questa collana ha titolo: \"Cacciatorpediniere all'attacco!; La guerra dei fanti; Quando la guerra \u00e8 dolore; Quelli dei battaglioni M\".\nNello stesso anno \u00e8 uscito \"I barbari\", quarto volume dei diciassette componenti la collana diretta da Francois Mabit \"Storia moderna di Roma antica\" (Edizioni Ferni).\nNel 1974, sempre per Ferni, \"Storia segreta del Fascismo\" (tre volumi).\nNel 1986, per le Edizioni Paoline, \"Coraggio senza cronaca \u2013 madri cos\u00ec\" (con prefazione di Guido Vergani, figlio di Orio Vergani).\nNel 1991, insieme a Nino Nava, per la Casa del Libro di La Spezia, ha pubblicato \"Le belle navi che non tornarono\" (sulla Seconda guerra mondiale), ristampato dalla Fratelli Melita di La Spezia.\nCome critico d'arte \u00e8 stato autore di numerose biografie e studi sui maestri contemporanei.\nVita privata.\nIl giornalista Milo Infante \u00e8 suo figlio."}
{"id": "300074", "revid": "767487", "url": "https://it.wikipedia.org/wiki?curid=300074", "title": "I Muppet alla conquista di Broadway", "text": "I Muppet alla conquista di Broadway (\"The Muppets Take Manhattan\") \u00e8 un film musicale del 1984 diretto da Frank Oz. \u00c8 il terzo della serie che vede protagonisti i Muppet di Jim Henson, e l'ultimo prodotto prima della morte del loro creatore (in realt\u00e0 il penultimo se si considera anche \"Follow That Bird\", inedito in Italia).\nTrama.\nI Muppet decidono di cercare successo a Manhattan, e per riuscirci portano a Broadway il loro spettacolo \"Manhattan Melodies\". Riscuotendo molto successo grazie a Kermit la Rana, il gruppo decide di presentarlo a Broadway: una volta sul posto, il gruppo gira molti teatri ma nessuno di questi sembra essere interessato allo spettacolo. Seduti in un ristorante gestito da Pete e sua figlia Jenny, gli amici decidono di lasciare Kermit da solo a cercare fortuna, pensando di essere loro a frenare le possibilit\u00e0 della rana. La gang quindi si scioglie, cercando di farsi una nuova vita.\nRimasto solo, Kermit decide che, in un modo o nell'altro, arriver\u00e0 al successo e recuperer\u00e0 i suoi amici. I tentativi per realizzare il suo piano saranno tantissimi, ma tutti fallimentari, finch\u00e9 Kermit non riceve la lettera di un produttore, Bernard Crawford. La lettera \u00e8 stata in realt\u00e0 scritta dal figlio del produttore, Ronnie, a cui il padre decide di dare una possibilit\u00e0 con la produzione di uno spettacolo. Correndo dagli amici per dar loro la notizia, Kermit viene investito da un'auto e perde la memoria: convinto di chiamarsi Phil, comincia a farsi una nuova vita trovando lavoro in un'agenzia pubblicitaria. Sar\u00e0 compito degli altri membri del gruppo ritrovare la rana e fargli ricordare il progetto dello spettacolo, da realizzare in sole due settimane. I muppet, Jenny e Ronnie non riescono a trovarlo fino all'ultimo giorno; entrando nel ristorante di Pete per pranzare, Kermit viene finalmente ritrovato dai suoi amici e, sebbene non li riconosce, viene trascinato da questi a teatro.\nI tentativi per far tornare la memoria a Kermit sono vani. Dopo che Miss Piggy dice a Kermit che un tempo voleva sposarla, egli si mette a ridere e la prende in giro; lei, arrabbiata, lo colpisce, e il colpo ricevuto gli fa' tornare la memoria. Il gruppo ora pu\u00f2 finalmente esibirsi. Lo spettacolo si rivela un successo, e infine, Kermit e Miss Piggy convoglieranno le tanto attese nozze.\nCast.\nCompaiono nel film celebrit\u00e0 fra cui:\nProduzione.\nIl film \u00e8 stato prodotto dalla Henson Associates e dalla TriStar Pictures, \u00e8 stato filmato a New York nell'estate del 1983 ed \u00e8 \u00e8 costato 8 milioni di dollari.\n\u00c8 il primo film completamente diretto da Frank Oz (che inoltre anima e doppia Fozzie, Miss Piggy e Animal), che precedentemente co-diretto \"Dark Crystal\" con Jim Henson. Questo \u00e8 anche il primo (e finora unico) film dei Muppet a non avere un antagonista principale; tuttavia, la cosa pi\u00f9 vicina ad un cattivo \u00e8 un produttore di Broadway e truffatore di nome Martin Price (interpretato da Dabney Coleman), ma ha una sola scena e svolge un ruolo minore.\nIl film ha introdotto i Muppet Babies come le versioni bambinesche dei Muppet in una sequenza di fantasia. I Muppet Babies in seguito hanno ricevuto una loro serie animata televisiva, in onda sulla CBS dal 1984 al 1992 e che da allora \u00e8 stata trasmessa in tutto il mondo (in Italia arriv\u00f2 su Italia 1 dal 1986).\nDistribuzione.\nIl film \u00e8 uscito negli Stati Uniti d'America tra la seconda e la terza stagione dello show di pupazzi per bambini \"Fraggle Rock\", sempre creato da Jim Henson, il 13 luglio 1984, mentre in quelli italiani il 9 novembre.\n\u00c8 l'unico film dei Muppet a non essere stato distribuito in DVD in Italia, ma viene spesso trasmesso su LA7 (specialmente in periodi festivi) e in certe occasioni anche su Nickelodeon. Si tratta inoltre dell'unico film dei Muppet a non essere stato doppiato n\u00e9 dai doppiatori abituali dei loro film n\u00e9 da quelli del \"Muppets Show\", ma da una squadra di doppiatori della Scuola di Milano che in precedenza non hanno mai prestato la voce a questi personaggi. Pi\u00f9 tardi alcuni di questi doppiatori presteranno nuovamente la loro voce ai relativi personaggi nella serie animata \"Muppet Babies\".\nAccoglienza.\nPubblico.\nAnche se il film non ha battuto i suoi predecessori, ha incassato $ 25.534.703, il che lo ha reso il secondo film con rating G pi\u00f9 alto del 1984 (dietro la riedizione Disney di Pinocchio).\nCritica.\n\"I Muppet alla conquista di Broadway\" \u00e8 stato accolto con recensioni per lo pi\u00f9 positive. L'aggregatore di recensioni Rotten Tomatoes riferisce che l'83% di 23 critici ha dato al film una recensione positiva, con una valutazione media di 6,9 su 10. Il consenso del sito ha dichiarato che \"se non \u00e8 cos\u00ec preciso come \"Ecco il film dei Muppet\" e \"Giallo in casa Muppet\", \"I Muppet alla conquista di Broadway\" \u00e8 ancora un racconto elegante, deliziosamente vecchio stile, che segue la formula stabilita dai primi due film: un'avventura pazzesca assistita da un enorme gruppo di stelle umane.\"\nRoger Ebert del Chicago Sun-Times ha dato al film una valutazione a tre stelle (su quattro) affermando nella sua recensione che \"la trama del film \u00e8 stata vista prima\". Tuttavia, Ebert ha continuato dicendo che praticamente tutto nel film \u00e8 stato divertente e che Kermit risolve finalmente la sua lunga crisi di identit\u00e0. Nella sua Guida al cinema del 2009, Leonard Maltin ha dato al film una valutazione a tre stelle (su quattro), citando anche che il film \u00e8 una \"divertente uscita con canzoni vivaci, con un buon uso dei luoghi di New York\"."}
{"id": "300075", "revid": "16953", "url": "https://it.wikipedia.org/wiki?curid=300075", "title": "Fagacee", "text": ""}
{"id": "300076", "revid": "1318658", "url": "https://it.wikipedia.org/wiki?curid=300076", "title": "Chiesa cattolica in Danimarca", "text": "La Chiesa cattolica in Danimarca \u00e8 formata da circa cattolici, meno dell'1% della popolazione, una piccola minoranza su una popolazione che, a partire dal 1536, anno in cui venne introdotta la riforma protestante nel paese, in grande maggioranza appartiene alla chiesa luterana danese.\nStoria.\nI primi tentativi di introdurre il cristianesimo in Danimarca risalgono alla prima met\u00e0 dell'VIII secolo. Intorno al 725, l'arcivescovo di Utrecht Villibrordo, missionario di origine anglosassone, si rec\u00f2 in Danimarca e fu ricevuto dal re Ongendus (o Angantyr), il quale tuttavia rifiut\u00f2 di convertirsi alla nuova religione. Questo tentativo rimase per\u00f2 un episodio. Bisogna attendere il IX secolo, durante il regno dell'imperatore Ludovico il Pio per vedere una pi\u00f9 incisiva azione missionaria nel Paese nordico.\nL'assassinio del re Goffredo nell'810 e le lotte per la successione, crearono le condizioni che favorirono l'ingresso del cristianesimo in Danimarca. Infatti, nella speranza di ottenere l'aiuto dell'imperatore, il re Harald Klak si fece battezzare nell'826 nell'abbazia di Sant'Albano di Magonza, con 400 dei suoi sostenitori, e ritorn\u00f2 nelle sue terre con il missionario Ansgario. Tuttavia la sconfitta di Harald pose fine a questo ulteriore tentativo.\nNell'831 venne eretta l'arcidiocesi di Amburgo e Ansgario fu nominato primo arcivescovo, con il diritto di investire i vescovi per la Scandinavia ed il compito di evangelizzare l'intero nord Europa, con l'invio di missionari e di preti. La missione del Nord sub\u00ec un improvviso arresto con il saccheggio di Amburgo da parte dei Danesi, che costrinse a trasferire la sede episcopale a Brema, ma riprese ben presto grazie anche alla buona disponibilit\u00e0 dei regnanti danesi e all'infaticabile lavoro di Ansgario, oggi considerato il patrono della Danimarca, e dei suoi successori sulla sede di Amburgo-Brema, Unni e Adaldago.\nNel 948 il re Harald I permise l'erezione di tre diocesi, quelle di Ribe, Schleswig e \u00c5rhus. Tuttavia la vera svolta nella cristianizzazione della Danimarca fu la conversione del re Harald ed il suo battesimo nel 965, cosa che comport\u00f2, secondo la prassi dell'epoca, la conversione automatica di tutta la famiglia reale. Con la rivolta dei Vendi, la Danimarca ebbe a soffrire per un tentativo di restaurazione del paganesimo, favorito dal re Sven Barba Forcuta (986-1014). Tuttavia questo non imped\u00ec un rafforzamento delle istituzioni ecclesiastiche nel Paese con l'erezione delle diocesi di Odense (988) e di Roskilde (991), cui seguirono nel 1060 quelle di Viborg e di B\u00f8rglum.\nIn questo stesso anno, fu eretta la diocesi di Lund, che oggi si trova nel sud della Svezia, ma che nell'XI secolo era parte integrante del regno di Danimarca. All'inizio del XII secolo il re Eric I ottenne da papa Pasquale II l'erezione di Lund a sede metropolitana di tutto il Nord Europa (1104). Fino al 1374 anche la diocesi di Reval (nell'odierna Estonia) era suffraganea di Lund, in quanto territorio del regno di Danimarca.\nNel XVI secolo la chiesa danese fu coinvolta dalla Riforma protestante, che alla fine, in forza del principio \"cuius regio, eius religio\", si impose nel Paese per imposizione dall'alto. Infatti nel 1533, alla morte di Federico I, scoppi\u00f2 una guerra civile, perch\u00e9 al successore designato, Cristiano III, gi\u00e0 convertito al luteranesimo, si oppose un consiglio di reggenza, di cui facevano parte anche i vescovi danesi. Tre anni di guerra civile portarono alla vittoria Cristiano III, che impose nei territori sottomessi al suo dominio (Danimarca, Norvegia e Islanda) il luteranesimo come nuova religione e confisc\u00f2 a favore della corona tutti i beni ecclesiastici. Contestualmente furono soppresse le strutture ecclesiastiche cattoliche e lo stesso cattolicesimo fu messo fuori legge.\nTuttavia piccole comunit\u00e0 cattoliche rimasero, per lo pi\u00f9 nascoste. Nel 1622 Propaganda Fide istitu\u00ec le \"missioni nordiche\"; i pochi cattolici di Danimarca furono affidati alle cure del nunzio apostolico di Bruxelles. La missione del Nord divenne vicariato apostolico nel 1667.\nLa nuova costituzione danese del 1849 garantiva la libert\u00e0 di culto nel Paese. Questo permise alla Santa Sede nel 1868 di erigere la prefettura apostolica di Danimarca, elevata al rango di vicariato apostolico nel 1892, ed infine elevata a diocesi con il nome di diocesi di Copenaghen il 29 aprile 1953.\nMomento storico importante per la piccola comunit\u00e0 cattolica danese fu la visita pastorale di papa Giovanni Paolo II agli inizi di giugno del 1989.\nOrganizzazione ecclesiastica.\nLa diocesi di Copenaghen comprende l'intero territorio del paese e anche le isole F\u00e6r \u00d8er e la Groenlandia. La cattedrale di Copenaghen \u00e8 dedicata a Sant'Ansgario, l'evangelizzatore della Scandinavia. Il vescovo di Copenaghen fa parte della Conferenza episcopale della Scandinavia.\nPer i fedeli della Chiesa cattolica ucraina sono presenti tre cappellanie, che fanno parte dell'esarcato apostolico di Germania e Scandinavia.\nNunziatura apostolica.\nLa delegazione apostolica in Scandinavia fu eretta il 1\u00ba marzo 1960 con il breve \"Apostolici muneris\" di papa Giovanni XXIII. Essa aveva giurisdizione sui seguenti Paesi del Nordeuropa: Danimarca, Svezia, Norvegia, Finlandia ed Islanda. Sede della delegazione era la citt\u00e0 di Copenaghen. Il 16 febbraio 1966 fu istituita una nunziatura apostolica in Finlandia e l'8 ottobre 1976 in Islanda.\nIl 1\u00ba agosto 1982 con tre distinti documenti di papa Giovanni Paolo II vennero istituite le nunziature in Danimarca, in Svezia e in Norvegia, che di fatto sostituirono la delegazione apostolica in Scandinavia; la nunziatura in Danimarca fu stabilita con il breve \"Ex ipso\".\nIl nunzio apostolico, che ricopre lo stesso incarico anche per gli altri Paesi gi\u00e0 compresi nella delegazione apostolica in Scandinavia, risiede a Djursholm, in Svezia."}
{"id": "300077", "revid": "1573940", "url": "https://it.wikipedia.org/wiki?curid=300077", "title": "Cacosternum", "text": "Cacosternum \u00e8 un genere di anfibi anuri della famiglia Pyxicephalidae, presente nell'Africa meridionale e orientale.\nDescrizione.\nSi tratta di animali che vivendo in zone aride conducono per gran parte dell'anno una vita fossoria all'interno di banchi di fango, tane di altri animali, termitai abbandonati. Escono allo scoperto durante la breve stagione delle piogge, periodo in cui si riproducono.\nTassonomia.\nIl genere comprende 16 specie:"}
{"id": "300079", "revid": "2373", "url": "https://it.wikipedia.org/wiki?curid=300079", "title": "Lithocarpus", "text": "Lithocarpus , , \u00e8 un genere di alberi e arbusti sempreverdi affini alle querce e inclusi nella famiglia delle Fagacee.\nDistribuzione e habitat.\nQuesto genere \u00e8 esclusivo dell'Asia orientale e tropicale, in particolare Cina e Giappone.\nDescrizione.\nLe specie appartenenti al genere \"Lithocarpus\" sono piante legnose, a portamento arboreo o arbustivo.\nLe foglie sono coriacee, sempreverdi, alterne, semplici, a margine intero o dentato.\nI fiori maschili e femminili sono separati, anche se possono coesistere sulla stessa pianta. I fiori maschili sono raccolti in infiorescenze allungate (\"amenti\").\nI frutti sono tecnicamente delle noci. Il loro aspetto \u00e8 simile alle ghiande, con una cupola estremamente dura (da cui il nome del genere).\nA parte la cupola, il frutto \u00e8 commestibile in alcune specie, ma in altre \u00e8 immangiabile, generalmente a causa del sapore eccessivamente amaro.\nTassonomia.\nIl genere \"Lithocarpus\" fu definito da Blume nel 1825 e comprende oltre 300 specie.\nNel 1866 Anders Sandoe Oersted propose di attribuire una parte delle specie a un genere di nuova istituzione, \"Pasania\". Questa scelta non \u00e8 generalmente seguita e \"Pasania\" \u00e8 oggi considerato sinonimo di \"Lithocarpus\".\nSono state proposte anche altre suddivisioni del genere, e alcune sono ancora in discussione. Una specie precedentemente attribuita a questo genere \u00e8 \"Notholithocarpus densiflorus\", presente in America del Nord (California e Oregon), ora parte di un genere monospecifico a s\u00e9.\nUsi.\nAlcune specie di questo genere sono impiegate per scopi ornamentali.\nLa corteccia della quercia del tannino (\"Lithocarpus densiflorus\") \u00e8 ricca di tannino e veniva impiegata un tempo per estrarre tannino destinato alla concia delle pelli.\n\"Lithocarpus edulis\" produce frutti commestibili."}
{"id": "300082", "revid": "767487", "url": "https://it.wikipedia.org/wiki?curid=300082", "title": "Pietra Montecorvino", "text": "Biografia.\nDebutta nel 1983 nel film di Renzo Arbore \"\". Nel film interpreta anche la canzone \"Sud\", che rivela le sue doti vocali.\nLavora allo spettacolo musicale \"Acqua acqua foco foco\" di Eugenio Bennato, che viene rappresentato al Carnevale di Venezia e compie una tourn\u00e9e internazionale in Francia e in Argentina.\nNel 1988 \u00e8 protagonista nel film \"Cavalli si nasce\" con David Riondino e Paolo Hendel, per la regia di Sergio Staino.\nNello stesso anno incide il primo 45 giri, \"Una citt\u00e0 che vola/Tutta pe' mme\", e collabora con Angelo Branduardi, duettando nelle canzoni \"Frutta\", \"Tango\" e \"Barbablu\" contenute nel suo album \"Pane e rose\", e nelle relative versioni in francese presenti nell'album \"Du pain et des roses\". Partecipa anche al Tour International legato al disco.\nNel 1989 \u00e8 di nuovo interprete di un'opera musicale di Eugenio Bennato, \"A sud di Mozart\" con la regia di Bruno Colella.\nIl suo primo album vero e proprio risale al 1991: si intitola \"Segnorita\" ed \u00e8 scritto dai fratelli Eugenio ed Edoardo Bennato. Lo stesso anno vince la Targa Tenco come \"Miglior interprete dell'anno\".\nNel 1992 \u00e8 al Festival di Sanremo con Peppino Di Capri con \"Favola Blues\". L'anno successivo esce il secondo album \"Voce di Pietra\" contenente la canzone \"Mur\u00ec,\" con la quale la cantante partecip\u00f2 al Festivalbar.\nNel 2000 pubblica la raccolta intitolata \"Del mio meglio\" e l'album \"La stella del cammino\".\nNel 2004 esce l'album \"Napoli mediterranea\", cui fa seguito nel 2005 \"Seguendo Virgilio - Dentro e fuori dal Quartetto Cetra\", omaggio a Virgilio Savona del Quartetto Cetra, album in cui vari artisti rivisitano alcuni brani di Savona. Tra questi anche Pietra, con il brano \"I ricordi della sera\".\nNel 2009 esce l'album \"Italiana\" che contiene il meglio della canzone italiana degli ultimi quarant'anni, reinterpretata con strumenti e sonorit\u00e0 etniche e del mondo arabo.\nNell'estate 2009 Pietra Montecorvino si esibisce con un piccolo concerto a Tripoli, nell'ambito della Giornata dell'amicizia italo-libica, alla presenza del leader libico Gheddafi e il Presidente del governo italiano Silvio Berlusconi.\nNel 2010 \u00e8 tra le protagoniste del film \"Passione\" di John Turturro. Nel film Pietra canta tre canzoni: \"Nun te scurd\u00e0\" con Raiz, \"Dove sta Zaz\u00e0\" e \"Come facette mammeta\".\nIl 5 giugno 2014 esce il disco \"Esagerata\", composto da brani inediti scritti da Eugenio Bennato e Enzo Gragnaniello, e che vede duettare l'artista con Raiz in una nuova versione di \"Sud\", prima sua interpretazione del 1983.\nNel 2015 esce il CD \"Pietra a met\u00e0\", interamente composto da noti brani di Pino Daniele, cantautore scomparso all'inizio di quell'anno.\nNel suo album \"Colpa mia\" del 2017 sono coinvolti musicisti come Salvio Vassallo, Tonino Carotone e il figlio di Pietra, Fulvio Bennato."}
{"id": "300109", "revid": "287204", "url": "https://it.wikipedia.org/wiki?curid=300109", "title": "Xine", "text": "xine (pronunciato ufficialmente \"csin\", come il nome inglese \"Maxine\" senza \"Ma\") \u00e8 un lettore multimediale libero per Unix pubblicato sotto GNU General Public License. Supporta l'esecuzione di CD, DVD, Video CD e di file multimediali come AVI, WMV, MOV, MP3, FLAC, Theora, Speex, e Vorbis.\nxine \u00e8 basato su una libreria condivisa (xine-lib) che supporta vari player front-end, come per esempio Kaffeine. Per decodificare i dati multimediali xine usa le librerie dal progetto FFmpeg o dei codec binari.\nUn'ottima caratteristica di xine \u00e8 la possibilit\u00e0 di correggere la sincronizzazione audio-video durante l'esecuzione. Questo \u00e8 un problema comune quando il PC \u00e8 lento ad accedere ai dati o usa differenti orologi per l'audio e per il video (ad esempio quando registriamo un video dalla scheda TV ma l'audio proviene dalla scheda audio). Questo permette di vedere le registrazioni danneggiate, che risulterebbero insopportabili se viste fuori sincrono."}
{"id": "300110", "revid": "2225", "url": "https://it.wikipedia.org/wiki?curid=300110", "title": "Resincronizzazione Ventricolare", "text": ""}
{"id": "300113", "revid": "22475", "url": "https://it.wikipedia.org/wiki?curid=300113", "title": "K Desktop Environment", "text": ""}
{"id": "300116", "revid": "44627", "url": "https://it.wikipedia.org/wiki?curid=300116", "title": "Ortogonale", "text": ""}
{"id": "300117", "revid": "729795", "url": "https://it.wikipedia.org/wiki?curid=300117", "title": "Divisione Julia", "text": ""}
{"id": "300120", "revid": "16073", "url": "https://it.wikipedia.org/wiki?curid=300120", "title": "Perpendicolari", "text": ""}
{"id": "300121", "revid": "16073", "url": "https://it.wikipedia.org/wiki?curid=300121", "title": "Ortogonali", "text": ""}
{"id": "300124", "revid": "78273", "url": "https://it.wikipedia.org/wiki?curid=300124", "title": "Wha wha", "text": ""}
{"id": "300126", "revid": "322321", "url": "https://it.wikipedia.org/wiki?curid=300126", "title": "Chiesa cattolica in Svezia", "text": "La Chiesa cattolica in Svezia \u00e8 parte della Chiesa cattolica, sotto la guida spirituale del Papa e della Santa Sede.\nIn un Paese in massima parte protestante, la comunit\u00e0 cattolica \u00e8 fortemente minoritaria, rappresentando nel 2015 solo l'1,15% della popolazione.\nStoria.\nIl primo tentativo di introduzione del cristianesimo in Svezia fu operato da sant'Ansgario, in seguito arcivescovo di Amburgo-Brema, che su richiesta dei nobili svedesi e con mandato dell'imperatore Ludovico il Pio, si rec\u00f2 nell'830 a Birka, presso il lago M\u00e4laren, dove predic\u00f2 per oltre un anno. Ma l'opera di sant'Ansgario e del successore Rimbert non ebbe conseguenze durature.\nSolo con gli inizi dell'XI secolo l'opera di evangelizzazione del Paese riprese con missionari tedeschi e anglosassoni: nel 1008 il re Olof si fece battezzare e qualche anno dopo venne eretta la prima diocesi svedese, quella di Skara. Seguirono altre sedi episcopali: V\u00e4xj\u00f6, V\u00e4ster\u00e5s, Uppsala, Link\u00f6ping e Str\u00e4ngn\u00e4s. Nel sud della Svezia, territorio dipendente dalla corona danese, sorse nel 1060 la diocesi di Lund, che nel 1104 divenne sede metropolitana per tutti i territori del Nord Europa, ed in seguito della Chiesa danese.\nNel 1152 il cardinale Nicholas Breakspear, futuro papa Adriano IV, visit\u00f2 la Chiesa di Svezia ed indisse un sinodo a Link\u00f6ping, che pose le basi per l'indipendenza ecclesiastica della chiesa svedese. Nel 1164 papa Alessandro III eresse la sede di Uppsala a sede metropolitana, distaccandola dell'arcidiocesi di Lund. Dall'arcidiocesi di Uppsala dipendeva anche la diocesi di \u00c5bo in Finlandia. Tra i santi pi\u00f9 popolari della Svezia si ricorda santa Brigida, proclamata compatrona d'Europa da papa Giovanni Paolo II nel 1999.\nCon l'avvento della riforma protestante, l'intera Chiesa svedese pass\u00f2 al luteranesimo, con Gustavo I nacque la Chiesa di Svezia e la Chiesa cattolica fu messa fuorilegge, ed ogni conversione al cattolicesimo era punita con la perdita dei diritti civili e con l'esilio.\nNel 1780 il re Gustavo III concesse la libert\u00e0 di culto agli stranieri che desideravano stabilirsi nel Paese. Ci\u00f2 permise alla Santa Sede di istituire il 23 settembre 1783 il vicariato apostolico di Svezia. Nel 1860 ebbe termine questa legislazione ed ai cattolici fu permessa piena e completa libert\u00e0 di culto.\nIl vicariato apostolico di Svezia fu elevato al rango di diocesi, con il nome di diocesi di Stoccolma, il 29 giugno 1953.\nNel 2016 \u00e8 stata canonizzata la svedese Maria Elisabeth Hesselblad, fondatrice del capitolo svedese dell'ordine religioso delle brigidine.\nNel 2017 \u00e8 stato creato cardinale, per la prima volta nella storia, il vescovo di Stoccolma Anders Arborelius.\nOrganizzazione territoriale.\nTutto il territorio dello stato \u00e8 compreso nella diocesi di Stoccolma, il cui vescovo \u00e8 membro della Conferenza episcopale della Scandinavia.\nPer i fedeli della Chiesa cattolica ucraina sono presenti sette cappellanie, che fanno parte dell'esarcato apostolico di Germania e Scandinavia.\nComposizione.\nGli appartenenti alla Chiesa cattolica in Svezia possono essere suddivisi in sei gruppi principali, dal pi\u00f9 grande al pi\u00f9 piccolo:\nI membri polacchi sono i pi\u00f9 numerosi, e nelle parrocchie spesso si incontrano persone di origine polacca. Nelle maggiori citt\u00e0 ci sono messe in polacco, e a Stoccolma le celebrazioni hanno luogo anche in una chiesa protestante, poich\u00e9 le chiese cattoliche sono troppo piccole. Circa un sacerdote su tre (42 su 150) \u00e8 nato in Polonia, e molti altri sono figli di polacchi o comunque polacchi di origine.\nI cattolici croati o dalla Bosnia ed Erzegovina hanno di solito sacerdoti del loro paese, e hanno visto un aumento durante le guerre in Jugoslavia successive alla dissoluzione del paese.\nI cattolici di lingua spagnola provengono dal Sud America, spesso dal Cile, e molti sono rifugiati con difficolt\u00e0 di integrazione. Poich\u00e9 molti erano marxisti non hanno molti legami con la Chiesa. Altri immigrati sono messicani.\nDagli anni ottanta si \u00e8 avuto in aumento dell'immigrazione dal Medio Oriente e nella periferia di Stoccolma ogni domenica ci sono molte liturgie secondo il rito melchita, maronita, caldeo cattolico, armeno cattolico e siriano cattolico. Ci sono anche preti di origine svedese ordinati secondo questi riti, il primo dei quali \u00e8 stato ordinato nell'agosto del 2002 a Beirut (i cattolici armeni sono spesso provenienti dalla Polonia).\nNunziatura apostolica.\nLa delegazione apostolica in Scandinavia fu eretta il 1\u00ba marzo 1960 con il breve \"Apostolici muneris\" di papa Giovanni XXIII. Essa aveva giurisdizione sui seguenti Paesi del Nordeuropa: Svezia, Danimarca, Norvegia, Finlandia ed Islanda. Sede della delegazione era la citt\u00e0 di Copenaghen.\nLa nunziatura apostolica di Svezia \u00e8 stata istituita il 1\u00ba agosto 1982 con il breve \"Quantum denique\" di papa Giovanni Paolo II. Il nunzio apostolico, che ricopre lo stesso incarico anche per gli altri Paesi gi\u00e0 compresi nella delegazione apostolica in Scandinavia, risiede a Djursholm, in Svezia."}
{"id": "300127", "revid": "1543377", "url": "https://it.wikipedia.org/wiki?curid=300127", "title": "Kaffeine", "text": "Kaffeine \u00e8 un completo lettore multimediale per sistemi Unix-like che usano KDE (K Desktop Environment).\nIl back-end predefinito di Kaffeine \u00e8 basato sulla xine-lib. Pu\u00f2 anche usare KPlayer se installato. Con la versione 0.7 \u00e8 stato aggiunto il supporto a Gstreamer, e ora \u00e8 in grado di utilizzare i tre pi\u00f9 usati media framework per Linux. Questi tre media framework permettono di riprodurre quasi tutti i formati audio e video, tuttavia alcuni di questi sono eseguibili con codec proprietari.\nPermette lo streaming online e l'esecuzione di DVB, DVD, VCD e CD audio.\nTramite il pacchetto Kaffeine-mozilla \u00e8 possibile integrare il player in Firefox o derivati.\nKaffeine \u00e8 stato il lettore multimediale predefinito in KDE 3 sostituito in KDE 4 da Dragon Player."}
{"id": "300133", "revid": "16953", "url": "https://it.wikipedia.org/wiki?curid=300133", "title": "Pasania", "text": ""}
{"id": "300134", "revid": "1305772", "url": "https://it.wikipedia.org/wiki?curid=300134", "title": "Columella", "text": ""}
{"id": "300135", "revid": "228587", "url": "https://it.wikipedia.org/wiki?curid=300135", "title": "Redirezione", "text": "La redirezione, in informatica, \u00e8 la deviazione dei canali standard (\"standard input\", \"standard output\" e \"standard error\") di un dato comando verso destinazioni (o da sorgenti, nel caso dello \"standard input\") che sono diverse da quelle predefinite. \nEsempi.\nLa redirezione \u00e8 tipica di molte \"shell\" testuali, ed in esse si pu\u00f2 effettuare inserendo appositi \"caratteri di redirezione\" tra i comandi. La sintassi tipica \u00e8 la seguente:\n \"comando\" &gt; \"nome_file\"\nNell'esempio precedente viene eseguito \"comando\" ed il suo \"standard output\" viene scritto nel file \"nome_file\". In modo simile si pu\u00f2 fornire ad un comando dei dati sullo \"standard input\":\n \"comando\" &lt; \"nome_file\"\nIn questo caso \"comando\" viene eseguito elaborando i dati presenti nel file \"nome_file\". \nDa notare che lo \"standard output\" di un comando pu\u00f2 essere fornito direttamente come \"standard input\" di un comando successivo interponendo tra essi una barra verticale (\"codice_1\"), ad esempio:\n \"comando1\" | \"comando2\"\nQui viene eseguito \"comando1\" ed il suo output diventa l'input per \"comando2\" (il cui output pu\u00f2 essere a sua volta ridirezionato). In questo caso si parla di \"pipeline software\".\nFunzione \"appendi\".\nIn bash, come in altre \"shell\" testuali, \u00e8 possibile usare dei caratteri di redirezione che aggiungono lo \"standard output\" del comando al termine di un file invece di sovrascriverne il contenuto. Ad esempio:\n \"comando\" \u00bb \"nome_file\"\naggiunge (\"append\" in inglese) l\"'output\" di \"comando\" al contenuto del file \"nome_file\". Se esso non esiste, sar\u00e0 creato.\nQuesta funzione viene tipicamente usata negli script di \"shell\" per realizzare dei file di log che tengono traccia delle attivit\u00e0 svolte.\nFunzione \"here document\" (\"documento sul posto\").\nNelle \"shell\" testuali dei sistemi Unix e Unix-like \u00e8 normalmente disponibile anche un tipo di redirezione che permette di specificare direttamente del testo su pi\u00f9 righe come \"standard input\" ad un comando. Ad esempio:\n \"comando\" \u00ab \"marcatore\"\n linea1\n linea2\n \"marcatore\"\n\"marcatore\" \u00e8 una singola parola arbitraria (tipicamente codice_2, da \"end of file\"). Tutte le linee di testo comprese tra le due occorrenze di \"marcatore\" (l'ultima occorrenza deve apparire da sola su una linea) saranno fornite sullo \"standard input\" a \"comando\". \nNormalmente il testo \u00e8 soggetto alla sostituzione di variabili e di comandi tipiche delle \"shell\" testuali, tranne quando \"marcatore\" \u00e8 specificato tra virgolette doppie o apici singoli. Ad esempio:\n numero=42\n cat \u00ab EOF\n Il numero \u00e8 $numero\n La data di oggi \u00e8 `date`\n EOF\nfornisce a \"cat\" il testo compreso tra le due occorrenze di codice_2, sostituendo la variabile codice_4 con il suo valore, e sostituendo l'espressione codice_5 con l'output del comando date."}
{"id": "300136", "revid": "2050041", "url": "https://it.wikipedia.org/wiki?curid=300136", "title": "Democrazia elettronica", "text": ""}
{"id": "300141", "revid": "124018689", "url": "https://it.wikipedia.org/wiki?curid=300141", "title": "Ernesto Cardenal", "text": "Protagonista della rivoluzione sandinista in Nicaragua del 1979, ministro della cultura dal 1979 al 1987, \u00e8 stato tra i massimi esponenti della teologia della liberazione e fondatore della comunit\u00e0 religiosa dell'isola di Solentiname dove ha vissuto dieci anni. Nel 1984 gli fu proibito da Papa Giovanni Paolo II di amministrare i sacramenti, riabilitato poi da Papa Francesco nel 2019.\nBiografia.\nNato in una ricca famiglia di Granada, in Nicaragua, cugino di primo grado del poeta Pablo Antonio Cuadra, Cardenal studi\u00f2 Lettere dapprima all'Universit\u00e0 di Managua e poi, tra il 1942 e il 1946, in Messico. Si trasfer\u00ec quindi a New York per completare gli studi (1947 \u2013 1949) e fino al 1950 viaggi\u00f2 attraverso l'Italia, la Spagna e la Svizzera.\nTornato in patria, milit\u00f2 nella resistenza contro il regime di Anastasio Somoza Garc\u00eda, che era sostenuto dagli Stati Uniti, e nel 1954 partecip\u00f2 alla \"Rivoluzione di Aprile\", un tentativo fallito di mettere fine alla dittatura in Nicaragua.\nConvertitosi al cattolicesimo nel 1956, Cardenal decise di entrare come novizio nel monastero trappista di \"Nostra Signora\" a Gethsemani (in Kentucky), dove fu discepolo del religioso e poeta Thomas Merton. Lasci\u00f2 l'abbazia nel 1959 per completare gli studi teologici a Cuernavaca, in Messico, dove venne ordinato sacerdote nel 1965.\nFu cofondatore della comunit\u00e0 religiosa, quasi monastica, prevalentemente contadina, di Solentiname, su un'isola nel Lago Nicaragua, dove predic\u00f2 la non-violenza appresa da Merton e dove fond\u00f2 anche una colonia, chiamata degli artisti, dedicata alla pittura e alla scultura e visitata molte volte da artisti e scrittori della regione come Willarson Brandt, Julio Cort\u00e1zar, Asilia Guill\u00e9n e Aedes Margarita. Fu l\u00ec che fu scritto il libro \"El Evangelio en Solentiname\" (Il Vangelo in Solentiname).\nCardenal ha collaborato strettamente con il Frente Sandinista de Liberaci\u00f3n Nacional (FSLN) nel lavoro per rovesciare il regime di Anastasio Somoza Debayle. Scoperta la sua appartenenza al FSLN, fu costretto a rifugiarsi all'estero: divenne ambasciatore dell'opposizione sandinista all'Avana (Cuba).\nFavorevole ad una \"rivoluzione senza vendetta\", il 19 luglio 1979 entr\u00f2 a Managua con le truppe rivoluzionarie abbattendo il regime di Anastasio Somoza Debayle (figlio del precedente presidente); venne nominato ministro della Cultura dal nuovo governo guidato da Daniel Ortega mentre il fratello. Fernando Cardenal, anche lui sacerdote cattolico nell'ordine dei gesuiti, divent\u00f2 ministro dell'Educazione. Nel 1983, durante la sua visita in Nicaragua, papa Giovanni Paolo II lo invit\u00f2 pubblicamente a dimettersi; essendosi rifiutato, fu in seguito sospeso \"a divinis\". Continu\u00f2 a rivestire la carica fino al 1987, quando il suo ministero venne soppresso per ragioni finanziarie. Due anni prima, su invito di \"Collettivo R\", diretto da Luca Rosi, si rec\u00f2 a Firenze dove tenne, tra l'altro, un recital. Lesse e furono lette poesie sue e di numerosi autori latinoamericani.\nNel 1989 Ernesto Cardenal fond\u00f2 con l'attore Dietmar Sch\u00f6nherr a Granada la Casa de los Tres Mundos, un progetto di cultura e sviluppo.\nCardenal abbandon\u00f2 il FSLN nel 1994, in polemica con quella che lui interpret\u00f2 come deriva autoritaria nella gestione del partito da parte di Daniel Ortega, definendo quella gestione \"una rapina del popolo\" e la dittatura \"non un movimento rivoluzionario\". Divent\u00f2 membro del Movimiento de Renovaci\u00f3n Sandinista (MRS) che partecip\u00f2 alle elezioni generali del Nicaragua del 2006. Pochi giorni prima spieg\u00f2 la sua decisione in proposito: \"Penso che sia pi\u00f9 desiderabile un autentico capitalismo, come sarebbe quello di Eduardo Montealegre \u2014 il candidato presidenziale per l'Alleanza liberale nicaraguense, \"ndr\" \u2014 che una falsa rivoluzione\".\nNel febbraio 2019 \u00e8 stato riabilitato da Papa Francesco.\nCardenal \u00e8 morto il 1\u00ba marzo 2020 a 95 anni in seguito a complicazioni dovute a problemi di cuore e di reni.\nLa poesia.\nIl tema principale dell'opera di Cardenal \u00e8 l'oppressione nella societ\u00e0 contemporanea: scopo della sua poesia \u00e8 quello di motivare i suoi lettori ad agire per il cambiamento sociale. In Cardenal il cristianesimo \u00e8 inteso come denuncia dell'ingiustizia e profezia di riscatto.\nIl suo stile \u00e8 stato fortemente influenzato dai \"Cantos\" di Ezra Pound (accostamento di immagini diverse, contrasto tra passaggi poetici lirici e prosastici, l'enfatizzazione della relazione fra realt\u00e0 socioeconomica e spiritualit\u00e0).\nTra le sue opere, vanno ricordate: \"Hora 0\" e \"Gethsemany, Sky\" (1960); \"Epigramas\" (1961), considerato il suo capolavoro; \"Salmos\" (1964), parafrasi dei salmi biblici riletti in chiave contemporanea; \"Oraci\u00f3n por Marilyn Monroe y otros poemas\" (1965), denuncia dell'alienazione e della mercificazione del mondo capitalistico; \"El Estrecho Dudoso\" (1966) e \"Homenaje a los indios americanos\" (1969), dedicate al dramma storico dei nativi americani; \"Canto nacional\" e \"Or\u00e1culo sobre Managua\" (1973); \"Quetzalcoatl\" (1988), poema in cui l'evocazione delle antiche civilt\u00e0 precolombiane diventa una critica alla degradazione dei rapporti umani nel mondo capitalistico; \"Canto C\u00f3smico\", esteso ed originale poema del 1992, uno dei pi\u00f9 importanti prodotti dalla poesia latino-americana dopo il \"Canto Generale\" di Pablo Neruda.\nL'abilit\u00e0 tecnica e la rilevanza sociale della sua opera hanno contribuito a farlo considerare come uno dei pi\u00f9 importanti poeti latino-americani della seconda met\u00e0 del XX secolo. "}
{"id": "300160", "revid": "486946", "url": "https://it.wikipedia.org/wiki?curid=300160", "title": "Eonwe", "text": ""}
{"id": "300163", "revid": "1272592", "url": "https://it.wikipedia.org/wiki?curid=300163", "title": "Eva (nome)", "text": "Origine e diffusione.\nDeriva dal nome ebraico \u05d7\u05b7\u05d5\u05b8\u05bc\u05d4 (\"Chawwah\", \"Hauu\u00e2h\", \"Hawwah\"), che pu\u00f2 essere basato su \u05d7\u05d9\u05d4 (\"chayah\", \"vivere\", da cui anche Chaim) o su \u05d7\u05d5\u05d4 (\"chawah\", \"respirare\"), due termini peraltro etimologicamente correlati; il significato viene pertanto interpretato come \"essere vivente\", \"colei che d\u00e0 vita\" o \"vita\".\n\u00c8 portato, nell'Antico Testamento, da Eva, la prima donna, che fu ingannata dal serpente; in greco il suo nome venne adattato come \u0395\u1f54\u03b1 (\"Eua\"), anche se in alcuni casi venne completamente \"tradotto\" usando il nome Zoe, mentre in latino si us\u00f2 la forma \"Hava\" per l'Antico Testamento, ed \"Eva\" per il Nuovo.\nNonostante la potenziale connotazione negativa del personaggio biblico (Eva fu responsabile del peccato originale), il nome \u00e8 stato usato occasionalmente gi\u00e0 durante il Medioevo. Nei paesi di lingua inglese le forme Eva ed Eve sono state riportate in auge durante il XIX secolo.\nIn gallese il nome Aoife viene usato talvolta come variante di Eva, per\u00f2 ha un'origine differente.\nOnomastico.\nL'onomastico pu\u00f2 essere festeggiato il 6 settembre, in ricordo di sant'Eva, vergine e martire a Dreux; con questo nome si ricordano anche, alle date seguenti:"}
{"id": "300164", "revid": "712828", "url": "https://it.wikipedia.org/wiki?curid=300164", "title": "La Testa di porco", "text": ""}
{"id": "300171", "revid": "1442080", "url": "https://it.wikipedia.org/wiki?curid=300171", "title": "Umberto Caligaris", "text": "Leg\u00f2 la sua attivit\u00e0 calcistica principalmente a due squadre: e , ottenendo con quest'ultima i suoi principali successi durante i suoi 8 anni di militanza a cavallo degli anni 20 e 30 del XX secolo. Vincitore di cinque campionati di Serie A, Caligaris form\u00f2\u00a0\u2013 assieme al portiere Gianpiero Combi e al terzino Virginio Rosetta, tutti e tre compagni di squadra nella Juventus e nazionale\u00a0\u2013 quella che \u00e8 ritenuta dalla stampa specializzata come la miglior linea difensiva di tutti i tempi espressa nel calcio italiano nonch\u00e9 una delle migliori nella storia della disciplina.\n\u00c8 stato a lungo il giocatore con pi\u00f9 presenze nella storia della nazionale italiana: il suo record di 59 incontri, stabilito nel corso degli anni 1930, verr\u00e0 battuto da Giacinto Facchetti nel 1971.\nCarriera.\nGiocatore.\nClub.\nEsord\u00ec a 12 anni nelle squadre libere della nat\u00eca Casale Monferrato, iniziando nell'oratorio del Valentino e poi nello Sparta F.C. Nel 1918 \u00e8 campione casalese nei 100 metri piani e nel salto in lungo. Nel 1919 si diplom\u00f2 ragioniere.\nNel 1919, ad Alessandria, con lo Sparta F.C. vinse il torneo \"Brezzi\" e fu subito preso dal . Crebbe calcisticamente tra le file dei nerostellati, con i quali esord\u00ec diciottenne nella Prima Categoria (la massima serie dell'epoca, prima dell'istituzione della Prima Divisione e successivamente della Serie A) il 12 ottobre 1919, nella vittoriosa partita interna contro il (3-1).\nNel 1921 divenne il capitano del Casale. Con la maglia nerostellata disput\u00f2 vari campionati ottenendo due qualificazioni alle semifinali interregionali del Nord, senza mai tuttavia riuscire ad andare oltre.\nNel 1928 pass\u00f2 ai corregionali della , dove torn\u00f2 a formare la celeberrima coppia di terzini con Rosetta, che gi\u00e0 da qualche anno si formava in nazionale. I due, con Gianpiero Combi tra i pali e con il quale formarono una difesa eccezionale, divennero uno dei terzetti pi\u00f9 famosi della storia del calcio italiano, che contribu\u00ec ai 5 scudetti consecutivi vinti dal club bianconero tra il 1930 e il 1935, il cosiddetto \"Quinquennio d'oro\".\nIl 28 ottobre 1930, con un telegramma inviatogli dalla Federcalcio, fu nominato Cavaliere della Corona d'Italia.\nNel 1935 lasci\u00f2 i bianconeri, sostituito dal giovane emergente Alfredo Foni, passando al nel doppio ruolo di allenatore e giocatore, prima di ritirarsi dal calcio giocato nel 1937.\nNazionale.\nFu convocato appena ventenne in nazionale, con cui esord\u00ec il 15 gennaio 1922 contro l' nell'incontro finito 3-3, al fianco di Renzo De Vecchi. Chiuso nel suo ruolo di terzino sinistro dal succitato giocatore genoano, nei suoi primi anni in azzurro si altern\u00f2 spesso nel ruolo di terzino destro con Virginio Rosetta. Prese parte alla spedizione olimpica azzurra ai Giochi di e , vincendo in quest'ultima partecipazione la medaglia di bronzo.\nDopo la vittoria in Coppa Internazionale nel 1930, venne convocato da Vittorio Pozzo per il durante il quale per\u00f2 non disput\u00f2 alcuna partita; infatti la sua ultima gara in azzurro, come la prima, fu contro la nazionale austriaca l'11 febbraio 1934. Fu questo un dispiacere per Caligaris, il quale voleva raggiungere la cifra delle 60 presenze in azzurro disputando una gara nei campionati mondiali.\nTuttavia con 59 presenze (di cui 16 da capitano) fu a lungo il detentore del record di gare nella nazionale italiana, quando super\u00f2 le 47 presenze di Adolfo Baloncieri: il primato rimase suo fino al 1971, quando venne a sua volta superato da Giacinto Facchetti. Inoltre \u00e8 stato il primo giocatore italiano a sbagliare un rigore in nazionale.\nAllenatore.\nLa sua prima stagione in panchina a non fu delle migliori, in quanto la squadra retrocesse in Serie B; l'anno successivo invece concluse il campionato cadetto all'ottavo posto. Durante la stagione 1936-1937 a Brescia, inoltre, fu colpito da una grave setticemia e salvato a stento. Ripresosi, and\u00f2 ad allenare la .\nAllen\u00f2 successivamente il , prima di tornare alla nei campionati del 1939-1940 e del 1940-1941, quest'ultimo solamente iniziato prima dell'improvvisa e prematura scomparsa. Il 19 ottobre 1940 Caligaris riscese in campo in una gara tra vecchie glorie bianconere, insieme ai suoi vecchi compagni di reparto Gianpiero Combi e Virginio Rosetta, ma dopo pochi minuti di gioco fu costretto a lasciare il campo: portato in ospedale, fu stroncato da un aneurisma. Il commissario tecnico della nazionale, Vittorio Pozzo, gli dedic\u00f2 sulla \"Stampa\" un articolo commemorativo dal titolo \"Un gladiatore\". Al suo posto, subentr\u00f2 sulla panchina della Juventus Federico Munerati.\nIniziative commemorative.\nCaligaris ha ricevuto sepoltura nel cimitero di Casale Monferrato; tempo dopo, al suo fianco venne sepolto un altro campione della disciplina, Eraldo Monzeglio.\nNel 1973, su iniziativa della , gli venne dedicato uno dei campi di allenamento del club bianconero, siti di fronte allo stadio Comunale di Torino. Anni dopo la sua citt\u00e0 nat\u00eca, Casale, gli dedic\u00f2 un torneo giovanile, mentre la Juventus, sua ex squadra, nel 2011 gli ha dedicato una delle 50 stelle commemorative presenti nella \"Walk of Fame\" bianconera allo Juventus Stadium."}
{"id": "300172", "revid": "287204", "url": "https://it.wikipedia.org/wiki?curid=300172", "title": "Lothar Matthaus", "text": ""}
{"id": "300173", "revid": "1226", "url": "https://it.wikipedia.org/wiki?curid=300173", "title": "Quattro libri dell'architettura", "text": ""}
{"id": "300182", "revid": "22643", "url": "https://it.wikipedia.org/wiki?curid=300182", "title": "Aeroporto di Lamezia-Sant'Eufemia", "text": ""}
{"id": "300188", "revid": "712828", "url": "https://it.wikipedia.org/wiki?curid=300188", "title": "Torre di Divinazione", "text": ""}
{"id": "300190", "revid": "2519", "url": "https://it.wikipedia.org/wiki?curid=300190", "title": "Jacopo Muzio Attendolo", "text": ""}
