{"id": "382896", "revid": "60765", "url": "https://it.wikipedia.org/wiki?curid=382896", "title": "John Wallis", "text": "Wallis ha contribuito allo sviluppo del calcolo infinitesimale. Tra il 1643 e il 1689 \u00e8 stato capo crittografo del Parlamento del Regno Unito e successivamente della corte reale. A lui si attribuisce anche l'introduzione del simbolo \u221e che denota il concetto matematico di infinito.\nBiografia.\nJohn Wallis nacque ad Ashford nel Kent, il 23 novembre 1616, terzo di cinque figli del reverendo John Wallis e di Joanna Chapman. Fu inizialmente istruito in una scuola locale di Ashford, ma si trasfer\u00ec alla scuola di James Movat a Tenterden nel 1625 a seguito dello scoppio della peste. Wallis inizi\u00f2 a studiare matematica nel 1631, alla scuola Martin Holbeach di Felsted; gli piacque la materia, ma il suo studio era non convenzionale: \u00abla matematica, ai nostri tempi, non era tanto considerata sotto l'aspetto accademico, ma piuttosto sotto quello operativo\u00bb.\nVolendolo far diventare un medico, nel 1632 venne mandato presso l'Emmanuel College di Cambridge, un collegio fondato specificamente per l'istruzione degli ecclesiastici puritani. L\u00ec tenne un \"atto\" sulla dottrina della circolazione del sangue; fu quella la prima occasione in Europa in cui questa teoria venne pubblicamente discussa in un confronto. Comunque, il suo principale interesse rimaneva la matematica. Ricevette il diploma di arte nel 1637 e consegu\u00ec un Master nel 1640, dopo aver preso i voti. Wallis fu insignito di una borsa di studio al Queens College di Cambridge nel 1644, alla quale dovette rinunciare a seguito del suo matrimonio con Susanna Glyde, avvenuto il 14 marzo 1645.\nIn tutto questo tempo, Wallis aveva aderito al partito dei Puritani, al quale egli diede grande contributo decifrando i messaggi della monarchia. La qualit\u00e0 della crittografia a quel tempo era di vario tipo; nonostante i successi individuali di matematici come Fran\u00e7ois Vi\u00e8te, la teoria che sta alla base dei codici cifrati e della loro analisi era poco compresa. La maggior parte dei metodi per codificare i messaggi era realizzata \"ad hoc\" e si basava su di un algoritmo segreto, in opposizione ai sistemi basati su di una chiave variabile. Wallis comprese che i secondi erano di gran lunga pi\u00f9 sicuri dei primi. Egli li ritenne \"infrangibili\", sebbene non fosse cos\u00ec fiducioso in questa asserzione da incoraggiare la decodifica di algoritmi crittografici. Egli si preoccup\u00f2 dell'uso dei messaggi cifrati da parte di nazioni straniere; rifiut\u00f2, ad esempio, la richiesta fattagli da Gottfried Leibniz nel 1697 di insegnare crittografia agli studenti di Hannover.\nTornato a Londra, venne nominato cappellano della chiesa di San Gabriel nel 1643; Wallis si un\u00ec al gruppo di scienziati che sarebbe poi diventato la Royal Society. Fu finalmente capace di appagare i suoi interessi matematici, acquisendo la padronanza del testo di William Oughtred \" Clavis Mathematicae \" in solo poche settimane, nel 1647. Egli cominci\u00f2 presto a scrivere i suoi trattati, che riguardavano una vasta serie di tematiche: in tutta la sua vita, Wallis diede contributi significativi alla trigonometria, al calcolo, alla geometria, e all'analisi delle serie infinite.\nJohn Wallis si un\u00ec ai Presbiteriani moderati nel firmare la rimostranza contro l'esecuzione di Carlo I, che gli cost\u00f2 la duratura ostilit\u00e0 degli Independentisti. Nonostante la loro opposizione, nel 1649 venne nominato Professore saviliano di Geometria all'Universit\u00e0 di Oxford, dove visse fino alla morte, avvenuta il 28 ottobre del 1703. Oltre ai suoi lavori matematici, scrisse di teologia, logica, grammatica inglese e filosofia; fu il primo ad ideare un sistema per insegnare ai sordomuti.\nMatematica.\nNel 1655 Wallis pubblic\u00f2 un trattato sulle sezioni coniche, in cui esse vennero definite analiticamente. Questo \u00e8 il primo libro nel quale queste curve vengono considerate e definite come curve di secondo grado. Ci\u00f2 contribu\u00ec a rimuovere alcune delle comprensibili difficolt\u00e0 e alcuni dei punti oscuri del lavoro di Ren\u00e9 Descartes sulla geometria analitica.\nNel 1656 venne pubblicata l'opera pi\u00f9 importante di Wallis, \"Arithmetica Infinitorum\". In questo trattato furono sistematizzati ed estesi i metodi dell'analisi di Descartes e di Cavalieri, ma alcuni concetti rimanevano aperti alla critica. Egli inizi\u00f2, dopo una breve trattazione delle sezioni coniche, sviluppando la notazione standard per le potenze, estendendole dai numeri interi positivi ai numeri razionali:\nTralasciando le numerose applicazioni algebriche di questa scoperta, egli prosegu\u00ec cercando, tramite integrazione, l'area racchiusa tra la curva \" y \" = \" x \" \" m \" , l'asse \" x \", ed ogni ascissa \" x \" = \" h \", e dimostr\u00f2 che il rapporto tra quest'area e quella del parallelogramma sulla stessa base e avente stessa altezza \u00e8 1/(\" m \"+1). Egli assunse che lo stesso risultato sarebbe stato valido anche per la curva \" y \" = \"ax\"\" m\", dove \"a\" \u00e8 una costante, e \" m \" un numero positivo o negativo; ma discusse solamente il caso della parabola, in cui \"m\" = 2, e dell'iperbole, in cui \"m\" = \u22121. Nell'ultimo caso, la sua interpretazione del risultato \u00e8 errata.\nEgli mostr\u00f2 poi che risultati simili possono essere scritti per tutte le curve della forma:\ne quindi che, se l'ordinata \"y\" di una curva pu\u00f2 essere sviluppata in potenze di \"x\", la sua area pu\u00f2 essere calcolata: perci\u00f2 afferm\u00f2 che se l'equazione della curva fosse \"y\" = \"x\"0 + \"x\"1 + \"x\"2 + ..., la sua area varrebbe \"x\" + x2/2 + \"x\"3/3 + ... Egli applic\u00f2 quindi ci\u00f2 alla quadratura delle curve \"y\" = (\"1\" \u2212 \"x\"2)0, \"y\" = (\"1\" \u2212 \"x\"2)1, \"y\" = (\"1\" \u2212 \"x\"2)2, ecc., nell'intervallo di estremi \"x\" = 0 e \"x\" = 1. Mostr\u00f2 che quelle aree valgono rispettivamente 1, 1/6, 1/30, 1/140, ecc. Consider\u00f2 poi curve della forma \"y\" = \"x\"1/m ed enunci\u00f2 il teorema secondo il quale l'area compresa tra questa curva e le rette \"x\" = 0 e \"x\" = 1 \u00e8 uguale all'area del rettangolo costruito sulla stessa base e avente la stessa altezza di \"m\" : \"m\" + 1. Ci\u00f2 equivale a calcolare:\nEgli illustr\u00f2 ci\u00f2 con la parabola, nel qual caso \u00e8 \"m\" = 2. Afferm\u00f2, ma non dimostr\u00f2, il risultato corrispondente per una curva della forma \"y\" = \"x\"p/q.\nWallis mostr\u00f2 una considerevole ingegnosit\u00e0 nel ridurre le equazioni di curve alle forme date sopra, ma, essendo lui poco pratico con il teorema binomiale, non pot\u00e9 effettuare la quadratura del cerchio, la cui equazione \u00e8:\nformula_14, poich\u00e9 non era in grado di sviluppare questo in potenze di \"x\". Egli formul\u00f2, comunque, il principio di interpolazione. Visto che, siccome l'ordinata del cerchio formula_14 \u00e8 la media geometrica tra le ordinate delle curve formula_16 e formula_17, si pu\u00f2 supporre che, come approssimazione, l'area del semicerchio formula_18 che \u00e8 formula_19 possa essere ottenuta come media geometrica tra i valori di:\nche sono 1 e formula_22; ci\u00f2 equivale a prendere formula_23 o 3.26... come valore di \u03c0. Ma, Wallis dissent\u00ec, abbiamo infatti una serie formula_24... e quindi il termine interpolato tra 1 e formula_25 deve essere scelto in modo tale da ottenere la legge di questa serie. Ci\u00f2, tramite un metodo elaborato, che non viene qui descritto in dettaglio, porta ad un valore del termine interpolato che \u00e8 equivalente a considerare:\nIn questo lavoro vengono discussi anche lo sviluppo e le propriet\u00e0 delle frazioni continue, argomento messo in risalto dall'utilizzo di questo tipo di frazioni ad opera di Brouncker.\nAlcuni anni pi\u00f9 tardi, nel 1659, Wallis pubblic\u00f2 un trattato contenente la soluzione dei problemi sulla cicloide proposti da Blaise Pascal. All'interno del trattato egli spieg\u00f2 incidentalmente come i principi da lui formulati nell\u2019\" Arithmetica Infinitorum\" potessero essere usati per la rettificabilit\u00e0 di curve algebriche; e diede una soluzione al problema di rettificare (cio\u00e8 di trovare la lunghezza) la parabola semi-cubica \"x\"3 = \"ay\"2 che era stata scoperta nel 1657 dal suo alunno William Neile. Poich\u00e9 tutti i tentativi di rettificare l'ellisse e l'iperbole erano stati (necessariamente) inefficaci, si era supposto che nessuna curva potesse essere rettificata, come Descartes aveva asserito. La spirale logaritmica era stata rettificata da Torricelli, ed era la prima linea curva (oltre al cerchio) la cui lunghezza era stata determinata, ma l'estensione di Neil e Wallis alle curve algebriche era romanzo. La cicloide fu la successiva curva ad essere rettificata; questo fu fatto da Christopher Wren nel 1658.\nAgli inizi del 1658 una scoperta simile, indipendente da quella di Neil, venne fatta da van Heura\u00ebt, e fu pubblicata da Frans van Schooten nella sua edizione della \"Geometria\" di Cartesio, nel 1659. Il metodo di Van Heura\u00ebt \u00e8 il seguente: egli consider\u00f2 la curva riferita agli assi ortogonali; supponiamo inoltre che (\"x\", \"y\") siano le coordinate di un punto su di essa, \"n\" sia la normale, e (\"x,\u03b7\") siano le coordinate di un altro punto preso in maniera tale che sia \"\u03b7:h = n:y\", dove h \u00e8 una costante; se \"ds\" \u00e8 l'elemento della lunghezza della curva richiesta, noi abbiamo da triangoli simili che \"ds: dx = n: y \". Perci\u00f2 \" h ds = \u03b7 dx \". Quindi se l'area della posizione del punto (\" x, \u03b7 \") pu\u00f2 essere trovata, la prima curva pu\u00f2 essere rettificata. Cos\u00ec Van Heura\u00ebt effettu\u00f2 la rettificazione della curva y 3 = ax 2 ma aggiunse che la rettificazione della parabola y 2 = ax \u00e8 impossibile, poich\u00e9 richiede la quadratura dell'iperbole. Le soluzioni date da Neil e Wallis sono piuttosto simili a quella di Van Heura\u00ebt, sebbene non enunci nessuna regola generale e l'analisi sia rozza. Un terzo metodo fu suggerito da Fermat nel 1660, ma risulta piuttosto inelegante e laborioso.\nLa teoria della collisione dei corpi fu proposta dalla Royal Society nel 1668 all'attenzione dei matematici. Wallis, Wren e Huygens spedirono soluzioni corrette e simili, tutte dipendenti da quella che oggi \u00e8 chiamata la conservazione del momento; ma, mentre Wren e Huygens confinarono la loro teoria a corpi perfettamente elastici, Wallis consider\u00f2 anche quelli non perfettamente elastici. Ci\u00f2 fu seguito nel 1669 da un lavoro sulla statica (baricentri), e nel 1670 da un lavoro sulla dinamica: questi offrirono una sintesi conveniente di quello che fu conosciuto poi sull'argomento.\nNel 1685 Wallis pubblic\u00f2 l'\"Algebra\", preceduta da un resoconto storico sullo sviluppo dell'argomento, contenente molte informazioni preziose. La seconda edizione, edita nel 1693 e che and\u00f2 a formare il secondo volume della sua \"Opera \", venne notevolmente ampliata. Questa algebra \u00e8 notevole poich\u00e9 contiene il primo uso sistematico di formule. Una magnitudine determinata \u00e8 rappresentata dal rapporto numerico che nasce all'unit\u00e0 dello stesso genere di magnitudine: cos\u00ec, quando Wallis volle comparare due lunghezze, consider\u00f2 che ognuna contenesse molte unit\u00e0 di lunghezza. Questo risulta pi\u00f9 chiaro notando che la relazione tra lo spazio descritto nel tempo da una particella che si muove con una velocit\u00e0 uniforme \u00e8 denotato da Wallis con la formula \" s \" = \" vt \", dove \" s \" \u00e8 il numero che rappresenta la relazione tra lo spazio descritto e l'unit\u00e0 di lunghezza; mentre gli scrittori precedenti avrebbero denotato la stessa relazione affermando quello che \u00e8 equivalente alla proposizione \"s1 : s2 = v1t1 : v2t2\". \u00c8 curioso osservare che Wallis rifiut\u00f2 come assurda l'idea attuale di ritenere un numero negativo valere meno di nulla, ma accett\u00f2 che fosse qualcosa di pi\u00f9 grande dell'infinito.\nNonostante questo, egli \u00e8 considerato inoltre colui che ha dato origine all'idea della linea della retta dei numeri, nella quale i numeri sono rappresentati geometricamente in una linea con i numeri positivi che aumentano verso destra e quelli negativi verso sinistra."}
{"id": "382900", "revid": "116088869", "url": "https://it.wikipedia.org/wiki?curid=382900", "title": "Teutoni", "text": "I T\u00e8utoni (in latino: \"Teutones\" o \"Teutoni\", in greco: \u03bf\u1f31 \u03a4\u03b5\u03cd\u03c4\u03bf\u03bd\u03b5\u03c2) erano secondo fonti romane un popolo germanico dell'antichit\u00e0, che originariamente viveva nello Jutland. I Teutoni emigrarono dallo Jutland assieme ai Cimbri intorno al 120 a.C. e si spinsero fino in Italia (vedi Guerre cimbriche).\nEtimologia del nome.\nIl nome \"Teutones\" o \"Teutoni\" tramandato dalle fonti greche e romane non permette di riconoscere una provenienza certa. Potrebbe essere tanto di origine celtica quanto protogermanica. Poich\u00e9 esisteva una grande quantit\u00e0 di lessemi simili, non \u00e8 possibile tracciare un collegamento ad una localit\u00e0 precisa.\nIl termine \u00e8 stato spesso collegato con l'etnonimo \"Deutsche\" (\"tedeschi\"), che risale ai termini in alto tedesco antico \"theodisk, diutsc\", i quali possedevano la radice germanica \"theoda\", che significa \"popolo\" o \"trib\u00f9\". Significava originariamente \"appartenente al popolo\" e \"che parla la lingua del popolo\".\nI geografi antichi videro a lungo nella denominazione \"Teutoni\" un nome collettivo per gli abitanti non celtici della costa del Mare del Nord o anche per l'interezza dei Germani.\nStoria.\nL'autore romano Plinio il Vecchio fu il primo a riportare che i Teutoni vivevano sulla costa occidentale dello Jutland, verosimilmente a sud dei Cimbri, e che in quei luoghi praticavano il commercio dell'ambra. Secondo gli autori antichi, una devastante marea costrinse i Teutoni ad abbandonare infine le loro aree di insediamento.\nQuando la trib\u00f9 dei Cimbri abbandon\u00f2 lo Jutland attorno al 120 a.C., anche i Teutoni decisero di spostarsi altrove. Questo indusse le trib\u00f9 a muoversi attraverso la Germania. La fortezza romana di Teutoburgium, circa 19 chilometri a nord della citt\u00e0 moderna di Vukovar, viene spesso citata come prova della loro presenza. Non \u00e8 tuttavia chiaro se i Teutoni si fossero subito uniti ai Cimbri, o se li seguissero ad una certa distanza. La loro partecipazione alla battaglia di Noreia nel 113 a.C. \u00e8 attestata in diverse fonti antiche. La migrazione attravers\u00f2 poi il Reno e, come riport\u00f2 Cesare, devast\u00f2 la Gallia, prima di subire una sconfitta da parte dei Belgi. I Germani si volsero allora contro le zone di insediamento romano e sconfissero un esercito romano nella Battaglia di Arausio nell'anno 105 a.C., dopodich\u00e9 i due popoli si divisero. Mentre i Cimbri si spostarono in direzione della Spagna, i Teutoni rimasero in Gallia. Solo due anni pi\u00f9 tardi tornarono ad unirsi per un attacco congiunto alla Repubblica romana, ma qui i Teutoni, guidati dal loro re Teutobod, subirono nel 102 a.C. una devastante sconfitta nella Battaglia di Aquae Sextiae da parte di Gaio Mario, nella quale vennero praticamente sterminati.\nDopo la battaglia i Teutoni non vengono pi\u00f9 nominati nelle fonti romane. Le parti dell'esercito teutone sopravvissute alla sconfitta si stabilirono presso la Mosa sotto il nome di \"Aduatuci\". Verosimilmente, ancora nel II - III secolo d.C. essi risiedevano nei dintorni del Meno.\nI Teutoni nella cultura di massa.\nDalle loro prime vittorie contro gli eserciti romani, si cre\u00f2 un collegamento fra i Teutoni ed il terrore che avevano generato, cos\u00ec che gli storici romani parlavano di \"furor teutonicus\", furore teutonico. A partire dalla tarda et\u00e0 carolingia, l'aggettivo latino \"teutonicus\" venne utilizzato per indicare la popolazione residente nell'Impero carolingio che non parlava una lingua romanza e nel corso del Medioevo, venne utilizzato come traduzione per \"deutsch\", tedesco (ad esempio, \"Ordo Teutonicus\", o ordine dei Cavalieri Teutonici, \u00e8 la traduzione di \"Deutscher Orden\").\nA volte, un \"tedesco tipico\" viene indicato anche come \"teutone\" o \"teutonico\", o nel senso di \"un uomo di forma possente e robusta\", o di \"deutscht\u00fcmelnd\", ovvero un individuo che accenti eccezionalmente i propri tratti caratteriali di tedesco. I concetti sono usati a scopo ironico."}
{"id": "382903", "revid": "124123", "url": "https://it.wikipedia.org/wiki?curid=382903", "title": "Tommaso d'Epiro", "text": "La reggenza di Anna.\nDopo la morte di Niceforo I Ducas l'influenza bizantina crebbe leggermente sotto Anna, cugina di Andronico III Paleologo, che govern\u00f2 come reggente per il proprio figlio Tommaso. \nNel 1306 essa si rivolt\u00f2 contro Filippo in favore di Andronico III Paleologo; gli abitanti latini furono espulsi, ma fu costretta a restituire alcuni territori a Filippo. \nNel 1312 questi smise di reclamare proprio l'Epiro ma pose piuttosto una rivendicazione sul defunto Impero latino.\nAnna riusc\u00ec a far sposare a Tommaso una figlia di Andronico III Paleologo.\nLa fine.\nTommaso fu assassinato nel 1318 da Nicola Orsini, che ne spos\u00f2 la vedova e prese controllo del despotato."}
{"id": "382905", "revid": "712828", "url": "https://it.wikipedia.org/wiki?curid=382905", "title": "Battaglia di Dagorlad", "text": ""}
{"id": "382909", "revid": "167080", "url": "https://it.wikipedia.org/wiki?curid=382909", "title": "Bruttium", "text": ""}
{"id": "382910", "revid": "767487", "url": "https://it.wikipedia.org/wiki?curid=382910", "title": "EuroTrip", "text": "EuroTrip \u00e8 un film del 2004 diretto da Jeff Schaffer.\nTrama.\nLa premessa della storia \u00e8 data dall'amicizia, nata online, tra lo statunitense Scott Thomas e la tedesca Mieke Schmidt. Il personaggio di Scott \u00e8 modellato sulla storia vera di Scott Peachman, studente all'Universit\u00e0 Yale, amico di lunga data dello sceneggiatore. Facendo confusione tra i nomi Mieke (femminile in tedesco) e Mike (maschile in inglese), Scott pensa che il suo 'amico di penna' sia maschio, ma l'amicizia tra i due \u00e8 forte e, quando Mieke scopre che Scotty \u00e8 stato scaricato dalla sua ragazza infedele, gli propone di incontrarsi negli Stati Uniti.\nMa Scotty, in un momento di ubriachezza, \"lo\" insulta volgarmente, credendo che la sua sia una proposta omosessuale, e Mieke decide di non parlargli mai pi\u00f9. La mattina dopo, il fratello minore di Scotty gli spiega che Mieke \u00e8 un nome da ragazza, e lui capisce che, nella foto che Mieke gli ha spedito in una sua lettera (in cui lei viene ritratta con il cugino accanto), il suo amico \"Mike\" non \u00e8 il ragazzo, bens\u00ec la bellissima ragazza che sorride al suo fianco. Decide quindi di partire per la Germania per incontrarla, accompagnato dal suo migliore amico Cooper, e si d\u00e0 alla scoperta delle bellezze dell'Europa assieme ai \"gemelli\" Jamie e Jenny, altri due compagni di liceo, incontrati a Parigi.\nProduzione.\nCast.\n\"Personaggi principali\"\n\"Ohio\"\n\"Londra\"\n\"Parigi\"\n\"Amsterdam\"\n\"Bratislava\"\n\"Berlino\"\n\"Roma\"\nDistribuzione.\nIl film \u00e8 uscito nelle sale cinematografiche statunitensi il 20 febbraio 2004.\nNel resto del mondo il film \u00e8 stato distribuito tramite Blu ray e DVD a partire dal 1\u00ba giugno seguente.\nAccoglienza.\nIncassi.\nA fronte di un budget stimato di 25 milioni di dollari, il film ne ha incassati circa 22.6.\nColonna sonora.\nCanzoni apparse nel film (Tracce 1-14 della Colonna Sonora):"}
{"id": "382915", "revid": "287204", "url": "https://it.wikipedia.org/wiki?curid=382915", "title": "Airy", "text": "George Biddell Airy (1801-1892) \u2013 astronomo e matematico inglese; \u00e8 l'eponimo delle nozioni che seguono."}
{"id": "382916", "revid": "1318658", "url": "https://it.wikipedia.org/wiki?curid=382916", "title": "Babakin", "text": ""}
{"id": "382921", "revid": "124003938", "url": "https://it.wikipedia.org/wiki?curid=382921", "title": "Erika Blanc", "text": "Biografia.\nErika Blanc si trasferisce all'inizio degli anni '60 a Roma per lavorare nel cinema. Debutta nel 1965 nel film \"Agente 077 missione Bloody Mary\", diretta da Sergio Grieco. Sar\u00e0 la prima pellicola di una lunga carriera, che la porter\u00e0 a recitare anche in teatro, per Giorgio Strehler e Ugo Gregoretti, ma soprattutto al fianco del suo compagno di vita Alberto Lionello sino alla morte di lui, e per la televisione. Per il cinema ha recitato in oltre 100 film lavorando, tra gli altri, con \u00d6zpetek (era la madre di Margherita Buy in \"Le fate ignoranti\"), Castellitto, Avati, Bevilacqua e Alessandro Gassmann. Ha posato nuda per l'edizione italiana di \"Playboy\". \u00c8 vincitrice del Globo d'oro 2005 per la sua \"performance\" di attrice in \"Cuore sacro\". Ha anche interpretato il fotoromanzo \"Regalami una mamma\" (nel periodico \"Monica-Roman Film\", anno 4, n.3, marzo 1966).\nVita privata.\nErika Blanc ha una figlia anch'ella attrice, Barbara Blanc, nata dalla sua unione con il regista Bruno Gaburro."}
{"id": "382923", "revid": "1305887", "url": "https://it.wikipedia.org/wiki?curid=382923", "title": "Stecca da biliardo", "text": "La stecca da biliardo \u00e8 un'asta conica, lunga circa un metro e mezzo, realizzata con materiali che consentono resistenza e una certa flessibilit\u00e0 necessaria all'azione di colpire una biglia. \nPu\u00f2 essere costituita di vario materiale. Al tradizionale legno, oggi sono affiancati e preferiti materiali quali le leghe metalliche (es. alluminio) o la fibra (es. di carbonio) e il kevlar. Possiede un peso che pu\u00f2 variare, a seconda delle preferenze, dai 500 agli 800 grammi. \nCostruzione.\nLa stecca da biliardo tradizionale e sino a qualche decennio pi\u00f9 utilizzata era intera, quindi non smontabile, e costruita in legno. Per motivi estetici e per renderne la struttura meno soggetta alla curvatura si usavano incastri pi\u00f9 o meno elaborati di legni, specialmente con tecnica detta alla francese. Successivamente, nel periodo tra le due guerre all'estero e dopo la seconda guerra mondiale in Italia, vennero introdotte le prime stecche smontabili pi\u00f9 adatte al trasporto.\nNegli anni cinquanta aziende storiche come \"Vaula\" (Torino), \"Pagliani &amp; Provenzale\" (Torino), \"Rutigliani\" (Bari) introdussero i primi modelli stratificati (detti \"Arlecchino\") esportando numerosi prodotti in tutta Europa e soprattutto in Canada e negli Stati Uniti. Queste aziende chiusero tutte tra la fine dei sessanta e dei settanta per diversi motivi.\nAttualmente i modelli, in legno o altro materiale, che vengono realizzati sono perlopi\u00f9 costituiti da due parti: l'impugnatura (detta anche \"calcio\") ed il puntale. Le due parti si uniscono tra loro in modo stabile tramite un innesto filettato (\"joint\") che in genere \u00e8 metallico o in legno. Nel corso degli anni i giunti si sono evoluti notevolmente con lo scopo di migliorare il collegamento tra le parti per dare una maggiore sensazione di corpo unico. I primi giunti creati furono per praticit\u00e0 in ottone, poi vennero introdotti quelli in legno e quindi quelli in acciaio e ottone. Attualmente i pi\u00f9 popolari sono questi ultimi nella variante \"guidata\", quindi con un perno ad alta precisione che guida le parti prima dell'avvitatura. Due esempi sono il giunto \"Viper\" od il giunto \"Uni_loc\" .\nIn genere la stecca da biliardo \u00e8 uno strumento personale del giocatore che preferisce usare un attrezzo coerente con le proprie caratteristiche di gioco. Qualit\u00e0 dei materiali impiegati e precisione della realizzazione la possono rendere particolarmente costosa. \nDiversamente le stecche di uso comune, noleggiabili nei bar e nelle sale da gioco, sono economiche e \"monopezzo\". In genere sono costruite con materiali meno pregiati quali le resine plastiche o legni di basso valore (acero scuro) o di bassissimo valore (ramino o pioppo). \nOgni disciplina del gioco del biliardo richiede delle specifiche tecniche molto particolari che fanno distinguere nettamente le stecche una dall'altra\nI materiali.\nNumerosi sono i materiali utilizzati per la costruzione delle stecche da biliardo. In tutto il mondo, ad eccezione dell'Italia, le stecche considerate di pi\u00f9 alto valore sono in legno, di origine esotica per il calcio e di origine Nordica per i puntali.\nIn Italia vengono prodotte stecche costituite principalmente in fibra di carbonio, alluminio o legno. Nel caso delle stecche da biliardo all'italiana, hanno il calcio pi\u00f9 pesante poich\u00e9 la struttura interna \u00e8 costituita da varie parti in lega metallica con il piombo o il ferro. I casi in cui si combinano i materiali (ad es. calcio di legno e puntale in alluminio) sono assai rari ma anche di poco pregio.\nIn passato si usavano anche materiali che attualmente si utilizzano molto raramente, come l'avorio, che \u00e8 ricercato da pochi giocatori in Nord America ed in estremo oriente per il suo valore simbolico.\nI legnami qualitativamente pi\u00f9 ricercati per i calci delle stecche sono originari del Centro/Sud America come il cocobolo, bois de rose, amaranto o pi\u00f9 raramente dall'Africa come l'ebano del Madagascar (molto pi\u00f9 resistente di quello del Senegal).\nPer i puntali in legno di qualit\u00e0 si usano unicamente acero canadese od il carpino francese o dei Balcani. L'acero duro canadese (acer saccharum) ha la qualit\u00e0 di essere compatto, elevato peso e debitamente rigido. Altri tipi di acero non sono adatti e sono anche esteticamente brutti ad eccezione di quello Russo che \u00e8 molto bello, ma ha bassa rigidit\u00e0 e bassissimo peso.\nPer l'impugnatura del calcio, nel caso delle stecche da pool, \u00e8 ricoperto di un filamento di fibra di lino.\nIl calcio e l'impugnatura.\nIl calcio \u00e8 la parte della stecca che viene utilizzata dalla mano per imprimere il colpo e la forza alla biglia battente. Ogni disciplina detta delle caratteristiche che ne diversificano materiali, forma e struttura.\nI pi\u00f9 complessi sono quelli per il gioco dei \"5 birilli\" che possiedono arditi sistemi di variazione del peso (ad asta, a vite, ad anelli) del punto di bilanciatura e, per alcuni modelli di punta, anche di sistemi telescopici di prolunga. \nI calci vengono decorati in diversi modi. Nel caso di calci in legno gli abbellimenti possono essere costituiti da intarsi di diverso legno (pi\u00f9 spesso solo di diverso colore) o anche intarsi di madreperla, argento o altri materiali preziosi. All'estremit\u00e0 \u00e8 in genere posto un tappo di gomma per consentire di appoggiare la stecca al suolo senza rovinarla.\nL'impugnatura \u00e8 la parte del calcio che viene stretta dalla mano. Questa pu\u00f2 essere composta da alcantara, neoprene (gomma), pelle o filo di lino Irlandese.\nPeso, bilanciamento e lunghezza del calcio variano in relazione al biliardo e al tipo di gioco.\nIl puntale.\nIl puntale \u00e8 la parte della stecca che colpisce la biglia e che scorre sulla mano di appoggio. \nIl puntale pu\u00f2 essere realizzato con diversi materiali differenti. Ad eccezione dell'Italia dove si usano preferenzialmente fibre sintetiche (kevlar, carbonio...), nel resto del mondo del biliardo si usano puntali in legno, acero canadese essenzialmente.\nNegli anni sessanta un'azienda Italiana leader nel settore ha lanciato i puntali multistrato composti da diversi spicchi di legno, con lo scopo di rendere il puntale pi\u00f9 omogeneo e compatto.\nNegli anni ottanta vennero introdotti i primi puntali in alluminio prima ed in fibra di carbonio poi. Questi materiali rivoluzionarono il mondo della stecca introducendo nuove caratteristiche prima sconosciute.\nPer evitare di colpire malamente la biglia con la punta della stecca (da qui il termine \"steccare\" ossia sbagliare il tiro) e avere un impatto preciso e corretto, alla sua estremit\u00e0 \u00e8 incollato un \"cuoietto\", generalmente di cuoio bovino (detto anche \"girello\" o \"tacchetto\").\nL'uso del cuoietto consente di colpire con precisione e forza la biglia battente, imprimendo anche gli effetti.\nTra puntale e cuoio c'\u00e8 sempre la ghiera (meccanica, chiamata anche \"virola\" dal francese \"virole\"). Nel caso dei puntali in legno questa, che una volta era fatta in avorio, serve a non danneggiare il legno. Nel caso dei puntali in fibra che sono essenzialmente dei tubi vuoti, questa che viene fatta in PVC o policarbonato, serve per creare una base per incollare il cuoio.\nIl cuoio.\nAll'estremit\u00e0 del puntale \u00e8 posto uno strato di cuoio leggermente bombato. Per renderlo pi\u00f9 capace di tenere il gesso e arrotondato, solitamente viene trattato con carta vetrata. Lo sfregamento della carta alza il pelo rendendolo morbido. \nIl gesso \u00e8 un elemento indispensabile per il cuoio. Questo composto, essenzialmente di quarzite, serve ad aumentare l'attrito con la biglia permettendo di controllare ed imprimere gli effetti. Data la sua natura abrasiva \u00e8 il peggior nemico delle biglie.\nIn Italia il cuoio viene chiamato in diversi modi, tra cui \"tacchetto\", \"girello\" o \"cuoietto\".\nEssenzialmente i cuoi pi\u00f9 diffusi sono di natura bovina. Negli ultimi anni sono stati introdotti con grande successo i cuoi multistrato, realizzati con numerosi strati di pellame suino. La caratteristica essenziale di quest'ultimo tipo \u00e8 quella di garantire un maggior controllo ed una pi\u00f9 lunga durata, resistendo meglio allo \"spanciamento\" dovuto ai continui colpi ricevuti. Il pellame suino trattiene molto meglio il gesso.\nCuriosit\u00e0.\nNell'ambiente del biliardo con la stecca la frase \"calma e gesso\" si usa per indicare che durante una partita \u00e8 necessario tenere sotto controllo la tensione nervosa, ma anche che, prima di agire, \u00e8 necessario assicurarsi di aver correttamente preparato lo strumento di gioco.\nBibliografia.\n, di Pierluigi Longoni"}
{"id": "382926", "revid": "1846281", "url": "https://it.wikipedia.org/wiki?curid=382926", "title": "Coppa d'Asia", "text": "La Coppa d'Asia, ufficialmente AFC Asian Cup, organizzata dall'AFC, \u00e8 una competizione calcistica che mette di fronte le nazionali maschili asiatiche. Dal 2007 vi partecipa anche l'.\nSi svolse con cadenza quadriennale dalla prima edizione del 1956 (ad Hong Kong) al 2004 (in Cina), anno in cui la concomitanza con le Olimpiadi di Atene e il campionato europeo di calcio spinsero l'AFC a programmare la successiva edizione di l\u00ec a tre anni, nel 2007 (ospitata in Indonesia, Malaysia, Thailandia e Vietnam), per poi tornare al ciclo precedente, cadendo negli anni dispari.\nNelle 17 edizioni finora disputate il \u00e8 la nazionale con il maggior numero di successi con quattro vittorie, seguita da e con tre vittorie, due vittorie e , , , (non pi\u00f9 militante dell'AFC) e con una vittoria a testa. La Corea del Sud e l'Iran sono le nazionali con il maggior numero di partecipazioni alla fase finale (14). Tra le nazionali vincitrici delle prime edizioni vi sono la (due volte) e l' (tre).\nL'edizione del 2019 \u00e8 stata la prima a presentare l'allargamento delle partecipanti da 16 a 24 squadre, con una doppia fase di qualificazione che era valida anche come eliminatoria per il .\nA differenza di altre competizioni calcistiche la Coppa d'Asia ha visto variare pi\u00f9 volte il periodo dell'anno in cui \u00e8 stata disputata, per consentire un migliore adattamento al clima del paese ospitante. Nel 2007 si gioc\u00f2 nel mese di luglio, mentre dall'edizione seguente \u00e8 stata giocata sempre nel mese di gennaio.\nStoria.\nUna competizione panasiatica fu proposta per la prima volta dopo la fine della seconda guerra mondiale, ma non fu attuata fino agli anni '50. Nel 1956, due anni dopo la nascita dell'AFC, si \u00e8 tenuta la prima edizione della Coppa d'Asia, alla quale hanno partecipato sette dei dodici membri fondatori dell'AFC, rendendo il torneo il secondo pi\u00f9 antico del mondo ancora esistente dopo la Coppa America.\nDi seguito un riepilogo delle formule del torneo:\nLa nazione ospitante \u00e8 qualificata d'ufficio alla fase finale del torneo. Dal 1968 al 2004 anche i campioni d'Asia in carica sono stati qualificati d'ufficio alla fase finale del torneo. Inoltre nel 2011 e 2015 sono stati riservati dei posti alla vincente della AFC Challenge Cup."}
{"id": "382929", "revid": "287204", "url": "https://it.wikipedia.org/wiki?curid=382929", "title": "Cratere Galle (Marte)", "text": "Galle \u00e8 un cratere di impatto presente sulla superficie di Marte, intitolato all'astronomo tedesco Johann Gottfried Galle. Il cratere, dal diametro di circa 220\u00a0km, \u00e8 situato all'estremo orientale del bacino Argyre Planitia, e ad ovest della regione Noachis Terra. A nordest si trovano il cratere Wirtz e il cratere Helmholtz.\n\"Happy face crater\".\nIl cratere Galle \u00e8 noto per la somiglianza ad uno \"smiley\": visto dallo spazio, i due crateri minori e il piccolo rilievo semicircolare al suo interno danno l'impressione di un volto sorridente. Per questo motivo il cratere \u00e8 anche indicato in inglese con la locuzione \"happy-face crater\" (\"cratere dal volto felice\").\nStruttura geologica.\nLa parte meridionale del cratere \u00e8 occupata da sedimenti stratificati, nella medesima area sono presenti striature che si originano nei pressi della parete interna di Galle, forse dovute alla presenza di acqua liquida in tempi passati.\nL'interno del cratere \u00e8 stato eroso e scolpito dall'attivit\u00e0 dai venti, come si pu\u00f2 notare dalla presenza di numerose dune e di tracce scure nel terreno privato del suo strato superficiale di polveri riflettenti.\nCuriosit\u00e0.\nNella \"graphic novel\" \"Watchmen\", di Alan Moore e Dave Gibbons, il cratere Galle \u00e8 il luogo dove si schianta il veicolo del Dottor Manhattan. Gibbons, durante le ricerche di materiale su Marte, scopr\u00ec accidentalmente il cratere; dichiar\u00f2 che la sua somiglianza con uno smiley \"Era troppo bella per essere vera. Temevo che se l'avessimo inserita nel libro, la gente non ci avrebbe mai creduto\". Nel 2009 \u00e8 stata prodotta una versione cinematografica del libro: in una scena c'\u00e8 una grande inquadratura del pianeta, che si allarga rivelando un'enorme faccina scolpita nel terreno."}
{"id": "382930", "revid": "57342", "url": "https://it.wikipedia.org/wiki?curid=382930", "title": "Teen Choice Award", "text": "Il Teen Choice Award \u00e8 un premio televisivo ideato ed organizzato dall'estate del 1999 trasmesso negli Stati Uniti dal canale Fox e in Canada da Global TV. Durante la serata vengono assegnati premi per la musica, i film e la televisione suddivisi in diverse categorie, basate solitamente sulla popolarit\u00e0. I ragazzi (i teenager in inglese), da cui il nome, sono gli unici che possono votare, premiando naturalmente le proprie preferenze. Il trofeo del \"Teen Choice Award\" \u00e8 la riproduzione a grandezza naturale di una tavola da surf ogni volta ideata per l'occasione.\nI produttori esecutivi dello show sono \"Bob Bain\" e \"Michael Burg\", il produttore \u00e8 \"Paul Flattery\" e il produttore supervisore \u00e8 \"Greg Sills\". Dal 1999 al 2005, i Teen Choice Awards venivano registrati qualche settimana prima della messa in onda. Dal 2006, vengono trasmessi in diretta nel mese di agosto.\nVotazioni.\nLe votazioni ufficiali sono state controllate dal 1999 al 2002 al giornale \"Seventeen\". Dal 2003 al 2006 se ne \u00e8 invece occupata la rivista People. Sebbene le votazioni siano state controllate da due riviste, \u00e8 possibile votare anche online al sito ufficiale del premio. Nel 2007 le votazioni sono state affidate a Verizon Wireless.\nRecord.\nMusica.\nGli One Direction sono gli artisti che hanno vinto pi\u00f9 premi in una sola edizione, inoltre hanno vinto 19 premi su 19 nomination. Justin Bieber ha vinto il premio \"Male Artist\" per 4 edizioni di fila (dal 2010 al 2013), per poi non ricevere alcuna nomination nel 2014 e nel 2015. Nel 2016 riceve la nomination, e vince il premio in questione."}
{"id": "382931", "revid": "97091793", "url": "https://it.wikipedia.org/wiki?curid=382931", "title": "Gens Romilia", "text": "La gens Romilia fu un'antichissima \"gens\" (clan familiare dell'antica Roma), facente parte della trib\u00f9 dei \"Ramnes\".\nOrigine.\nLo storico Tito Livio la cita tra le cento \"gentes\" originarie e secondo l'illustre romanista Theodor Mommsen la sua remota antichit\u00e0 sarebbe attestata anche dall'evidente rapporto di omonimia con Roma, con l'antica trib\u00f9 rustica \"Romilia\" e con Romolo stesso.\nSecondo alcuni studiosi infatti la \"gens\" Romilia dovrebbe essere identificata con il clan familiare di Romolo: in tal caso, tuttavia, non dovrebbe essere considerata del tutto autoctona, bens\u00ec originaria di Alba Longa, e la sua esistenza costituirebbe una prova rilevante a favore della tesi a sostegno dell'effettiva esistenza storica del fondatore di Roma. \nTerritorio.\nSecondo alcune fonti l'etrusco \"Ager Vaticanus\" fu annesso a Roma proprio ad opera della \"gens\" Romilia, che dimorava sulla sponda destra del fiume, anticamente sotto l'influenza (se non il dominio vero e proprio) della citt\u00e0 etrusca di Veio: un ramo della famiglia portava infatti il \"cognomen\" di \"Vaticani\".\nLa Trib\u00f9 Romilia comprendeva, oltre alla colonia latina di Sora nel Lazio, anche Ateste nel Veneto, sull'Adige.\nPersonaggi illustri.\nSempre Mommsen osserva come l'antichissima \"gens\" Romilia sia sopravvissuta anche nei secoli successivi, quando diversi suoi membri ricoprirono le pi\u00f9 alte magistrature repubblicane. Tra questi si ricorda in particolare Tito Romilio Roco Vaticano, console nel 455 a.C. assieme a Gaio Veturio Cicurino, della \"\"gens\" Veturia\". Sostenne la campagna militare contro gli Equi; secondo Tito Livio questo stesso Tito Romilio fu anche eletto tra i \"decemviri legibus scribundis\" nel 451 a.C., e quindi contribu\u00ec alla stesura del primo codice scritto di Roma, le leggi delle XII tavole, a sostegno dei diritti della plebe."}
{"id": "382933", "revid": "1318658", "url": "https://it.wikipedia.org/wiki?curid=382933", "title": "Chariot", "text": ""}
{"id": "382973", "revid": "125955870", "url": "https://it.wikipedia.org/wiki?curid=382973", "title": "Borussia Verein f\u00fcr Leibes\u00fcbungen 1900 M\u00f6nchengladbach", "text": "Il Borussia Verein f\u00fcr Leibes\u00fcbungen 1900 M\u00f6nchengladbach e.V., noto internazionalmente come Borussia M\u00f6nchengladbach (IPA: , ), abbreviato in Borussia M'Gladbach o Gladbach, e talvolta, per ragioni di grafica televisiva, anche in Borussia MGB, \u00e8 una societ\u00e0 polisportiva tedesca di M\u00f6nchengladbach nota al grande pubblico internazionale per la sua sezione calcistica, tra le pi\u00f9 blasonate di tutta la Germania; milita in Bundesliga dal 2008. \u00c8, infatti, l'unica squadra tedesca assieme al Borussia Dortmund che pu\u00f2 esporre sulla propria tenuta ufficiale due stelle (conferite dalla DFB alla vittoria della quinta Bundesliga), in questo seconda solo al Bayern Monaco, che ne vanta cinque.\nFondata nel 1900, gioc\u00f2 a lungo nei campionati minori e ottenne il suo primo successo nel 1960 conquistando la Coppa di Germania. Conobbe il suo massimo splendore negli anni settanta, quando insieme al Bayern domin\u00f2 la scena nazionale ed europea vincendo cinque campionati tedeschi, una Coppa di Germania e due Coppe UEFA. Artefici di questi successi furono l'allenatore Hennes Weisweiler e la sua squadra formata da giovani fuoriclasse, per questo motivo chiamata \"Fohlen-Elf\" (\"La Squadra dei Puledri\"), in grado di esprimere un nuovo calcio altamente spettacolare e spiccatamente offensivo.\nDopo questo periodo d'oro inizi\u00f2 un lento declino. Il Borussia continu\u00f2 a stazionare nelle posizioni di vertice in campionato e a ben figurare nelle coppe europee, ma dovette attendere il 1995 per un nuovo successo, la vittoria della terza Coppa di Germania. Questo fu l'unico acuto in anni difficili, in cui una profonda crisi societaria port\u00f2 la squadra ad occupare stabilmente le zone basse della classifica e a retrocedere per due volte in Zweite Bundesliga, al termine delle stagioni 1998-99 e 2006-07.\nLa sezione calcistica dell'associazione sportiva non \u00e8 gestita direttamente dalla dirigenza di quest'ultima, ma il suo controllo \u00e8 affidato ad una societ\u00e0 di capitali, il \"Borussia VfL 1900 M\u00f6nchengladbach GmbH\". Oltre a questa la societ\u00e0 comprende settori dedicati alla pallamano e al tennistavolo.\nIl Borussia M\u00f6nchengladbach ha anche una squadra femminile, che ha giocato in Frauen-Bundesliga nella stagione 2018-2019.\nStoria.\nGli albori (1900-1959).\nIl Borussia M\u00f6nchengladbach nacque il 1\u00ba agosto 1900 con il nome di \"Fu\u00dfballklub Borussia 1900 M.-Gladbach\".\nNel 1914 la societ\u00e0 acquist\u00f2 il centro sportivo \"d\u00e4 Kull\", inaugurato nel 1919 con il nome di \"Westdeutsches Stadion\". Nel 1920, dopo una lunga trafila nelle serie minori, si laure\u00f2 campione della \"Verbandsliga della Germania Occidentale\" con il nome di \"VfTuR 1889 M\u00f6nchengladbach\", dovuto ad una precedente fusione con la \"Turnverein Germania 1889\".\nNel 1921 la \"Turnverein Germania 1889\" si scisse nuovamente e il club fu ribattezzato \"Borussia VfL 1900 e.V. M\u00f6nchengladbach\", che sarebbe rimasto il nome definitivo della societ\u00e0.\nNel 1936, nonostante la permanenza nelle serie regionali, arriv\u00f2 a sorpresa la convocazione in Nazionale per il giovane difensore Heinz Ditgens, che gioc\u00f2 entrambe le partite che la Germania disput\u00f2 alle Olimpiadi di Berlino, diventando cos\u00ec il primo giocatore del Borussia ad aver indossato la maglia della Nazionale maggiore.\nDopo la fine della seconda guerra mondiale i campionati subirono una nuova riorganizzazione e la squadra dovette ripartire da una serie minore. In pochi anni il club inanell\u00f2 una serie di promozioni consecutive che culmin\u00f2 nel 1950 con il passaggio dalla \"Zweite Liga Ovest\" all\"'Oberliga Ovest\", la massima divisione nazionale.\nNegli anni cinquanta il Borussia occup\u00f2 stabilmente le zone medio-basse della classifica e retrocesse due volte: nel 1951 e nel 1957, anche se in entrambe le occasioni la permanenza in Zweite Liga dur\u00f2 solo una stagione.\nI primi successi (1960-1969).\nNel 1960 il club si aggiudic\u00f2 il primo trofeo nazionale della sua storia. Il Borussia conquist\u00f2 la \"Coppa della Germania Occidentale\", e ottenne cos\u00ec il diritto ad accedere alle semifinali della Coppa di Germania, dove sconfisse l'Amburgo. Nella finale del torneo super\u00f2 il favorito Karlsruhe per 3-2, grazie ad una magistrale prestazione del capitano Albert Br\u00fclls, che prima forn\u00ec gli assist per le reti di M\u00fchlhausen e Kohn e poi realizz\u00f2 il gol decisivo.\nNel 1963 nacque la Bundesliga, ma il Borussia non riusc\u00ec a qualificarsi per la serie maggiore e si vide costretto a ripartire dalla \"Regionalliga Ovest\". La promozione arriv\u00f2 solo nel 1965, con il primo posto nel girone e la vittoria dei successivi incontri di spareggio.\nIl carismatico tecnico Hennes Weisweiler stava allestendo una squadra di giovani talenti come G\u00fcnter Netzer, Jupp Heynckes e Berti Vogts che sarebbe stata protagonista in Europa per tutto il decennio successivo. La giovane et\u00e0 e il gioco offensivo, veloce e travolgente, avrebbero valso ai suoi giocatori l'appellativo di \"Fohlen\" (\"Puledri\"), che sarebbe restato per sempre affiancato al nome del Borussia.\nDopo sole due stagioni di ambientamento nella massima serie, la squadra si dimostr\u00f2 in grado di competere con le grandi e si classific\u00f2 al terzo posto sia nel campionato 1967-68 che nel 1968-69.\nGli anni d'oro (1970-1979).\nLa stagione 1969-70 fu quella della svolta. Grazie ad acquisti mirati e alla rigida dottrina di Weisweiler, basata su una profonda determinazione ed un gioco estremamente offensivo, il Borussia si laure\u00f2 Campione di Germania e riusc\u00ec a ripetersi anche nel campionato successivo, diventando la prima squadra nella storia a vincere la Bundesliga per due anni consecutivi.\nIl cammino nelle coppe europee non fu altrettanto positivo. Nelle sue due prime apparizioni in Coppa dei Campioni, infatti, la squadra non riusc\u00ec a superare gli ottavi di finale. Nel 1971-72 l'eliminazione arriv\u00f2 ad opera dell'Inter. Nella prima gara tra le due squadre, disputata al B\u00f6kelbergstadion il 20 ottobre 1971 e passata agli annali come la \"Partita della lattina\", il Borussia travolse gli italiani per 7-1, ma, a causa di una lattina lanciata dagli spalti che colp\u00ec al capo Roberto Boninsegna, l'avvocato Peppino Prisco riusc\u00ec ad ottenere la ripetizione dell'incontro, nonostante all'epoca le regole UEFA non prevedessero il concetto di responsabilit\u00e0 oggettiva.\nNell'edizione 1972-73 della Coppa UEFA il Borussia raggiunse per la prima volta la finale di una competizione europea, ma venne sconfitto dal Liverpool di Kevin Keegan (0-3 e 2-0). Nella stessa stagione conquist\u00f2 la Coppa di Germania grazie al 2-1 in finale nel derby contro il Colonia. Dopo le reti di Wimmer e Neumann l'incontro venne deciso ai tempi supplementari da un gol dell'idolo dei tifosi Netzer, alla sua ultima partita con il Borussia.\nNel 1973-74 Jupp Heynckes divenne il primo giocatore del Borussia a conquistare il titolo di capocannoniere della Bundesliga. Il centravanti riusc\u00ec a ripetersi anche nel campionato successivo, in cui gli uomini di Weisweiler si laurearono per la terza volta campioni di Germania. Nella stessa stagione il Borussia pot\u00e9 celebrare anche la conquista del suo primo trofeo continentale, la Coppa UEFA 1974-75. In finale gli olandesi del Twente riuscirono a resistere sullo 0-0 nell'incontro di andata, ma nella gara di ritorno in Olanda il Borussia si impose per 5-1 grazie alla tripletta di Heynckes e alla doppietta di Allan Simonsen, rivelandosi cos\u00ec come una squadra \"da trasferta\", tant'\u00e8 vero che nel primo turno di Coppa dei Campioni 1975/76, nel quale affront\u00f2 gli austriaci dello Svarowski Innsbruck, dopo aver pareggiato l'incontro di andata per 1-1, dilag\u00f2 in terra austriaca con il risultato tennistico di 6-1, poi elimin\u00f2 la Juventus (2-0 e 2-2) per poi arrendersi agli spagnoli del Real Madrid (2-2 in casa e 1-1 al Bernabeu).\nDopo aver compiuto l'ennesima impresa Weisweiler lasci\u00f2 il club ed il suo posto venne preso da Udo Lattek, pluricampione col Bayern Monaco. Sotto la sua guida il Borussia cambi\u00f2 completamente il suo stile di gioco, sostituendo mentalit\u00e0 offensiva e rapidi contropiedi con pragmatismo e disciplina tattica, e vinse il campionato sia nel 1975-76 che nel 1976-77.\nNella stagione 1976-77 il Borussia raggiunse la finale della Coppa dei Campioni, ma allo Stadio Olimpico di Roma sub\u00ec ancora una volta un'amara sconfitta ad opera del Liverpool (1-3), al termine di una gara a tratti dominata.\nNel 1977 il Pallone d'oro venne vinto da Simonsen, il solo giocatore nella storia del club ad essere premiato col prestigioso riconoscimento assegnato da \"France Football\".\nNel 1978-79 il Borussia si aggiudic\u00f2 per la seconda volta la Coppa UEFA battendo in finale la Stella Rossa. Dopo l'1-1 ottenuto a Belgrado grazie ad un'autorete, i tedeschi vinsero per 1-0 la gara di ritorno, in virt\u00f9 di un gol di Simonsen su rigore. Ciononostante l'esodo dei migliori giocatori iniziato negli anni precedenti pareva inarrestabile: in molti si resero conto che la vittoria dell'importante trofeo non era altro che l'ultimo acuto alla fine di un'era.\nUn decennio senza vittorie (1980-1989).\nCome il suo predecessore, Udo Lattek lasci\u00f2 il Borussia dopo aver vinto la Coppa UEFA e nel giro di pochi anni anche la maggior parte dei giocatori di talento abbandon\u00f2 la squadra, che non fu pi\u00f9 capace di ripetere le imprese del decennio precedente. I \"Puledri\" riuscirono a raggiungere la finale della Coppa UEFA anche nella stagione 1979-80, ma vennero sconfitti nel derby tedesco dall'Eintracht Francoforte a causa della regola dei gol segnati in trasferta (3-2 al B\u00f6kelbergstadion e 0-1 a Francoforte). Fu l'ultima finale di una competizione europea disputata dal Borussia. Anche in Bundesliga la squadra non riusc\u00ec pi\u00f9 a competere per il titolo e per diversi anni l'unico obiettivo stagionale divenne la qualificazione alle coppe europee, scopo spesso fallito.\nL'unica eccezione avvenne nel campionato 1983-1984, ma, pur concludendo il torneo in vetta appaiato ad Amburgo e Stoccarda, il Borussia fu terzo a causa della peggior differenza reti. Protagonista in negativo fu il giovane fuoriclasse Lothar Matth\u00e4us il quale, dopo aver annunciato il suo imminente trasferimento ai rivali del Bayern, disput\u00f2 diversi incontri deludenti e commise errori decisivi che fecero perdere al Borussia punti preziosi. Il centrocampista, in precedenza idolo dei tifosi, divenne un giocatore detestato e regolarmente fischiato dai suoi stessi sostenitori. La stagione fu resa ancora pi\u00f9 amara dalla sconfitta nella finale di Coppa di Germania ai tiri di rigore contro il Bayern Monaco. Ancora una volta fu un errore di Matth\u00e4us a sancire la sconfitta del Borussia e a posteriori molti insinuarono persino il sospetto che il giocatore avesse fallito di proposito il rigore per favorire i suoi futuri compagni.\nNelle stagioni successive il Borussia, pur restando lontano dal vertice, continu\u00f2 a far divertire i tifosi grazie al gioco offensivo e ad alcune ampie vittorie e nel campionato 1986-87 l'attaccante Uwe Rahn si laure\u00f2 capocannoniere della Bundesliga.\nIl declino, la Coppa di Germania e la retrocessione (1990-1999).\nGli anni novanta si rivelarono peggiori del decennio precedente. Sin dalla stagione 1989-1990, infatti, la squadra fu costretta a lottare per non retrocedere e durante la pausa invernale esoner\u00f2 l'allenatore per la prima volta nella sua storia.\nNonostante i frequenti avvicendamenti in panchina, la squadra riusc\u00ec sempre a centrare la salvezza, anche se a volte solo all'ultima giornata. Nella stagione 1991-1992 raggiunse la finale della Coppa di Germania, ma venne sconfitta per 4-3 dopo i tiri di rigore dall'Hannover 96, formazione di Zweite Bundesliga.\nIl riscatto arriv\u00f2 nella stagione 1994-1995 grazie anche al ritorno di Stefan Effenberg, talentuoso centrocampista che aveva esordito giovanissimo proprio nel Borussia alla fine degli anni ottanta. Il calcio offensivo predicato dal tecnico Bernd Krauss riport\u00f2 la squadra nelle zone alte della classifica e le permise di festeggiare la vittoria di un trofeo dopo sedici anni. Ottenuta nuovamente la finale di Coppa di Germania, il Borussia sconfisse per 3-0 il Wolfsburg con le reti del bomber svedese Martin Dahlin, di Effenberg e del centravanti Heiko Herrlich, che coron\u00f2 la stagione laureandosi capocannoniere della Bundesliga.\nCome in passato, i giocatori migliori lasciarono il Borussia, che nel giro di pochi anni si ritrov\u00f2 nuovamente a dover lottare per non retrocedere. La squadra riusc\u00ec affannosamente a centrare la salvezza fino alla stagione 1998-1999, in cui termin\u00f2 ultima e dopo 34 anni di ininterrotta militanza in Bundesliga retrocesse per la prima volta in Zweite Liga.\nRitorno in Bundesliga e nuovo stadio (2000-2010).\nDopo aver mancato la promozione al primo tentativo, il Borussia riusc\u00ec a tornare in Bundesliga al termine della stagione 2000-01, guidato dal carismatico allenatore Hans Meyer e dal suo spregiudicato modulo 4-3-3.\nPresto la squadra dovette nuovamente confrontarsi con la lotta per non retrocedere, ma riusc\u00ec, negli anni seguenti, a centrare la salvezza, a volte con ampio anticipo. Frattanto la nuova dirigenza regal\u00f2 alla squadra un nuovo impianto, che sostitu\u00ec l'ormai obsoleto B\u00f6kelbergstadion. Nella stagione 2004-2005 il Borussia inizi\u00f2 a disputare gli incontri casalinghi nell'innovativo e di gran lunga pi\u00f9 capiente Stadion im Borussia-Park.\nNonostante l'acquisto di giocatori importanti come l'attaccante della nazionale Oliver Neuville, il Borussia non riusc\u00ec mai ad abbandonare le zone basse della classifica, anche a causa del fallimento di allenatori di grande fama come Dick Advocaat e Jupp Heynckes. Sotto la guida di quest'ultimo il club concluse la stagione 2006-2007 all'ultimo posto e retrocesse, per la seconda volta nella propria storia, in Zweite Bundesliga. La ripresa fu, tuttavia, immediata: dopo aver dominato il campionato successivo grazie al lavoro del nuovo tecnico Jos Luhukay e del team manager Christian Ziege, il Borussia ritorn\u00f2 prontamente nella massima divisione.\nL'annata successiva al ritorno in massima serie inizi\u00f2, per\u00f2, nel peggiore dei modi e una lunga serie di risultati negativi spinsero la dirigenza ad esonerare Luhukay e ad affidare nuovamente la squadra all'esperto Hans Meyer, che riusc\u00ec a raggiungere all'ultima giornata una salvezza che solo pochi mesi prima sembrava insperata. Fu anche la stagione della definitiva affermazione del giovane talento Marko Marin, le cui doti attirarono l'attenzione degli osservatori dei pi\u00f9 prestigiosi club europei.\nDalle sofferte salvezze alla Champions League (2010-2020).\nAnche nei due campionati successivi le difficolt\u00e0 del Borussia furono palesi. La stagione 2009-2010 si chiuse con un modesto dodicesimo posto, mentre il campionato successivo, 2010-2011, fu ancora pi\u00f9 sofferto. Dopo essere stato lungamente all'ultimo posto in classifica il Borussia oper\u00f2 una insperata rimonta che la condusse al sedicesimo posto e quindi allo spareggio con terza classificata del campionato di seconda categoria per la permanenza nella Bundesliga, il Bochum. Il M\u00f6nchengladbach, vincendo per 1-0 in casa e pareggiando 1-1 in trasferta, si garant\u00ec il posto nella massima divisione anche per la stagione 2011-2012.\nLa stagione successiva risult\u00f2 estremamente fruttuosa per il Borussia. Fin dalla prima partita, vinta 1-0 in trasferta contro il favoritissimo Bayern Monaco (alla gara di ritorno in casa vincer\u00e0 addirittura 3-1), il campionato prese una piega positiva e vide la squadra gareggiare per il primato, per poi chiudere al quarto posto finale in classifica e quindi ai preliminari di Champions League. Si affermarono le stelle di Patrick Herrmann, Juan Arango e in particolare di Marco Reus, giocatore veloce e potente che esord\u00ec in nazionale ed entr\u00f2 nelle mire dei club pi\u00f9 prestigiosi d'Europa, tanto da venire acquistato a gennaio 2012 dal Borussia Dortmund per 17,5 milioni di euro, pur rimanendo in prestito al M\u00f6nchengladbach fino al termine della stagione.\nDurante la sessione estiva del mercato del 2012 il Borussia M\u00f6nchengladbach, al fine di rimpiazzare Reus, acquist\u00f2 il giovane talento olandese Luuk de Jong dal per 15 milioni. Il Borussia affront\u00f2 la per il passaggio ai gironi di Champions League e perse in casa per 1-3 all'andata, malgrado l'iniziale vantaggio siglato da Ring. La vittoria a Kiev per 1-2 non bast\u00f2 a conquistare un posto nel tabellone principale del massimo torneo europeo. Il Borussia concluse il girone d'andata all'ottavo posto, ipotecando una salvezza tranquilla. La squadra tedesca ebbe accesso ai sedicesimi di Europa League piazzandosi seconda nel girone vinto dal , eliminando i francesi dell' e i ciprioti dell'. I sorteggi del 20 dicembre le riservarono la , giunta prima nel suo girone. Gli italiani strapparono un pari nella sfida di andata al Borussia Park, fissando il risultato sul 3-3 nei minuti di recupero, poi riuscirono a imporsi a Roma col risultato di 2-0, estromettendo la squadra di Favre dall'Europa League. Nel campionato 2012-2013 il Borussia, pur lottando per un posto utile per la qualificazione alle coppe europee sino all'ultima giornata, non and\u00f2 oltre l'ottavo posto in classifica. I 47 punti finali furono frutto di 12 vittorie, 11 pareggi e 11 sconfitte con 45 gol segnati e 49 subiti.\nLa stagione 2013-2014 fu un'altra annata positiva: la squadra chiuse al terzo posto il girone di andata in Bundesliga, per poi finire il torneo al sesto posto, con la conseguente qualificazione agli spareggi di Europa League. Ancora meglio and\u00f2 l'annata seguente: il terzo posto finale in campionato valse al Gladbach il ritorno in Champions League, direttamente nella fase a gironi.\nL'annata 2015-2016 vide dunque il 'Gladbach tornare a competere nella massima competizione europea per club, dove fu sorteggiato in un complicato girone comprendente , e . Pur chiudendo all'ultimo posto il gruppo, la squadra tedesca ottenne ben cinque punti, pareggiando in casa e in trasferta contro gli italiani e sconfiggendo in casa il Siviglia, futuro vincitore dell'Europa League, per 4-2 in casa. In campionato, dopo un inizio disastroso (cinque sconfitte consecutive), Favre si era dimesso ed era stato rimpiazzato ad interim da Andr\u00e9 Schubert, che riusc\u00ec a risollevare immediatamente le sorti del club con sei vittorie di fila in campionato, per poi portare a dieci i risultati utili consecutivi (otto vittorie e due pareggi). La stagione fu chiusa al quarto posto, che valse la qualificazione ai gironi di Champions League per la seconda stagione consecutiva.\nNel 2016-2017 il Borussia incontr\u00f2 difficolt\u00e0 nel girone di Champions League con , e , ma riusc\u00ec a ottenere il terzo posto a spese degli scozzesi e a qualificarsi dunque per i sedicesimi di finale di Europa League. Quattro giorni prima di Natale Schubert si dimise dopo aver subito ben otto sconfitte nelle prime sedici giornate di campionato, con la squadra precipitata al quattordicesimo posto in classifica (malgrado un settembre positivo). Fu rimpiazzato da Dieter Hecking, che esord\u00ec con tre vittorie nelle sue prime quattro partite di campionato. La stagione si chiuse con il nono posto e l'eliminazione ai quarti di finale di Coppa di Germania.\nNell'estate del 2017, per assicurarsi il nazionale tedesco e campione del mondo Matthias Ginter, in forza al , il Borussia M\u00f6nchengladbach sbors\u00f2 17 milioni di euro. Chiusa la prima parte di stagione al sesto posto in campionato, la squadra termin\u00f2 il campionato al nono posto. Le spese considerevoli proseguirono nell'estate del 2018, con l'ingaggio, per 23 milioni di euro, dell'attaccante francese Alassane Pl\u00e9a, prelevato dal . Nel primo turno della Coppa di Germania il M\u00f6nchengladbach sconfisse l'BSC Hastedt per 11-1, battendo il proprio primato di vittoria pi\u00f9 larga nel torneo, stabilito al primo turno della Coppa di Germania 1977-1978 con l'8-0 inflitto al Viersen. Il Borussia M\u00f6nchengladbach chiuse il campionato 2018-2019 in quinta posizione, piazzamento che valse la qualificazione ai gironi di Europa League. Sotto la guida di Marco Rose, termin\u00f2 poi il campionato 2019-2020 con un ottimo quarto posto, riuscendo cos\u00ec a tornare in UEFA Champions League dopo tre anni; meno fortunata \u00e8, invece, l'avventura in Europa League, dove la squadra viene eliminata nella fase a gironi, come terza del proprio girone. Nel suo secondo anno di gestione, Rose non riesce a ottenere gli stessi risultati dell'annata precedente, con la squadra che mostra, infatti, un rendimento altalenante: nonostante ottengano importanti successi come la vittoria contro il Bayern (futuro campione di Germania), la vittoria contro i cugini del Dortmund e riescano a superare la fase ai gironi di Champions League, i Fohlen si ritrovano senza vittoria per 8 partite di fila (tra campionato e coppe). La Bundesliga verr\u00e0 chiusa all'8\u00ba posto, con la squadra quindi esclusa dalle prossime coppe europee e, inoltre, il tecnico lascia il club a fine stagione per il Dortmund (decisione gi\u00e0 presa a campionato in corso, suscitando l'ira dei tifosi).\nColori e simboli.\nColori.\nI colori sociali del Borussia sono il bianco, il nero e il verde, anche se quest'ultimo non \u00e8 presente nell'attuale stemma del club e comparve sulle divise di gioco solo a partire dagli anni settanta.\nSin dalla fondazione la squadra altern\u00f2 per quasi settant'anni tre tipi di divise: bianca con pantaloncini neri, nera con pantaloncini bianchi o completamente bianca, che venne adottata nei primi anni di Bundesliga. All'inizio degli anni settanta ritorn\u00f2 il nero e comparve per la prima volta il verde. I due colori vennero utilizzati inizialmente nei bordi di colletto e maniche, e successivamente in ben pi\u00f9 vistose bande verticali, strisce e decorazioni per pi\u00f9 di trent'anni.\nDopo i festeggiamenti per il centenario nel 2000 il verde scomparve nuovamente, mentre il nero riemp\u00ec interamente le maniche per due stagioni, poi lasci\u00f2 spazio ad una divisa completamente bianca e in seguito ritorn\u00f2 nel 2006 in un innovativo disegno Lotto che propose una maglia a strisce verticali bianco-nere assolutamente inedita per il club. Per festeggiare il ritorno in Bundesliga conquistato nel 2008 \u00e8 stata ideata una nuova maglia \"stile anni settanta\" di colore bianco con una banda verticale nera e verde, che sancisce il ritorno di quest'ultimo sulla divisa di gioco dopo otto anni.\nSimboli ufficiali.\nStemma.\nLo stemma della squadra \u00e8 un rombo a strisce orizzontali bianco-nere in cui \u00e8 incastonata una lettera \"B\" di colore nero bordata di bianco. Come accadde per la divisa di gioco si color\u00f2 negli anni settanta quando inizi\u00f2 ad essere rappresentato all'interno di un rettangolo verticale di colore verde, per poi tornare all'originale versione bicolore dopo il centenario. L'espressione \u00ab\"die Raute im Herzen\"\u00bb (\u00ab\"il rombo nei cuori\"\u00bb) \u00e8 comunemente usata tra i tifosi per esprimere la loro grande passione e il loro forte attaccamento alla squadra.\nInno.\nL'inno ufficiale del Borussia \u00e8 la canzone \"Die Elf vom Niederrhein\" (La Squadra del Basso Reno), scritta e interpretata dai \"B.O.\". In tutti gli incontri casalinghi l'inno viene trasmesso dagli altoparlanti dello stadio nei minuti che precedono l'inizio della gara, subito dopo l'annuncio delle formazioni, e cantato a gran voce dai tifosi.\nMascotte.\nA sostenere il Borussia in tutti gli incontri casalinghi \u00e8 presente a bordo campo il pupazzo \"J\u00fcnter\", la mascotte della squadra che rappresenta un puledro di colore nero con criniera bianca che indossa la divisa di gioco e sulla maglia ha il numero 10.\nMemorabili gli sketch che dal 2005 al 2007 hanno visto come protagonisti J\u00fcnter e l'eccentrico portiere statunitense Kasey Keller. L'allora capitano della squadra coinvolgeva la mascotte in simpaticissimi siparietti che andavano dal tentativo di abbeverarlo con una borraccia mentre le squadre erano schierate a centrocampo prima della partita a indimenticabili incontri di wrestling a fine gara in cui il puledro, colto alla sprovvista e incapace di reagire, veniva regolarmente sopraffatto da Keller che prima lo atterrava grazie ad articolate prese e voli plastici degni di un professionista, poi lo schienava e correva esultante sotto la curva.\nDopo il restyling della sua figura avvenuto nel 2006 che lo ha reso pi\u00f9 moderno e simile a un fumetto, J\u00fcnter \u00e8 diventato protagonista di una linea di prodotti che vanno dall'abbigliamento per bambini all'oggettistica pi\u00f9 disparata e si possono trovare in tutti i punti vendita ufficiali del Borussia. La sua immagine \u00e8 stata fortemente rilanciata e utilizzata negli ambiti pi\u00f9 svariati, dalla cartellonistica alle auto di servizio dello stadio passando per le rubriche a lui dedicate sul sito ufficiale della squadra.\nStrutture.\nStadio.\nDal 1919 fino al 2004 il Borussia ha giocato gli incontri casalinghi al B\u00f6kelbergstadion di M\u00f6nchengladbach, conosciuto fino al 1960 col nome di \"Westdeutsches Stadion\" ed entrato nella storia del calcio grazie soprattutto alle memorabili partite che ha ospitato negli anni settanta.\nL'antico stadio sorgeva al centro di uno dei quartieri residenziali pi\u00f9 ambiti della citt\u00e0, attorniato da villette e pub caratteristici, e ci\u00f2 comportava notevoli disagi alla viabilit\u00e0 il giorno delle partite. Oltre a questo la sua limitata capienza inizi\u00f2 ad essere un problema gi\u00e0 dai primi anni settanta e costrinse il Borussia a disputare gran parte degli incontri di cartello di Bundesliga e delle coppe europee al \"Rheinstadion\" di D\u00fcsseldorf.\nQuesti problemi, uniti a quelli legati alla gestione e manutenzione di uno stadio ormai obsoleto, spinsero la dirigenza a sostituirlo dalla stagione 2004/05 e in seguito demolirlo nel 2006.\nUn nuovo impianto all'avanguardia venne costruito all'interno del \"Parco Nord\", un'immensa area periferica interamente dedicata allo sport, e inaugurato 30 giugno 2004 con il nome di Stadion im Borussia-Park. L'avveniristico stadio, che con i suoi oltre 54.067 posti \u00e8 tra i dieci pi\u00f9 capienti di Germania, \u00e8 stato riconosciuto da tifosi ed addetti ai lavori come uno dei pi\u00f9 moderni e accoglienti del paese.\nL'emittente televisiva tedesca ZDF nel 2006 lo ha proclamato miglior stadio di Germania, a pari merito con l'Allianz Arena di Monaco, per posizionamento delle telecamere e per la qualit\u00e0 delle riprese.\nNonostante ci\u00f2, tra lo stupore generale e l'indignazione della citt\u00e0 di M\u00f6nchengladbach e dei tifosi del Borussia, lo stadio non \u00e8 stato incluso nella lista dei campi del Mondiale 2006.\nSociet\u00e0.\nSponsor.\nIl Borussia fu la seconda squadra tedesca a mostrare una pubblicit\u00e0 sulle divise di gioco. Gi\u00e0 1976 le maglie dei \"Puledri\" iniziarono a recare la scritta dello sponsor \"Erdgas\" (RWE), due anni dopo rispetto alla comparsa del precursore J\u00e4germeister su quelle dell'.\nStatistiche e record.\nPartecipazione ai campionati e ai tornei internazionali.\nCampionati nazionali.\nIl club ha partecipato a diverse edizioni dell'Oberliga West, e alla nascita della Bundesliga si \u00e8 trovato a giocare in una delle neonate seconde divisioni, la Regionalliga West, guadagnandosi la promozione sul campo nel 1965.\nDalla stagione 1963-1964 alla 2021-2022 compresa il club ha ottenuto le seguenti partecipazioni ai campionati nazionali:\nTornei internazionali.\nIl club ha vinto per due volte la Coppa UEFA (nel 1974-1975 e nel 1978-1979), oltre ad essere stato sconfitto per due volte in finale, sempre negli Anni Settanta. Ha anche disputato la finale della Coppa dei Campioni 1976-1977, persa a Roma contro il ; nonostante questo ha giocato la Coppa Intercontinentale 1977 al posto degli inglesi, perdendo per\u00f2 contro gli argentini del nel doppio confronto.\nAlla stagione 2020-2021 il club ha ottenuto le seguenti partecipazioni ai tornei internazionali:\nTifoseria.\nStoria.\nLa tifoseria del Borussia \u00e8 una delle pi\u00f9 numerose di tutta la Germania. I suoi sostenitori, chiamati \"Fohlenfan\" (\"Tifosi-puledri\"), sono considerati tra i pi\u00f9 calorosi del paese e il loro sostegno ha permesso alla squadra di restare una delle pi\u00f9 temibili tra le mura amiche.\nPer questo nell'estate 2003 la societ\u00e0 ha ritirato la maglia numero 12 assegnandola simbolicamente a tutti i supporter, il dodicesimo uomo in campo. Il settore del B\u00f6kelbergstadion da sempre occupato dalla frangia pi\u00f9 appassionata del pubblico era la \"Nordkurve\" (\"Curva Nord\") e cos\u00ec \u00e8 rimasto anche nel nuovo Stadion im Borussia-Park.\nTutti i fan club sono coordinati dal \"Fanprojekt M\u00f6nchengladbach Supporters Club\", un'associazione che cura i rapporti dei tifosi con la societ\u00e0, la DFB, le forze dell'ordine e i media e progetta tutto quello che riguarda le coreografie, le manifestazioni e le trasferte. A partire dal 1965 in occasione delle gare interne viene stampata la rivista \"FohlenEcho\", divenuta negli anni una vera e propria tradizione per ogni tifoso.\nDal 1995 i sostenitori del Borussia hanno una loro band ufficiale, il gruppo punk-rock \"B.O.\". La band nacque da un'iniziativa degli stessi fan, stanchi della musica proposta dagli altoparlanti dello stadio, definita troppo commerciale, e di dover inneggiare alla squadra cantando cori da stadio su melodie di canzoni gi\u00e0 esistenti. Il gruppo inizi\u00f2 subito a comporre brani che ebbero grande successo tra i tifosi e in pochi anni incise sette CD, la cui produzione venne finanziata dal \"Fanprojekt\". Ad oggi la maggior parte delle canzoni cantate allo stadio appartiene al loro repertorio e non c'\u00e8 una manifestazione che coinvolge squadra e sostenitori che non preveda una loro esibizione dal vivo.\nUn personaggio amato dai tifosi e ritenuto da molti come una vera e propria icona della passione dei \"Fohlenfan\" per il Borussia fu \"Ethem \u00d6zenrenler\", da tutti conosciuto come \"Manolo\". Giunse come Gastarbeiter dalla Turchia nel 1968, ma tutti iniziarono a conoscerlo dal 1977 quando fece la sua comparsa al B\u00f6kelbergstadion assieme al suo tamburo. Da quell'anno non perse neppure un incontro e la sua passione lo rese famoso anche oltre i confini tedeschi. La foto di Manolo che suonava il tamburo seduto sulla recinzione della Nordkurve divenne una delle immagini pi\u00f9 utilizzate per rappresentare la tifoseria del \"Gladbach\" fino al 2002, anno in cui si ammal\u00f2 gravemente e dovette accontentarsi di sporadiche apparizioni allo stadio. \u00c8 morto all'et\u00e0 di 69 anni il 30 aprile 2008, quattro giorni prima dell'incontro di Zweite Bundesliga tra Kickers Offenbach e Borussia, gara in cui i \"Puledri\" sono scesi in campo col lutto al braccio in sua memoria. Le maggiori testate giornalistiche sportive di Germania gli hanno dedicato articoli e servizi e una moltitudine di tifosi gli ha reso omaggio con messaggi di elogio sul Web e cerimonie di commemorazione.\nGemellaggi e rivalit\u00e0.\nGemellaggi.\nNonostante alcune delle pi\u00f9 scottanti sconfitte europee siano state causate dal Liverpool i tifosi del Borussia e quelli dei \"Reds\" sono uniti da un solido gemellaggio, tanto che \"You'll Never Walk Alone\", inno ufficiale del club britannico, viene spesso cantata durante le partite casalinghe del Borussia.\nIn occasione della finale della Coppa dei Campioni 1976/77 e delle semifinali dell'edizione successiva i fan delle due squadre strinsero un'intensa amicizia.\nLe due tifoserie iniziarono ad incontrarsi annualmente per disputare un incontro amichevole e festeggiare assieme e dal 1992 centinaia di sostenitori del Borussia cominciarono ad approfittare della pausa invernale del campionato tedesco per raggiungere Liverpool e assistere a un incontro di Premier League ad Anfield assieme agli amici inglesi.\nPi\u00f9 tardi anche tra molti tifosi dei \"reds\" divenne consuetudine organizzare a ogni stagione una trasferta a M\u00f6nchengladbach, la pi\u00f9 importante delle quali \u00e8 avvenuta nel 2007 in occasione delle grandi celebrazioni per il trentennale del gemellaggio.\nA testimonianza di quanto profondo sia il legame tra i sostenitori dei due club l'iniziativa che nel 1992 port\u00f2 i tifosi del Borussia a raccogliere donazioni per pi\u00f9 di 20.000 marchi tedeschi (oltre 10.000 euro) che furono devoluti a sostegno delle famiglie delle vittime della strage di Hillsborough.\nAltre amicizie che proseguono da molti anni sono quelle con i sostenitori del e del Carl Zeiss Jena.\nRivalit\u00e0.\nUna delle pi\u00f9 grandi rivalit\u00e0 di tutta la Germania, seconda solo a quella tra e , \u00e8 quella coi tifosi del Colonia. Le due citt\u00e0 sono distanti pochi chilometri e da sempre gli infuocati derby sono stati uno degli eventi pi\u00f9 attesi della stagione. Le canzoni che denigrano i detestati \"cugini\" sono innumerevoli e la pi\u00f9 famosa di queste \u00e8 senza dubbio \"Cologne Medley\" dei \"B.O.\" che viene spesso cantata allo stadio e tra le varie offese ai tifosi biancorossi si augura che il famoso duomo bruci per sette giorni in modo che il Borussia possa poi danzare sulle ceneri della sciagura.\nUn'altra ostilit\u00e0 dettata dalla vicinanza geografica e dall'antipatia tra le rispettive tifoserie \u00e8 quella con l'Alemannia Aachen. La forte inimicizia si \u00e8 inasprita maggiormente quando il 17 marzo 2004 l'Alemannia ha eliminato il Borussia dalle semifinali di Coppa di Germania conquistando il diritto di partecipare alla Coppa UEFA nella stagione successiva. La partita fu vinta dai gialloneri per 1-0 grazie soprattutto alle contestate decisioni dell'arbitro Edgar Steinborn che non sanzion\u00f2 due evidenti falli di mano commessi dai difensori dell'Alemannia in area di rigore.\nAntagonismo di gran lunga minore \u00e8 quello coi tifosi dell'\"altro Borussia\", quello di Dortmund, dovuto esclusivamente al fatto che le due squadre sono le pi\u00f9 famose e blasonate tra tutte quelle che portano questo nome. Da sempre i tifosi del M\u00f6nchengladbach sostengono che il loro club sia l'unico vero Borussia in quanto pi\u00f9 antico, pi\u00f9 vincente e con una grande tradizione, mentre il Dortmund sia solo una provinciale balzata alla ribalta del calcio nazionale ed europeo grazie ad un decennio fortunato. Tale convinzione \u00e8 cos\u00ec radicata e promossa che \"Es gibt n\u00fcr eine Borussia\" (C'\u00e8 solo un Borussia) risulta essere un'espressione cos\u00ec comune e diffusa tanto da diventare il titolo di un singolo dei B.O. cantata spesso allo stadio. La partita tra M\u00f6nchengladbach e Dortmund viene solitamente chiamata \"Il derby dei Borussia\".\nL'antica competizione col , invece, ha ormai perso tutto il suo fascino. Se negli anni settanta le due squadre si contendevano titoli nazionali ed internazionali, il successivo declino del Borussia ha tolto sapore ad una sfida che oggi \u00e8 solo un ricordo dei bei tempi che furono.\nOrganico.\nRosa 2021-2022.\n\"Aggiornata al 18 Gennaio 2022.\"\n "}
{"id": "383026", "revid": "484362", "url": "https://it.wikipedia.org/wiki?curid=383026", "title": "Senato Italiano", "text": ""}
{"id": "383036", "revid": "1982", "url": "https://it.wikipedia.org/wiki?curid=383036", "title": "Palazzo della Signoria", "text": ""}
{"id": "383040", "revid": "599013", "url": "https://it.wikipedia.org/wiki?curid=383040", "title": "Larbi Benboudaoud", "text": "Biografia.\nBenboudaoud ha iniziato presto la sua attivit\u00e0 di judoka, per emulare i fratelli maggiori che praticavano questo sport, entrando a 10 anni nell'US Dugny.\nNel 1996 viene selezionato per la nazionale francese ai giochi olimpici di Atlanta, ma i primi successi internazionali arrivano nel 1998 e 1999 quando per due anni consecutivi vince il titolo europeo della sua categoria (sotto i 66 kg). Il 1999 sar\u00e0 poi coronato dalla conquista del titolo mondiale a Birmingham.\nAi giochi olimpici di Sydney 2000 deve per\u00f2 accontentarsi della medaglia d'argento, e lo stesso avverr\u00e0 ai campionati mondiali del 2003 a Osaka.\nSconfitto nelle fasi preliminari alle olimpiadi di Atene del 2004, nell'ottobre dello stesso anno decideva di ritirarsi, dalla squadra nazionale."}
{"id": "383044", "revid": "34928", "url": "https://it.wikipedia.org/wiki?curid=383044", "title": "Larbi Ben Boudaoud", "text": ""}
{"id": "383045", "revid": "339392", "url": "https://it.wikipedia.org/wiki?curid=383045", "title": "Congiunzione coordinante", "text": ""}
{"id": "383046", "revid": "86599", "url": "https://it.wikipedia.org/wiki?curid=383046", "title": "Libya Montes", "text": "I Libya Montes sono una catena montuosa situata sulla superficie del pianeta Marte, nei pressi dell'equatore, compresa fra Isidis Planitia, a nord, e la regione di Tyrrhena Terra, a sud. Probabilmente l'origine di questa formazione \u00e8 collegata al medesimo impatto meteorico che anticamente form\u00f2 Isidis Planitia; per questo motivo si ritiene che la regione presenti alcune delle rocce pi\u00f9 antiche dell'intera superficie marziana, e che una sua analisi geologica potrebbe potenzialmente fornire dettagliate informazioni relativamente alle condizioni di Marte circa un miliardo di anni dopo la sua formazione.\nAll'estremo orientale dei Libya Montes si trova il cratere Du Martheray.\nNel 1999 la regione dei Libya Montes fu scelta come uno dei due possibili luoghi di atterraggio della sonda Mars Surveyor 2001 Lander, successivamente cancellata.\nPresenza d'acqua.\nNei suoi pressi si trova una valle lunga circa 400\u00a0km, risalente a 3,5 miliardi di anni fa, probabilmente formatasi a causa dell'erosione da parte di un antico fiume di acqua liquida nel corso di circa 350 milioni di anni (la portata dell'antico corso d'acqua \u00e8 stata stimata essere pari a quella del fiume Mississippi, negli Stati Uniti). Si ritiene che a intermittenti periodi di intensa attivit\u00e0 fluviale si siano alternati periodi di siccit\u00e0."}
{"id": "383047", "revid": "1652635", "url": "https://it.wikipedia.org/wiki?curid=383047", "title": "Congiunzione (linguistica)", "text": "In linguistica, la congiunzione (dal latino \"coniunctio\", da \"coniungere\", 'unire', calco del greco \"s\u00fdndesmos\", 'giuntura', 'legame') \u00e8 una parte del discorso. Serve a unire tra loro parole, sintagmi o proposizioni nel contesto della stessa frase o dello stesso periodo. Pu\u00f2 anche trovarsi all'inizio delle frasi.\nLe congiunzioni si possono classificare in base alla loro forma o in base alla loro funzione sintattica.\nIl ruolo fondamentale delle congiunzioni \u00e8 quello di unire in un'unica frase il contenuto informativo di due o pi\u00f9 frasi. Ad esempio:\nLa fusione comporta l'eliminazione degli elementi ridondanti e si ottiene:\nClassificazione in base alla forma.\nIn base alla forma, le congiunzioni si suddividono in:\nClassificazione in base alla funzione.\nIn base alla funzione, si distinguono in coordinanti (o coordinative) e subordinanti (o subordinative). Le prime collegano parole o proposizioni con uguale rango sintattico o sintatticamente omogenee (vedi Coordinazione (linguistica)). Le seconde introducono le proposizioni dipendenti (vedi Subordinazione).\nTutte le congiunzioni instaurano legami semantici tra gli elementi che collegano: ad esempio, esse possono esprimere una contrapposizione tra due termini, l'esclusione dell'uno o dell'altro, il rapporto tra l'uno e l'altro ecc.\nCongiunzioni coordinanti.\nLe congiunzioni coordinanti (o coordinative) collegano parole o proposizioni che si trovano sullo stesso piano logico e che sono sintatticamente omogenee. Ad esempio:\nSi distinguono in:\nCongiunzioni subordinanti.\nLe congiunzioni subordinanti (o subordinative) collegano due proposizioni mettendole su piani diversi: una proposizione reggente (nella maggior parte dei casi, la principale) e una proposizione subordinata, che completa il significato della reggente, ma ne dipende e non d\u00e0 informazione senza di essa. Ad esempio:\nLe congiunzioni sono classificate in ragione del tipo di frase subordinata che introducono. Sono quindi dette:"}
{"id": "383048", "revid": "729019", "url": "https://it.wikipedia.org/wiki?curid=383048", "title": "Vertebra prominente", "text": "La vertebra prominente \u00e8 la settima vertebra della colonna vertebrale, l'ultima delle vertebre cervicali.\nAnatomia.\nLa vertebra prominente deve il suo nome al suo processo spinoso (detto appunto processo prominente) particolarmente sviluppato in lunghezza e molto evidente alla palpazione. A volte, la settima vertebra cervicale \u00e8 associata a una costola extra, nota come costola cervicale, che si sviluppa dalla radice anteriore del processo trasversale. Queste costole sono solitamente piccole, ma possono occasionalmente comprimere i vasi sanguigni (come l'arteria succlavia o la vena succlavia) o i nervi del plesso brachiale, causando dolore, intorpidimento, formicolio e debolezza nell'arto superiore, una condizione detta sindrome dello stretto toracico superiore. Molto raramente, questa costola si presenta in coppia.\nIl processo trasverso \u00e8 molto sviluppato, tanto da ricordare quello delle vertebre toraciche.\nAl contrario delle altre vertebre cervicali, il suo processo spinoso non \u00e8 bifido e termina in un tubercolo a cui si lega il legamento nucale. I processi trasversali sono di dimensioni considerevoli, le loro radici posteriori sono grandi e prominenti, mentre le anteriori sono piccole e debolmente marcate.\nIl forame trasversale pu\u00f2 essere grande come quello delle altre vertebre cervicali, ma generalmente \u00e8 pi\u00f9 piccolo su uno o entrambi i lati; occasionalmente \u00e8 doppio, a volte \u00e8 assente. Sul lato sinistro occasionalmente \u00e8 presente il passaggio all'arteria vertebrale; pi\u00f9 frequentemente la vena vertebrale la attraversa da entrambi i lati; ma di solito sia l'arteria che la vena passano davanti al processo trasversale, e non attraverso il forame."}
{"id": "383049", "revid": "339392", "url": "https://it.wikipedia.org/wiki?curid=383049", "title": "Congiunzione subordinante", "text": ""}
{"id": "383050", "revid": "599", "url": "https://it.wikipedia.org/wiki?curid=383050", "title": "Ibn Sina", "text": ""}
{"id": "383051", "revid": "767487", "url": "https://it.wikipedia.org/wiki?curid=383051", "title": "The Best Of (Siouxsie and the Banshees)", "text": "The Best Of \u00e8 una compilation dei maggiori successi del gruppo musicale britannico Siouxsie and the Banshees, pubblicata nel 2002.\nIl disco.\nContenuto.\nSebbene i Banshees avessero gi\u00e0 nel loro catalogo due raccolte di singoli, ' del 1981 e ' del 1992, che ben rappresentavano il percorso evolutivo della band, la Polydor Records decide di mettere sul mercato questo \"greatest hits\", che nella versione ad un solo disco non presenta motivi di grande interesse, a parte la presenza dell'unico brano inedito, \"Dizzy (Version 1)\", registrato durante l'ultima sessione dei Banhshees nel 1995. Una versione leggermente diversa di \"Dizzy\" \u00e8 stata venduta ai concerti di \"Seven Year Itch\" nel 2002. L'edizione limitata in doppio CD, invece, contiene vari remix, la maggior parte dei quali era stata pubblicata in origine come lato B dei singoli, e un'inedita versione estesa del singolo \"Song from the Edge of the World\" del 1987.\nTutti, tranne due brani, erano stati precedentemente inclusi in \"Once Upon a Time: The Singles\" e \"Twice Upon a Time: The Singles\", anche se ci sono alcune piccole differenze nelle versioni delle canzoni in questa raccolta. Infatti, qui \u00e8 stata pubblicata per la prima volta la versione completa di \"This Wheel's on Fire\" senza la dissolvenza finale. Inoltre, \u00e8 stato utilizzato il mix di Mark Saunders in \"Stargazer\" invece della versione dell'album.\n\"Dizzy (Version 1)\" \u00e8 inclusa nella colonna sonora del film \"Diario di uno scandalo\" (2006) di Richard Eyre; inoltre, nel film, il personaggio di Sheba Hart, interpretato da Cate Blanchett, racconta come da adolescente adorasse Siouxsie and the Banshees.\nPubblicazione.\n\"The Best of Siouxsie and the Banshees\" \u00e8 stato pubblicato il 30 settembre 2002 come prima ristampa rimasterizzata del loro catalogo e presenta i singoli di maggior successo della band in ordine non cronologico. \u00c8 stato distribuito in tre formati: CD singolo, doppio CD e Sound &amp; Vision doppio CD e DVD contenente i videoclip della band tranne \"Dizzy\" (quest'ultima versione \u00e8 uscita nel 2004 e ri-pubblicata nel 2008).\nTracce.\nTesti e musiche di Siouxsie and the Banshees, eccetto ove indicato."}
{"id": "383071", "revid": "1873140", "url": "https://it.wikipedia.org/wiki?curid=383071", "title": "Premio Goya", "text": "Il premio Goya \u00e8 il pi\u00f9 importante riconoscimento cinematografico spagnolo, attribuito annualmente dall'Academia de las Artes y las Ciencias Cinematogr\u00e1ficas alle personalit\u00e0 del mondo del cinema che si sono maggiormente distinte nel proprio settore.\nCaratteristiche.\nIl premio consiste in un busto in bronzo di Francisco Goya.\nLa scelta del famoso pittore sembra dovuta a due fattori: \u00e8 un artista conosciuto a livello internazionale la cui opera in certi casi ricorda il cinema e il suo nome \u00e8 corto e facile da ricordare.\nLa cerimonia di consegna dei premi ha luogo a fine gennaio o nei primi giorni di febbraio secondo il modello del premio Oscar, cos\u00ec come accade anche in Italia con il David di Donatello.\nStoria.\nI premi vennero istituiti nel 1987, un anno dopo la fondazione della Academia de las Artes y las Ciencias Cinematogr\u00e1ficas de Espa\u00f1a (8 gennaio 1986), e la prima cerimonia di premiazione ebbe luogo il 16 marzo 1987 al Teatro Lope de Vega di Madrid. Nella prima cerimonia furono premiate 15 categorie (successivamente esse sono diventate 28).\nLa prima scultura che si consegn\u00f2 era opera dello scultore spagnolo Miguel Berrocal: si trattava di una scultura smontabile, dalla testa di Goya usciva una cinepresa a forma di mappa di Spagna.\nCome spesso accade in occasioni di premiazioni cinematografiche o dei festival, anche la storia del premio Goya non \u00e8 stata esente da episodi attinenti alla vita politica e civile. Nel 2003, molte personalit\u00e0 del cinema approfittarono della cerimonia di consegna dei premi per manifestare il dissenso nei confronti della politica del governo di Jos\u00e9 Mar\u00eda Aznar di sostegno all'invasione statunitense dell'Iraq.\nL'anno successivo, l'associazione delle vittime del terrorismo indisse una manifestazione per protestare contro l'inclusione tra i film candidati ai premi del lungometraggio documentario di Julio Medem \"La pelota vasca\" che secondo i contestatori equiparava le vittime del terrorismo ai loro assassini.\nRecord.\nFilm.\nTre film sono riusciti a vincere tutti e cinque i premi \"maggiori\" (film, regista, attore, attrice e sceneggiatura): \"\u00a1Ay, Carmela!\" di Carlos Saura nel 1991, \"Ti do i miei occhi\" di Ic\u00edar Bolla\u00edn nel 2004 e \"Mare dentro\" di Alejandro Amen\u00e1bar nel 2005.\nI film che hanno vinto il maggior numero di premi sono i seguenti:\nPersone.\nRegisti.\nIl premio per il miglior regista \u00e8 stato vinto tre volte da Fernando Le\u00f3n de Aranoa e due volte da Fernando Trueba, Pedro Almod\u00f3var e Alejandro Amen\u00e1bar. Le\u00f3n de Aranoa e Amen\u00e1bar hanno vinto anche il premio per il miglior regista esordiente, mentre tutti e quattro sono stati premiati almeno una volta anche in veste di sceneggiatore e Amen\u00e1bar ha vinto anche come compositore della colonna sonora.\nAttori.\nGli attori, senza distinzione di sesso e di categoria (attore, attore non protagonista, rivelazione), che hanno vinto il maggior numero di premi sono i seguenti:\nAltre categorie.\nIl premio per la miglior fotografia \u00e8 stato vinto 6 volte da Javier Aguirresarobe e 5 da Jos\u00e9 Luis Alcaine.\nIl premio per il miglior montaggio \u00e8 stato vinto 3 volte da Pablo del Amo e Jos\u00e9 Salcedo.\nIl premio per la miglior scenografia \u00e8 stato vinto 5 volte da F\u00e9lix Murcia e 4 da Gil Parrondo.\nIl premio per i migliori costumi \u00e8 stato vinto 5 volte da Javier Arti\u00f1ano e 4 da Yvonne Blake.\nIl premio per la miglior colonna sonora \u00e8 stato vinto 10 volte da Alberto Iglesias e 6 da Jos\u00e9 Nieto.\nIl premio per la miglior produzione \u00e8 stato vinto 4 volte da Jos\u00e9 Luis Escolar."}
{"id": "383079", "revid": "29035", "url": "https://it.wikipedia.org/wiki?curid=383079", "title": "Todo sobre mi madre", "text": ""}
{"id": "383087", "revid": "29035", "url": "https://it.wikipedia.org/wiki?curid=383087", "title": "Premi Goya", "text": ""}
{"id": "383090", "revid": "29035", "url": "https://it.wikipedia.org/wiki?curid=383090", "title": "Goya Awards", "text": ""}
{"id": "383091", "revid": "29035", "url": "https://it.wikipedia.org/wiki?curid=383091", "title": "Goya Award", "text": ""}
{"id": "383092", "revid": "29035", "url": "https://it.wikipedia.org/wiki?curid=383092", "title": "Premios Goya", "text": ""}
{"id": "383094", "revid": "767487", "url": "https://it.wikipedia.org/wiki?curid=383094", "title": "Foro occipitale", "text": "Il foro occipitale o forame magno \u00e8 un foro che si apre nella superficie inferiore dell'osso occipitale alla base della scatola cranica e che mette in comunicazione la cavit\u00e0 cranica con il canale vertebrale.\nDal foro occipitale fuoriesce il midollo allungato per estendersi nel canale vertebrale e per svilupparsi in midollo spinale.\nTrovano inoltre passaggio le arterie vertebrali e le arterie spinali anteriore e posteriore."}
{"id": "383095", "revid": "125726202", "url": "https://it.wikipedia.org/wiki?curid=383095", "title": "Indice di Laspeyres", "text": "L'indice di Laspeyres, dal nome dello statistico ed economista tedesco \u00c9tienne Laspeyres, \u00e8 un indice utilizzato per misurare la variazione nei volumi o nei prezzi di determinati aggregati.\nContrariamente all'indice di Paasche, che utilizza come pesi i valori finali, quello di Laspeyres usa i pesi del periodo iniziale.\nResta uno degli indici pi\u00f9 utilizzati in contabilit\u00e0 nazionale. Inoltre, assieme all'indice di Paasche, concorre alla formazione di un altro indice, l'indice di Fisher, utilizzato in molti paesi fuori l'Unione europea, tra cui USA e Canada.\nIndice dei volumi di Laspeyres.\nL'indice dei volumi di Laspeyres si calcola nel seguente modo:\ndove formula_2 \u00e8 il prezzo della merce \"i\" nell'anno base (0), formula_3 \u00e8 la quantit\u00e0 prodotta di \"i\" nello stesso periodo e formula_4 \u00e8 il prezzo della merce al tempo t.\nUna formulazione alternativa, derivata dalla precedente, \u00e8:\ndove formula_6 \u00e8 la quota del valore della produzione di \"i\" sulla produzione totale dell'anno base, ovvero:\nDalla formulazione (2) emerge che l'indice di Laspeyres risulta essere una media ponderata degli indici delle quantit\u00e0 dei singoli beni, con pesi di ponderazione costituiti dalla quota del bene sul totale del valore della produzione nell'anno base.\nUna delle propriet\u00e0 di cui gode questo indice \u00e8 il fatto di non risentire del livello di aggregazione. Cos\u00ec, ad esempio, il calcolo dell'indice per l'intera produzione risulta uguale alla somma degli indici calcolati per le sue componenti, comunque aggregate.\nTuttavia, l'utilizzo come pesi dei prezzi dell'anno base comporta una serie di svantaggi.\nInnanzitutto la difficolt\u00e0 di attribuire un prezzo a beni che nell'anno base non esistevano ancora. Si pensi ad esempio alla difficolt\u00e0 che si avrebbe, scegliendo come base il 1985, ad attribuire un prezzo ai telefoni cellulari.\nLa difficolt\u00e0 di tenere conto dei miglioramenti qualitativi. Cos\u00ec, ad esempio, se anche la produzione di computer rimanesse, da un anno all'altro, invariata in termini di unit\u00e0, attribuire lo stesso prezzo alle due produzioni non terrebbe in adeguato conto il fatto che le prestazioni potrebbero aver subito un netto miglioramento. La velocit\u00e0 di calcolo e la capacit\u00e0 di archiviare dati di un portatile odierno \u00e8 di molto superiore a quelli di un portatile di tre o quattro anni fa. Per ovviare in parte a questo difetto vengono costruiti appositi indici di prezzo edonistico (\"hedonic price indexes\") con cui modificare il prezzo base per tenere conto delle modifiche qualitative.\nA causa di questi difetti, con l'utilizzo dell'indice di Laspeyres la sottostima dell'aumento reale della produzione tende a crescere al crescere della distanza temporale fra anno base e anno corrente.\nIndice dei prezzi di Laspeyres.\nL'indice dei prezzi di Laspeyres \u00e8 utilizzato per il calcolo delle variazioni nel livello generale dei prezzi.\nQui ci\u00f2 che interessa \u00e8 misurare i cambiamenti avvenuti nei prezzi rispetto all'anno preso come base ed i pesi sono costituiti dalle quantit\u00e0 dell'anno base.\nSi calcola come:\nL'indice dei prezzi di Laspeyres \u00e8 utilizzato nel calcolo dell'Indice dei prezzi al consumo (IPC), sulla base del quale viene stimato il tasso di inflazione.\nL'utilizzo dell'indice di Laspeyres nel calcolo dell'inflazione tende a sovrastimarla.\nTale sovrastima deriva, da un lato, dal fatto che il paniere di riferimento \u00e8 implicitamente supposto costante. Da questo deriva la mancata considerazione degli effetti di sostituzione che possono registrarsi nel paniere. In altre parole, se si assume che le persone consumino la stessa composizione di beni nonostante il prezzo degli stessi vari, non si pu\u00f2 tenere conto del fatto che le persone tendono a sostituire i beni che diventano relativamente pi\u00f9 costosi con quelli pi\u00f9 economici.\nDall'altro lato, non si tiene conto del fatto che l'eventuale aumento di prezzo osservato pu\u00f2 derivare non da un incremento del livello generale dei prezzi, ma da un miglioramento qualitativo del bene. Nel tentativo di rimediare parzialmente a tale limite a volte si costruiscono indici di prezzo edonistico che tengono conto del miglioramento qualitativo in termini di servizi forniti al consumatore finale del bene.\nAnno base e \"ribasamento\".\nPoich\u00e9 l'indice di Laspeyres non gode della propriet\u00e0 di \"circolarit\u00e0\" (o \"transitivit\u00e0\"), la modifica dell'anno base modifica i valori dell'indice.\nDa questo deriva la necessit\u00e0 di rivedere all'indietro le serie storiche dell'indice ogni volta che avviene il cambiamento dell'anno scelto come base (cosiddetto \"ribasamento\").\nVa inoltre avvertito che, in accordo con gli standard che stanno emergendo sia all'interno dell'Unione europea che a livello internazionale, si tende sempre di pi\u00f9 a modificare annualmente l'anno base e a costruire indici a catena."}
{"id": "383097", "revid": "124123", "url": "https://it.wikipedia.org/wiki?curid=383097", "title": "Ma Yuan", "text": "Insieme a Xia Gui \u00e8 ritenuto il fondatore della scuola Ma-Xia.\nL'artista, originario dello Shanxi, nacque da un'antica famiglia di pittori professionisti e venne onorato da una \u00abcintura d'oro\u00bb dall'Accademia di Pittura dei Song del Sud di Hangzhou. Di Ma Yuan sono i dipinti a inchiostro e colori su seta: \"Suonando il liuto al chiaro di luna\" (Gu Gong) e \"Paesaggio con salici\" (Boston)."}
{"id": "383099", "revid": "106908", "url": "https://it.wikipedia.org/wiki?curid=383099", "title": "Xia Gui", "text": "Biografia.\nOriginario del Zhejiang, fu attivo nell'Accademia dei Song del Sud a Hangzhou, dove l'imperatore Ningzong gli confer\u00ec la \u00abcintura d'oro\u00bb. Di Xia Gui \u00e8 il rotolo, a inchiostro su carta, raffigurante la \"Veduta chiara e lontana di montagne e di fiumi\" (Gu Gong).\nXia Gui divenne un modello di riferimento non solo per gli artisti della dinastia Sung, ma anche per quelli delle dinastie Ming e Qing. \nLa sua arte si caratterizz\u00f2 inizialmente per uno stile essenziale, e in un periodo successivo per le forme a punteggiatura."}
{"id": "383100", "revid": "729019", "url": "https://it.wikipedia.org/wiki?curid=383100", "title": "Canale vertebrale", "text": "Il canale vertebrale (conosciuto anche con il nome di canale spinale oppure di cavit\u00e0 spinale) \u00e8 lo spazio vertebrale attraverso il quale decorre il midollo spinale.\nQuesto canale \u00e8 racchiuso all'interno del forami vertebrali delle vertebre. \nIl canale inizia superiormente all'altezza del forame occipitale e termina caudalmente con lo iato sacrale, all'altezza della quinta vertebra sacrale (S5). Negli spazi intervertebrali, il canale \u00e8 protetto dal legamento giallo posteriormente e dal legamento longitudinale posteriore anteriormente. Il suo diametro risulta abbastanza uniforme anche se tendenzialmente maggiore in corrispondenza delle prime vertebre cervicali e pi\u00f9 ristretto a partire dalla quinta vertebra lombare.\nLo strato pi\u00f9 esterno delle meningi, conosciuto con il nome di dura madre, \u00e8 strettamente associato con l'aracnoide che a sua volta \u00e8 collegato saldamente allo strato pi\u00f9 interno delle meningi, la pia madre. Le meningi dividono il canale vertebrale nello spazio epidurale e nello spazio subaracnoideo.\nLa pia madre \u00e8 strettamente collegata al midollo spinale. Uno spazio subdurale evidente \u00e8 in genere presente solo a seguito di traumi e/o situazioni patologiche. Lo spazio subaracnoideo risulta invece ripieno di liquido cerebrospinale. \nQuesto spazio contiene i vasi che irrorano il midollo spinale, ed in particolare l'arteria spinale anteriore e le arterie spinali posteriori accoppiate, accompagnato dalle corrispondenti vene spinali.\nLe arterie spinali formano delle anastomosi conosciute con il nome di vasocorona del midollo spinale. Lo spazio epidurale contiene tessuto adiposo sciolto, e una rete di grandi vasi sanguigni, dalla parete molto sottile, chiamati plessi venosi vertebrali interni.\nIl canale vertebrale \u00e8 stato descritto, per la prima volta, dal medico fisiologo francese Jean Fernel.\nFunzione.\nIl canale vertebrale protegge ed accoglie il midollo spinale ed i suoi rivestimenti meningei.\nNelle fasi iniziali dello sviluppo esso risulta totalmente occupato dal midollo spinale.\nCon la crescita progressiva della colonna vertebrale, lo spazio occupato dal midollo spinale viene a ridursi. Al termine dello sviluppo corporeo il midollo spinale viene pertanto a localizzarsi superiormente al margine superiore della seconda vertebra lombare (L2).\nQuesto processo viene indicato con il termine latino di \"ascensus medullae\". \u00c8 proprio l'ascesa del midollo che fa s\u00ec che i segmenti spinali risultino posizionati superiormente rispetto alle corrispondenti vertebre. Ci\u00f2 comporta che le radici dorsali e ventrali si trovino a decorrere nel canale vertebrale per un breve tratto, e verso il basso, fino a raggiungere il punto in cui emergono attraverso il foro intervertebrale."}
{"id": "383101", "revid": "26644", "url": "https://it.wikipedia.org/wiki?curid=383101", "title": "Spina dorsale", "text": ""}
{"id": "383104", "revid": "767487", "url": "https://it.wikipedia.org/wiki?curid=383104", "title": "Scuola Ma-Xia", "text": "La scuola Ma-Xia, \u00e8 stata un'antica scuola cinese di pittura paesaggistica, fondata dai pittori della corte dei Song Meridionali all'inizio del XIII secolo: Ma Yuan e Xia Gui.\nEntrambi gli artisti ripresero vari elementi dalla pittura precedente, come i contrasti tra nebbie e luci di Fan Kuan o le composizioni asimmetriche di Li Tang, e utilizzarono tanto le linee, dette a \u00abcolpi di grande ascia\u00bb, dello stesso Li Tang che quelle \u00aba chele di granchio\u00bb di Guo Xi.\nMa la novit\u00e0 formale apportata da questi artisti fu l'eliminazione di tutti i dettagli, concentrando lo spazio descritto in piccoli formati, carichi di suggestioni poetiche, organizzati in composizioni \u00aba cono\u00bb, ovvero con schemi in cui la descrizione viene condensato al di qua di un'immaginaria diagonale che delimita una parte, destra o sinistra, dell'opera. Gli inchiostri, fortemente diluiti, avvolgono gli sfondi con nebbie infinite in contrasto con la precisa descrittivit\u00e0 dei primi piani.\nAltri esponenti della scuola furono Ma Lin, figlio di Ma Yuan e Li Song, bench\u00e9 quest'ultimo sia piuttosto uno pittore specialista in elementi architettonici e di figure. La scuola form\u00f2 pittori professionisti e accademici, che perpetrarono uno stile decorativo, disprezzato dai letterati, che continu\u00f2 tuttavia ad essere praticato nell'ambiente della corte."}
{"id": "383106", "revid": "92723", "url": "https://it.wikipedia.org/wiki?curid=383106", "title": "Chiesa della Badia di Sant'Agata", "text": "La chiesa della Badia di Sant'Agata \u00e8 una chiesa di Catania affacciata sulla via Vittorio Emanuele II, nel quartiere Duomo di Catania o Terme Achilliane - Piano di San Filippo.\nDescrizione.\nEsterno.\nLa chiesa si trova di fronte al prospetto nord della cattedrale, e occupa, insieme all'annesso ex Monastero (oggi di propriet\u00e0 comunale), l'intero isolato delimitato da via Raddusa, via Santa Maria del Rosario e via Sant'Agata.\nL'edificio \u00e8 uno dei principali monumenti barocchi della citt\u00e0, opera di Giovanni Battista Vaccarini.\nLa morbida tela del prospetto, mossa dal ritmo di onde leggere, cattura su di s\u00e9 l'attenzione altrimenti distratta dalle altre macchine barocche del Duomo, della fontana dell'Elefante e del palazzo municipale. L'edificio che oggi vediamo poggia sulle rovine dell'antica chiesa e convento dedicati a Sant'Agata, nel 1620, da Erasmo Cicala e crollati a causa del terremoto del 1693.\nInterno.\nImpianto a croce greca con ingressi e cappelle disposti lungo i lati di un ottagono regolare. Altari e rivestimenti degli ambienti in marmo giallo di Castronovo, sui piedistalli posti sulle mense sono collocate statue di stucco lucido, in senso orario: \"San Benedetto\", \"Immacolata Concezione\", \"Sant'Agata\", \"San Giuseppe\" e \"Sant'Euplio\". Le statue in stucco marmorizzato furono realizzate nel 1782 ad opera di Giovan Battista Marino, Mario Biondo e Giovan Battista Amato.\nAbside.\n\"Cappellone di Sant'Agata\" e altare maggiore.\nMonastero.\nMonastero femminile dell'Ordine benedettino sotto il titolo di \u00abSant'Agata\u00bb, dal secondo dopoguerra ceduto dalla Curia al Comune, per decenni ha ospitato la tipografia del quotidiano Espresso sera e dal 1991 \u00e8 sede del \"C. S. O. Auro\", oltre ad accogliere la sede del quotidiano I Siciliani da un paio di anni dopo dell'occupazione.\nVoci correlate.\nMonumenti e itinerari agatini:"}
{"id": "383109", "revid": "767487", "url": "https://it.wikipedia.org/wiki?curid=383109", "title": "Cricca Dei Balordi", "text": "I Cricca Dei Balordi (noti anche semplicemente come C.D.B.) sono un gruppo musicale hip hop italiano composto dagli MC Rido e Supa, entrambi originari di Stresa.\nStoria del gruppo.\nIl duo nasce nel 1992 con il nome di Cracka Posse e fa le prime esperienze nell'ambiente delle jam locali partecipando a vari concerti, costruendosi un nome nella zona di Verbania e nell'area milanese, esibendosi assieme a DJ Double T e distinguendosi per le loro doti di improvvisatori ed intrattenitori, per il loro flow \"senza guinzaglio\" e per le rime cadenzate e d'effetto.\nIl primo progetto di un certo rilievo a cui partecipano \u00e8 \"Sanobusiness V.M. 18\", mixtape a cui partecipano Bassi Maestro ed i Sottotono. Nel 1996 incidono, sempre in collaborazione con Double T, il demo \"Fondazione Cracka\" a cui collaborano anche Fritz da Cat ed il gi\u00e0 citato Bassi Maestro, contribuendo a rendere il duo una realt\u00e0 tangibile del panorama italiano. Diventano parte integrante di Sano Business (condiviso con Bassi e con DJ Zeta) partecipando a \"The Micragnous EP\", nel quale insieme alla rapper Marya incidono il brano \"Gioco di ruolo\".\nI Cricca Dei Balordi continuano le numerose collaborazioni: con Bassi Maestro e DJ Zeta, cos\u00ec come con DJ Double S a \"Lo capisci l'italiano?\" e con gli ATPC ai due volumi di \"50 Emcees\". Con Sanobusiness realizzano l'LP \"Underground Troopers\", divenuto oramai un classico del rap italiano. Nel 2000 il gruppo ha pubblicato l'album di debutto \"Ninja Rap\" e, dopo aver collaborato con i Lyricalz, Fritz da Cat e Kaso, partecipano anche a \"Zeta 2000\" di DJ Zeta con l'acclamato brano \"Ancora pi\u00f9 ruvido\", che li fa diventare il simbolo di un rap aggressivo ed energico, che ha il suo ambiente naturale nel palco.\nIl 2002 \u00e8 l'anno di uscita del secondo album \"Musi\", il quale segna la maturit\u00e0 artistica dei due componenti. I due MC continuano a collaborare con Zampa e negli album di Bassi Maestro, continuando a confermarsi uno dei gruppi di punta del rap italiano.\nIl 20 maggio 2015 tornano con la traccia \"Michael J.\", lasciando sottintendere che eventuali futuri album dipendano dall'hype che riceveranno."}
{"id": "383110", "revid": "125433669", "url": "https://it.wikipedia.org/wiki?curid=383110", "title": "Viggo Mortensen", "text": "\u00c8 noto principalmente per il ruolo di Aragorn nella trilogia cinematografica de \"Il Signore degli Anelli\" diretta da Peter Jackson. Tra gli altri film in cui ha recitato vi sono \"Delitto perfetto\", \"Oceano di fuoco - Hidalgo\", \"Il destino di un guerriero\", \"The Road\" e tre film di David Cronenberg: \"A History of Violence\", \"La promessa dell'assassino\" e \"A Dangerous Method\". Ha ricevuto tre candidature al Premio Oscar al miglior attore: nel 2008 per \"La promessa dell'assassino\", nel 2017 per \"Captain Fantastic\" e nel 2019 per \"Green Book\".\nBiografia.\nNato nel Lower East Side di Manhattan, \u00e8 il maggiore dei tre figli di Grace Gamble (nata Atkinson) e Viggo Peter Mortensen Sr. La madre \u00e8 statunitense, mentre il padre \u00e8 danese: i due si sono conosciuti durante una vacanza a Oslo, in Norvegia, e successivamente si sono sposati nei Paesi Bassi con una cerimonia luterana. Suo nonno materno era della Nuova Scozia, Canada, mentre la nonna paterna era di Trondheim, Norvegia. Trascorre l'infanzia in giro per il mondo, a causa del lavoro paterno, vivendo in Venezuela, Danimarca e Argentina. Stabilitosi con la famiglia in Argentina, impara a parlare lo spagnolo. In quegli anni il padre gestiva una fattoria e lavorava per aziende agricole che allevavano polli. Sempre in quegli anni nascono i suoi due fratelli minori, Charles e Walter, che oggi lavorano come geologi.\nQuando Mortensen aveva undici anni i genitori divorziarono, la madre torn\u00f2 a New York, mentre lui e il padre si trasferirono a Copenaghen. Padre e figlio tornano presto negli Stati Uniti d'America, dove Mortensen si diploma presso la Watertown High School a Watertown, nello stato di New York. Alla Watertown High School pratica diverse attivit\u00e0 sportive, come nuoto e tennis, inoltre proprio in quegli anni inizia ad appassionarsi di fotografia. A diciassette anni, dopo una bevuta con gli amici, viene coinvolto in una rissa in cui si procura un profondo taglio appena sopra il labbro superiore a causa di un filo spinato, la ferita \u00e8 stata in seguito ricucita con diversi punti, lasciandogli una cicatrice che si porta dietro da quel giorno. Nel 1976 frequenta la St. Lawrence University dove si laurea in scienze politiche e letteratura spagnola.\nNel 1980 lavora come traduttore per la squadra svedese di hockey su ghiaccio durante le Olimpiadi invernali tenutesi a Lake Placid. Terminati gli studi, torna in Danimarca, dove per qualche periodo lavora come camionista, barista, cameriere e fioraio, ma ritorna nuovamente negli Stati Uniti con l'intento di avviare la propria carriera di attore.\nCarriera cinematografica.\nDopo aver studiato alla Warren Robertson's Theatre Workshop e diverse esperienze teatrali, si trasferisce a Los Angeles in cerca di fortuna, una volta l\u00ec ottiene le prime e marginali comparsate televisive, inoltre si sottopone a numerosi provini, tra i tanti si present\u00f2 al casting per il ruolo di Tarzan in \"Greystoke - La leggenda di Tarzan, il signore delle scimmie\" di Hugh Hudson, ma fu scartato. \u00c8 il 1985 quando ottiene il suo primo ruolo cinematografico, interpretando un agricoltore amish nel film di Peter Weir \"Witness - Il testimone\", l'anno precedente aveva gi\u00e0 debuttato nel film \"Swing Shift - Tempo di swing\" di Jonathan Demme, ma in fase di montaggio la scena venne tagliata, stessa sorte capita al piccolo ruolo affidatogli ne \"La rosa purpurea del Cairo\" di Woody Allen, parte eliminata nella fase di post produzione. Un'altra delusione a inizio carriera \u00e8 stata la mancata parte in \"Platoon\" di Oliver Stone, dove doveva interpretare il ruolo del Sergente Elias, ruolo poi affidato a Willem Dafoe. Negli anni seguenti si divide tra teatro e televisione, partecipa a un episodio di \"Miami Vice\" e per qualche tempo recita nella soap opera \"Aspettando il domani\", dove ricopriva il ruolo di Bragg, inoltre recita in film minori definiti di cassetta come \"Non aprite quella porta 3\".\nNel 1991 ottiene un ruolo di rilievo in \"Lupo solitario\", esordio alla regia dell'attore Sean Penn, la cui trama \u00e8 ispirata alla canzone di Bruce Springsteen \"Highway Patrolman\" inclusa nell'album Nebraska del 1982, nel film recita al fianco di David Morse, Valeria Golino e Dennis Hopper. Due anni pi\u00f9 tardi recita al fianco di Al Pacino in \"Carlito's Way\" di Brian De Palma. Negli anni seguenti recita in film come \"Sinistre ossessioni\" di Philip Ridley e \"Allarme rosso\" di Tony Scott. Nel 1995 veste i panni di Lucifero, ne \"L'ultima profezia\" di Gregory Widen, che lo\nvede in lotta con un inedito e altrettanto malefico Arcangelo Gabriele/Christopher Walken; l'anno seguente \u00e8 Caspar Goodwood in \"Ritratto di signora\" e partecipa all'esordio alla regia di Kevin Spacey con \"Insoliti criminali\".\nNel 1996 si dedica a due blockbuster, ovvero \"Daylight - Trappola nel tunnel\" con Sylvester Stallone e \"Soldato Jane\" con Demi Moore, mentre nel 1997 recita nella produzione spagnola \"La pistola de mi hermano\", dove pu\u00f2 mettere in mostra il suo fluente spagnolo. Nel 1998, invece, si dedica a due \"remake\", \"Delitto perfetto\", rifacimento de \"Il delitto perfetto\" di Alfred Hitchcock, e \"Psycho\" di Gus Van Sant, rifacimento \"shot-for-shot\" di \"Psyco\", anch'esso diretto da Hitchcock, Mortensen recita nella parte di Sam Loomis, interpretato nell'originale da John Gavin. Nel 1998 partecipa a \"La sottile linea rossa\", ma il regista Terrence Malick elimina la sua scena dal montato finale.\nCon alle spalle un curriculum di tutto rispetto, Mortensen ha la vera e propria consacrazione a livello internazionale grazie al ruolo di Aragorn nella trilogia cinematografica de \"Il Signore degli Anelli\". Nei tre capitoli diretti da Peter Jackson, \"La Compagnia dell'Anello\", \"Le due torri\" e \"Il ritorno del re\", Mortensen veste i valorosi panni di Aragorn, discendente di Isildur ed erede al trono di Gondor, non incline a prendere in mano il proprio destino. Inizialmente per il ruolo di Aragorn era stato scelto l'attore Stuart Townsend, che venne in seguito licenziato perch\u00e9 ritenuto troppo giovane per il personaggio. Mortensen, inoltre, era dubbioso se accettare o no il ruolo, perch\u00e9 questo avrebbe causato un lungo periodo di lontananza dal figlio; fu proprio il figlio Henry, grande fan di J. R. R. Tolkien e della sua trilogia, a spingerlo ad accettare.\nDopo il successo internazionale della trilogia di Jackson, l'attore si cimenta con altri ruoli di eroi disincantati, come nel film \"Oceano di fuoco - Hidalgo\", storia di Frank Hopkins e del suo cavallo di razza mustang chiamato Hidalgo, segue il capitano Diego Alatriste ne \"Il destino di un guerriero\", personaggio nato dalla penna di Arturo P\u00e9rez-Reverte. Prima del capitano Alatriste, nel 2004 viene diretto da David Cronenberg in \"A History of Violence\", storia di un tranquillo e pacifico proprietario di un piccolo ristorante che cerca di non far emergere il proprio passato. L'esperienza con Cronenberg \u00e8 positiva, tanto che gi\u00e0 nel 2007 tornano a lavorare assieme ne \"La promessa dell'assassino\": in questo caso Mortensen \u00e8 Nikolai Luzhin, un imperturbabile autista ipertatuato al servizio della Vor v zakone, la mafia russa. Per la sua interpretazione, destinata a entrare della storia del cinema, l'attore si \u00e8 guadagnato il plauso di pubblico e critica, tanto da vincere un British Independent Film Award e un Satellite Award ed essere candidato al Golden Globe e agli Oscar 2008. In gara per l'ambita statuetta, oltre a lui, vi sono George Clooney, Johnny Depp, Tommy Lee Jones; l'Oscar viene assegnato a Daniel Day-Lewis per la sua interpretazione ne \"Il petroliere\".\nNel 2008 \u00e8 impegnato nel western \"Appaloosa\", diretto da Ed Harris, inoltre recita la parte di un professore di letteratura affascinato dal Partito nazista in \"Good - L'indifferenza del bene\", produzione europea basata sull'omonima pi\u00e9ce teatrale di C.P. Taylor. Nel 2009 \u00e8 protagonista di \"The Road\", adattamento cinematografico del romanzo di Cormac McCarthy \"La strada\". Mortensen interpreta un padre, che insieme al figlio lotta per la sopravvivenza in uno scenario post-apocalittico.\nNel 2011 collabora nuovamente con David Cronenberg in \"A Dangerous Method\", dove Mortensen ricopre il ruolo dello psicanalista austriaco Sigmund Freud.\nNel 2012 compare nel film \"On The Road\", nel 2014 \u00e8 protagonista di \"Todos tenemos un plan\", de \"I due volti di gennaio\", \"Jauja\" e di \"Loin des hommes\".\nNel 2016 \u00e8 protagonista di \"Captain Fantastic\" nel ruolo dell'alternativo padre di famiglia Ben Cash, che gli fa guadagnare la seconda candidatura all'Oscar per il miglior attore.\nNel 2018 interpreta Tony Lip nel successo planetario \"Green Book\"; il film viene premiato come miglior film ai Premi Oscar 2019 e Mortensen viene candidato come miglior attore protagonista.\nNel 2020 debutta come regista e sceneggiatore nel film \"Falling\", nel quale \u00e8 anche protagonista.\nArte e musica.\nNel 1982 interpreta il ruolo di Franky nel video del brano di Bruce Springsteen \"Highway Patrolman\" tratto dall'Album Nebraska, recitando assieme a David Morse e Valeria Golino.\nOltre l'attivit\u00e0 attoriale, Mortensen \u00e8 uno stimato fotografo, poeta, pittore e musicista. Tra i lavori dell'attore, vi sono diverse pubblicazioni di poesie, libri fotografici e dipinti. Nel 1993 pubblica la sua prima raccolta di poesie intitolata \"Ten Last Night\". Grazie all'interessamento dell'amico Dennis Hopper, con cui ha recitato in \"Lupo solitario\" e \"Limite estremo\", ha modo di mostrare al pubblico i suoi scatti realizzati negli anni settanta, allestendo una personale intitolata \"Errant Vine\" alla Robert Mann Gallery di New York.\nCon una parte del compenso, ottenuto per la trilogia de \"Il Signore degli Anelli\", nel 2002 assieme all'amica Pilar Perez, ha fondato la casa editrice Perceval Press, nome preso da Parsifal, uno dei Cavalieri della Tavola rotonda. La casa editrice \u00e8 stata fondata da Mortensen allo scopo di valorizzare e aiutare giovani artisti, che hanno difficolt\u00e0 a proporre i propri lavori. La Perceval Press \u00e8 anche il luogo dove si sviluppano i progetti extra cinematografici di Mortensen. Sempre nel 2002 pubblica un catalogo delle sue opere, che raccoglie fotografie, dipinti e poesie, inoltre include un diario multimediale realizzato da Mortensen durante il suo soggiorno in Nuova Zelanda, per le riprese de \"La Compagnia dell'Anello\".\nTra le parecchie mostre fotografiche che ha allestito, nel marzo del 2006 allestisce \"Recent Forgeries\" presso la Galleria Track 16 a Santa Monica, titolo preso da un libro pubblicato da lui stesso nel 1998 con un'introduzione di Dennis Hopper.\nLa sua passione per ogni forma d'arte lo porta a cimentarsi anche con la musica, egli ha pubblicato 9 CD di musica sperimentale, alcuni realizzati con la collaborazione di Buckethead, ex chitarrista dei Guns N' Roses e pubblicati dall'etichetta statunitense TDRS Music. Nel 2003 pubblica \"Miyelo\", una raccolta fotografica della danza degli spiriti della gente lakota, inoltre racconta gli eventi che portarono al massacro di Wounded Knee.\nNel 2004, pubblica il libro fotografico \"The Horse is Good\", interamente dedicato ai cavalli, un'altra grande passione. In questo libro fotografico Mortensen ripercorre la figura del cavallo nelle attivit\u00e0 sportive, nel mondo del lavoro o semplicemente come amico e compagno dell'uomo, con scatti realizzati durante la lavorazione di \"Oceano di fuoco - Hidalgo\" e in diverse parti del mondo, tra cui Marocco, Islanda, Nuova Zelanda, Danimarca, Brasile, Argentina e molte altre. Nel 2008 ha allestito una mostra fotografica intitolata \"Skovbo\" in Islanda, al Reykjavik Museum of Photography, con successiva pubblicazione di un omonimo libro fotografico.\nCome pittore, Mortensen realizza spesso dipinti astratti che sono stati esposti in gallerie in tutto il mondo. Tutti i dipinti presenti all'interno del film \"Delitto perfetto\" sono realizzati da lui. Nel suo rapporto con l'arte, Mortensen allestisce esperimenti che miscelano tra loro diverse forme d'arte, creando un connubio tra poesie, musica e pittura. Mortensen compare nella colonna sonora de \"Il Signore degli Anelli - Il ritorno del re\", cantando \"Aragorn's Coronation\", di cui ha composto le musiche. Nell'edizione estesa in DVD del film \"La Compagnia dell'Anello\" canta la canzone \"The Lay of Beren and L\u00fathien\".\nVita privata.\nDurante la lavorazione del film indipendente \"Salvation!: Have You Said Your Prayers Today?\", conosce la cantante punk Exene Cervenka, del gruppo statunitense X. I due si sposano l'8 luglio 1987. L'anno seguente, il 28 gennaio 1988 diventa padre del suo unico figlio, Henry Blake Mortensen, e dopo la nascita si trasferisce con la famiglia nell'Idaho. Mortensen e la moglie si separano nel 1991 per poi divorziare il 13 marzo 1998. Attualmente vive in Spagna con l'attrice spagnola Ariadna Gil, a cui \u00e8 legato sentimentalmente dal 2009 (conosciuta sul set del film \"Il destino di un guerriero\").\nHa sempre criticato l'amministrazione George W. Bush, soprattutto riguardo alla politica estera, schierandosi contro il militarismo e la guerra. Ha organizzato raccolte di fondi per sostenere il candidato al congresso per l'area di New York, Bob Johnson nel 2006. Nel gennaio 2008 sostiene Dennis Kucinich alla corsa alla presidenza. Egli \u00e8 un sostenitore di Christiania e si \u00e8 sempre detto contrario alla partecipazione della Danimarca alla guerra in Iraq.\nNel 2002 \u00e8 stato inserito tra le 50 persone pi\u00f9 belle del mondo, nella lista stilata dalla rivista \"People\".\n\u00c8 poliglotta e parla dieci lingue: fluentemente inglese, danese (sue lingue materne), spagnolo e francese; piuttosto bene italiano, svedese, norvegese, arabo, catalano e il quenya (elfico). Possiede una propriet\u00e0 vicino a Sandpoint, nell'Idaho, dove trascorre il suo tempo libero lontano da riflettori e coltivando la sua passione per l'equitazione.\n\u00c8 un tifoso sfegatato del San Lorenzo, una squadra di calcio argentina. Pi\u00f9 volte si \u00e8 presentato sui red carpet con bandiere e maglie della squadra. Nel 2006 a Madrid fu scambiato per un tifoso del Barcellona, perch\u00e9 il San Lorenzo ha gli stessi colori. Per difendersi dai tifosi madrileni, ruppe in testa a uno di questi una bottiglia di vino che aveva in una borsa e scapp\u00f2.\nDoppiatori italiani.\nNelle versioni in italiano dei suoi film, Viggo Mortensen \u00e8 stato doppiato da:"}
{"id": "383113", "revid": "1543377", "url": "https://it.wikipedia.org/wiki?curid=383113", "title": "Puteolana 1902", "text": "LAssociazione Sportiva Dilettantistica Puteolana 1902 \u00e8 una societ\u00e0 calcistica italiana con sede nella citt\u00e0 di Pozzuoli (NA).\nMilita in Eccellenza, quinta serie del campionato italiano di calcio.\nLe origini del calcio cittadini risalgono al 1902 con la fondazione del \"Puteoli\", che divenne \"Puteolana\" nel 1919. Nella sua storia tocc\u00f2 l'apice nel 1921-1922, quando sfior\u00f2 la qualificazione alla finalissima per l'assegnazione dello scudetto, perdendo la finale di Lega Sud contro la Fortitudo di Roma.\nNel corso degli anni vi sono state diverse societ\u00e0 ad alternarsi nel rappresentare la tradizione del club; fra queste, una delle pi\u00f9 celebri fu il \"Campania Puteolana\", che milit\u00f2 in Serie C1 tra gli anni ottanta e novanta.\nNel luglio del 2017 il club \u00e8 stato rifondato, dopo alcuni anni di assenza dal panorama calcistico a causa di un precedente fallimento. Il presidente Carmine Franco ha infatti fatto ripartire la squadra dal campionato di Eccellenza, acquisendo il titolo dell\"ASD Isola di Procida\"&lt;ref name=\"p2018/2\"&gt;&lt;/ref&gt;.\nAnche se in passato il principale sodalizio flegreo ne ha assunto lo stesso nome (dal 1982 al 1986), esso non va confuso con l'attuale \"Puteolana 1909\", la quale rappresenta la seconda squadra cittadina.\nStoria.\nLa tradizione calcistica di Pozzuoli ha origine nel 1902 con la nascita del \"Puteoli Sport\", societ\u00e0 polisportiva che divenne \"Unione Sportiva Puteolana\" nel 1919. Se in principio adott\u00f2 una casacca bianco-rossa a strisce verticali, col cambio di nome divenne interamente rossa.\nIl club tocc\u00f2 l'apice nel 1921-1922, quando sfior\u00f2 la qualificazione alla finalissima per l'assegnazione dello scudetto, perdendo la finale di Lega Sud contro la Fortitudo di Roma, e laureandosi vicecampione dell'Italia centro-meridionale. Ma gli anni d'oro terminarono proprio a fine stagione: nel 1922 si sciolse per debiti e scomparve. Dalle sue ceneri sorse per una stagione la \"Unione Sportiva Flegrea\", che disput\u00f2 essenzialmente amichevoli.\nIn seguito altre realt\u00e0 locali rappresentarono Pozzuoli calcisticamente, le quali adottarono il granata come colore a partire dal 1924. Tra queste merita una menzione il \"Dopolavoro Ansaldo\" (in seguito \"ASF Puteolana\") che ottenne un settimo posto nel Campionato Campano di Seconda Divisione 1931-1932 (quarto livello del periodo). La squadra in seguito disput\u00f2 dei campionati uliciani, fino a quando, cos\u00ec come risulta dai documenti federali, si classific\u00f2 al secondo posto in Seconda Divisione 1936-1937.\nTra gli anni sessanta e settanta il principale club puteolano, tra rifondazioni e fusioni varie, milit\u00f2 spesso in Serie D. La societ\u00e0, tuttavia, nel 1981-1982 disput\u00f2 la Terza Categoria prima di fallire definitivamente per problemi economici al termine della stagione.\nTuttavia la scena fu occupata dalla nuova \"Puteolana 1909\" gi\u00e0 dalla stagione 1982-1983: il sodalizio infatti, sorto grazie al titolo sportivo dell'Internapoli, riport\u00f2 la Serie D (nel frattempo ribattezzata Campionato Interregionale) a Pozzuoli. Nel 1986 il club scomparve, ed il presidente del Campania Mauriello spost\u00f2 il titolo sportivo del club da Ponticelli a Pozzuoli, originando il \"Campania Puteolana\": Pozzuoli ottenne cos\u00ec finalmente una squadra professionistica.\nIl sodalizio del Campania Puteolana oscill\u00f2 tra Serie C1 e Serie C2. Dopo essere retrocessa nei dilettanti nel 1991-1992, il presidente che dal 1988-1989 divenne Antonio Morra Greco (gi\u00e0 lo fu del Campania di Ponticelli) riport\u00f2 nuovamente il titolo sportivo a Ponticelli, lasciando a Pozzuoli un vuoto in parte colmato dall'unico club rimasto in citt\u00e0: la \"Unione Sportiva Puteolana 1909\" che si piazz\u00f2 ottava in Promozione Campania 1992-1993.\nA Pozzuoli per\u00f2 sin dall'anno successivo giunse un'ulteriore societ\u00e0 che rub\u00f2 la scena all'altro club (quest'ultimo ad oggi \u00e8 la seconda squadra di Pozzuoli): il \"Comprensorio Puteolano\", sorto spostando nella citt\u00e0 flegrea il titolo del Gragnano Calcio. Il nuovo club milit\u00f2 pressoch\u00e9 stabilmente nel Campionato Nazionale Dilettanti. Il 29 luglio 1998 si trasform\u00f2 in \"Football Club Puteolana\", e al termine della stagione 1999-2000 la Pozzuoli calcistica ottenne per la prima volta sul campo la promozione nel professionismo: vincendo il girone G fu promossa nella Serie C2 2000-2001. Nella stessa stagione la squadra Juniores vinse il titolo di campione nazionale.\nSegu\u00ec negli anni successivi un lento declino del club: al termine della stagione 2002-2003 abbandon\u00f2 il calcio professionistico e nel 2007 retrocesse addirittura dall'Eccellenza alla Promozione. Ottenne un ripescaggio in Eccellenza, ma nel frattempo si era trasferito a Marano di Napoli, lasciando cos\u00ec un vuoto nella storia della Puteolana, fino al 2008 quando da Gragnano giunse l\"Atletico Puteolana 2008\" che riport\u00f2 per un anno la Serie D, ma retrocesse e riconsegn\u00f2 il titolo a Gragnano.\nLa svolta si ebbe nell'estate del 2012: grazie al titolo sportivo dell'Internapoli fu originata la \"Puteolana 1902 Internapoli\", che ripart\u00ec dalla Serie D, nota poi come \"Puteolana 1902\". Tuttavia, il sodalizio guidato dal duo Di Marino-Capuano ha vita breve; nel 2015, dopo la retrocessione in Eccellenza, la societ\u00e0 non viene iscritta ai campionati agonistici.\nDopo due stagioni di inattivit\u00e0, nell'estate del 2017, Carmine Franco acquista il titolo dell'Isola di Procida, trasferendolo a Pozzuoli. Rinasce dunque la Puteolana 1902, con Marco Bottino nel ruolo di presidente, che riparte dal campionato regionale di Eccellenza..\nDopo tre anni di tentativi, a seguito dell'interruzione dei campionati dilettantistici causa pandemia Covid, data la 2\u00aa posizione in campionato, la Puteolana viene promossa in Serie D. Nel novembre del 2020 la propriet\u00e0 della Puteolana 1902 cambia presidente, il titolo passa dal presidente Casapulla ad Adamo Guarino.\nColori e simboli.\nSimboli ufficiali.\nStemma.\nIl simbolo della Puteolana \u00e8 il Diavolo. Dalla stagione 2012-2013 fino alla stagione 2013-2014, i simboli della puteolana erano due: il diavolo e il cavallo simbolo dell'Internapoli. Su alcune divise storiche della Puteolana, compare anche la lettera P, caratteristica ancora oggi in uso anche da parte della seconda squadra cittadina.\nStrutture.\nStadio.\nLo stadio principale di Pozzuoli, teatro delle partite della Puteolana, \u00e8 situato nella frazione di Arco Felice ed \u00e8 intitolato a \"Domenico Conte\", che fu Deputato e Sindaco della citt\u00e0 oltre che allenatore, portiere e centravanti della Puteolana nel dopoguerra. Fu lui uno dei maggiori artefici della promozione dei campani in Serie D, nel 1963.\nIn passato la squadra locale gioc\u00f2 anche in altri stadi. Il primo campo, dove gioc\u00f2 le primissime partite agli inizi del XX secolo, si trovava nelle vicinanze del cantiere di propriet\u00e0 inglese \"Armstrong\", la cui comunit\u00e0 britannica diede un forte impulso alla nascita e alla crescita del calcio locale. Successivamente il Puteoli (denominazione della Puteolana fino al 1919) si trasfer\u00ec al campo sulla Solfatara, che fu ben presto abbandonato in seguito allo scoppio della Prima guerra mondiale, anche perch\u00e9 troppo scomodo da raggiungere per gli abitanti del luogo.\nNel 1919 la Puteolana eredit\u00f2 dagli inglesi lo stadio \"Armstrong\" in via Miliscola, costruito sempre dagli inglesi, di lunghezza 110x65 m e delimitato da un campo di agrumi. Fu in questo storico stadio che la Puteolana visse il suo periodo migliore, quello degli anni venti, quando militava in massima serie ed era una delle squadre pi\u00f9 forti del Meridione. Proprio su questo terreno affront\u00f2, in amichevole, la squadra allora pi\u00f9 titolata d'Italia, il Genoa, perdendo di misura per due reti a una.\nSociet\u00e0.\nLa S.S.D. Puteolana 1902 \u00e8 una Societ\u00e0 a responsabilit\u00e0 limitata con sede in terza traversa Licola Patria, 2 ad Arco Felice frazione di Pozzuoli.\nLa Puteolana nella cultura di massa.\nIl 9 dicembre 1989 durante il sorteggio dei gironi finali dei Mondiali di Calcio \"Italia 90\" al PalaEur di Roma, Sophia Loren, in mondovisione, raccont\u00f2 che la prima squadra che aveva visto era stata la Puteolana a Pozzuoli.\nAllenatori e presidenti.\nDi seguito l'elenco degli allenatori e presidenti della Puteolana:\nStatistiche e record.\nStatistiche individuali.\nLe statistiche tengono conto delle gare ufficiali, compresi play-off, play-out, poule scudetto e spareggi, dal 1945 al 2007:\nTifoseria.\nStoria.\nI gruppi organizzati della tifoseria puteolana prendono posto nel settore \"Distinti\" dello stadio Domenico Conte. Attualmente, gli unici gruppi presenti sono: \"Old Fighters - Figli della Solfatara\", \"Fedelissimi\", \"Red Devils\" e \"Vecchia Guardia\".\nGemellaggi e rivalit\u00e0.\nGli ultras puteolani sostengono un unico gemellaggio con la tifoseria della . Hanno un rapporto di intensa amicizia con i tifosi della e del San Giorgio (gemellati con i Frattesi). La principale rivalit\u00e0, nonch\u00e9 storica che accomuna anche i loro amici frattesi, \u00e8 quella con il . Seguono per ordine di importanza: (sorta nel 2017-18 in seguito agli scontri a margine della gara Casoria-Puteolana, essendo essi gemellati con i viola nonch\u00e9 amici degli stessi Giuglianesi), (anch'essi amici dei Giuglianesi), , e . Altra rivalit\u00e0, sorta in seguito ad incidenti nel 2015, \u00e8 quella con gli ultras del che cost\u00f2 agli ultras puteolani alcune diffide."}
{"id": "383139", "revid": "767487", "url": "https://it.wikipedia.org/wiki?curid=383139", "title": "Lyricalz", "text": "I Lyricalz sono stati un duo hip hop composto dagli MC Fede (Federico Sarica) e Dafa (Luca Mazzoni).\nStoria del gruppo.\nI due rapper, originari di Torino, iniziano la loro collaborazione nei primi anni novanta per mezzo di amicizie comuni in occasione di un concerto in cui Fede si esibisce con un collettivo musicale composto assieme ad alcuni suoi amici, Dafa ne diventa immediatamente parte integrante. Il nome del gruppo inizialmente \u00e8 Lyrical Gang, il duo appena composto inizia a registrare un demo di esordio, diventando successivamente una realt\u00e0 tangibile del panorama rap torinese.\nNel 1996 il gruppo fa la conoscenza con i Sottotono, gi\u00e0 conosciuti a livello nazionale. Dal loro incontro sarebbe nato pi\u00f9 tardi il collettivo Area Cronica. I Lyricalz realizzano \"De Luxe\", ma l'album non viene commercializzato. Seguono partecipazioni agli LP \"Sotto effetto stono\" dei Sottotono, \"Cronica\" di Sab Sista, \"Foto di gruppo\" di Bassi Maestro, \"Anima e corpo\" degli ATPC, a \"Lo capisci l'italiano? Vol.1\" di DJ Double S ed a diverse compilation del genere.\nNel 1998 il duo torna a curare un progetto indipendente che si trasforma nell'EP \"La vita del rapper\", che riscuote un buon successo a livello underground. I collaboratori che curano la produzione sono Big Fish, Bassi Maestro e Bosca. Dopo una riedizione di \"De Luxe\", nel 1999 i Lyricalz pubblicano \"Brava gente - Storie di fine secolo\" a cui collaborano artisti come Tormento dei Sottotono, Sab Sista, Cricca Dei Balordi, la cantante Jasmine, DJ Double S, Left Side.\nLo stesso anno collaborano alla compilation \"Areacronica.com\", a \"Novecinquanta\" del DJ e produttore Fritz da Cat, gli anni successivi con Sano Business a \"Il bel paese\" e \"Summer Biz\" Vol. 2 e 3 e con DJ Double S a \"Lo capisci l'italiano? Vol. 3\".\nNel 2001 Fede pubblica il disco The Album col gruppo Basley Click, composto da lui, Fabri Fibra (all\u02bcepoca ancora poco conosciuto) e il beatmaker Fritz da Cat.\nDal 2000 le collaborazioni sono andate diminuendo sempre pi\u00f9, fino al ritiro di Fede dalla scena hip hop nel 2003 per andare a finire nel mondo del giornalista.\nNel 2016 Dafa produce come beatmaker tutto l'album \"Musica per Solitari\" dell'mc 3DC, album che viene anticipato dal video \"Sentilo nell'area\" con il feat. di Esa aka El Presidente. Il disco vede le collaborazioni, oltre che dello stesso Esa, anche di Tormento, Inoki e Dj Vigor."}
{"id": "383143", "revid": "599013", "url": "https://it.wikipedia.org/wiki?curid=383143", "title": "Prima lettera ai Corinzi", "text": "La Prima lettera ai Corinzi \u00e8 uno dei testi che compongono il Nuovo Testamento, che la tradizione cristiana e la quasi unanimit\u00e0 degli studiosi attribuisce a Paolo di Tarso. Indirizzata alla comunit\u00e0 cristiana della citt\u00e0 greca di Corinto e scritta ad Efeso (), secondo gli studiosi fu composta nell'arco cronologico del 53-57. o pi\u00f9 strettamente nel 53/54 secondo alcuni altri.\nCorinto.\nStoria.\nCorinto, citt\u00e0 fiorente gi\u00e0 nel VII secolo a.C., un secolo dopo passa sotto la dominazione macedone per rimanervi fino al 196 a.C. quando fu liberata dai romani. Dopo la ribellione della Lega achea, di cui Corinto era la principale citt\u00e0, sedata con la distruzione della citt\u00e0 dal console romano Lucio Mummio Acaico, Giulio Cesare nel 44 a.C. rifond\u00f2 la citt\u00e0 come \"Colonia Laus Iulia Corinthus\".\nLa fama di Corinto nel VII secolo era solo seconda ad Olimpia, sede dell'amministrazione e dello svolgimento dei giochi \"olimpici\". Corinto infatti era sede dei giochi istmici, istituiti nel 581 a.C. in onore di Poseidone (corrispondente al dio romano Nettuno) e del Dio Palemone presso l'Istmo di Corinto, comprendevano gare ginniche, di lotta e ippiche.\nSolo nel periodo ellenistico, furono aggiunti gli agoni musicali. Il vincitore riceveva in premio una corona di aghi di pino. Si svolgevano ogni due anni nel primo e nel terzo anno dell'Olimpiade.\nErano i giochi pi\u00f9 solenni dopo quelli di Olimpia per numero di concorrenti e per afflusso di popolo. Inoltre la particolare posizione geografica della sede delle gare, presso la citt\u00e0 di Corinto, contribu\u00ec a dare ai Giochi istmici un carattere pi\u00f9 aperto socialmente, particolarmente festoso e talvolta anche caotico.\nQuella citt\u00e0, famosa per i giochi istmici, dar\u00e0 a Paolo argomenti validi per incoraggiare i cristiani corinzi con illustrazioni che facevano riferimento proprio allo \"spirito delle gare \" con gli allenamenti, le corse, e la ferrea volont\u00e0 di conseguire gli ambiti premi ()\nReligione a Corinto.\nLa dea principale di Corinto era Afrodite (in greco A\u03c6\u03c1\u03bf\u03b4\u03af\u03c4\u03b7), nella religione della Grecia antica, era la dea dell'amore, della bellezza, della sessualit\u00e0, della sensualit\u00e0, della lussuria e dei giardini, equivalente della dea romana Venere, il suo tempio consacrato dominava la citt\u00e0 in cima all'Acrocorinto.\nC'era inoltre un tempio al dio della medicina, Asclepio (greco \"\u1f08\u03c3\u03ba\u03bb\u03b7\u03c0\u03b9\u03cc\u03c2\", traslitterato Askl\u0113pi\u00f3s; latino \"Aesculapius\") (equivalente all'Esculapio dei Romani), a cui i fedeli ammalati portavano offerte votive in terracotta che rappresentavano la parte o le parti del corpo malate per cui si invocava la guarigione.\nA Corinto, inoltre, al tempo di Paolo erano presenti ebrei con loro sinagoghe.\nCome spiega un dizionario biblico: \"La presenza degli ebrei a Corinto \u00e8 attestata da una iscrizione greca su un architrave di marmo scoperto nei pressi della porta che d\u00e0 verso Lecheo. L'iscrizione reca la dicitura \"[Syna]gog\u00e8 Hebr[\u00e0ion]\", ovvero\" \"Sinagoga degli Ebrei\"\nLa comunit\u00e0 cristiana di Corinto.\nPaolo scrisse questa lettera dopo aver evangelizzato Corinto per un periodo di oltre 18 mesi, dalla fine del 50 alla met\u00e0 del 52 Secondo la sua consuetudine di operare nei grandi centri, voleva impiantare la fede cristiana in questo porto famoso e molto popolato, da dove si sarebbe irradiata in tutta l'Acaia. Di fatto riusc\u00ec a stabilirvi una forte comunit\u00e0, soprattutto negli strati modesti della popolazione (\"1 Cor\" ). Questa grande citt\u00e0 era un centro di cultura greca, dove si affrontavano correnti di pensiero e di religione molto differenti tra loro, e celebre per il caratteristico rilassamento dei costumi. Secondo lo studioso H.H. Halley infatti, Corinto era: \"una citt\u00e0 rinomata e voluttuosa, dove si incontravano i vizi dell'Oriente e dell'Occidente\" Inoltre un noto dizionario biblico fa notare che : \"La sua ricchezza fu tanto celebrata da divenire proverbiale; tali furono il vizio e la dissolutezza dei suoi abitanti\". Il contatto della giovane fede cristiana con questa immorale capitale del paganesimo doveva porre ai neofiti numerosi e delicati problemi. Paolo nella sua prima lettera ai cristiani di Corinto (cos\u00ec come nella \"Seconda lettera ai Corinzi\") cerca di risolverli.\nSembra che una prima lettera \"pre-canonica\" (), di data incerta, non sia stata conservata.\nPi\u00f9 tardi, nel corso del suo soggiorno di tre anni (54-57) a Efeso nel corso del terzo viaggio, alcune domande portate da una delegazione di Corinto (), a cui si aggiunsero le informazioni ricevute da Apollo () e della \"gente di Cloe\" (), spinsero Paolo a scrivere una nuova lettera (quella conosciuta come \"Prima lettera ai Corinzi\") verso la Pasqua del 57 ().\nLa lettera.\nLa \"Prima lettera ai Corinzi\" \u00e8 considerata una delle pi\u00f9 importanti dal punto di vista dottrinale; vi si trovano informazioni e decisioni su numerosi problemi cruciali del Cristianesimo primitivo, sia per la sua \"vita interna\": purezza dei costumi (), matrimonio e verginit\u00e0 (), svolgimento delle assemblee religiose e celebrazione dell'eucaristia (), uso dei carismi (); sia per i rapporti con il mondo pagano: ricorso ai tribunali (), carni offerte agli idoli ().\nPaolo affronta diversi punti di vista cristiani, sulla libert\u00e0 della vita cristiana, la santificazione del corpo, il primato della carit\u00e0 (in particolare in quello che viene chiamato Inno alla carit\u00e0), l'unione al Cristo, la parusia. &lt;br&gt;In merito alla parusia, , \"Paolo era convinto del fatto che la fine del mondo, ovvero la vittoria definitiva di Dio e di Cristo, alla quale avrebbe partecipato anche ogni cristiano, sarebbe avvenuta mentre egli era ancora in vita\", per cui \"alcuni testimoni [manoscritti] cancellano la negazione per rimuovere la speranza irrealizzata di Paolo di voler vivere per vedere la parusia\".\nL'orizzonte escatologico \u00e8 sempre presente e sottende tutta l'esposizione sulla resurrezione della carne (). Questo adattamento del Vangelo al mondo nuovo si manifesta soprattutto nell'opposizione, secondo Paolo, tra il vero cristianesimo e la sapienza ellenica. Agli abitanti di Corinto Paolo scrive che, a suo parere, c'\u00e8 un solo maestro, il Cristo; un solo messaggio, la salvezza mediante il sacrificio di Cristo; e che l\u00ec si trova la sola e vera sapienza ().\nData.\nLa maggior parte degli studiosi stabilisce la data della composizione della lettera fra il 53 e il 57.. Altri pensano che la giusta data sia da collocare invece fra il 53 e il 54.\nScopo e destinatari.\nAl tempo della composizione della lettera di Paolo ai Corinzi, nella folta comunit\u00e0 cristiana corinzia esistevano diversi problemi di natura spirituale.\nLo scopo della lettera era evidenziare tali problemi discutendoli da un punto di vista cristiano e trovare la giusta soluzione. Paolo conosceva Corinto come citt\u00e0 pagana e liberale. Falsi maestri e stoltezza della sapienza del mondo, divisioni, immoralit\u00e0 sessuale e cattive compagnie, Ebrei e Gentili, idolatria e matrimonio sono i pi\u00f9 importanti temi trattati dalla lettera con il capitolo 13 che mette in evidenza come tema dominante \"l'amore basato sul principio\" che travalica ogni conoscenza ed adempie la fede. \"L'amore non viene mai meno\" () ed \u00e8 l'amore che rappresenta nella scala dei valori cristiani, la massima espressione del cristianesimo ().\nPaolo scrive ai cristiani di Corinto \"chiamati ad essere santi\" () e che nonostante i molti problemi spirituali esistenti in quella comunit\u00e0, egli \"ama unitamente a Cristo.\" (). La composizione della comunit\u00e0 cristiana comprendeva sia giudei che greci, con una probabile maggioranza di greci e altri Gentili.\nScrittore, autenticit\u00e0 e canone.\nL'autenticit\u00e0 delle due lettere ai Corinzi e l'attribuzione di questi scritti a Paolo, \u00e8 fuori di ogni ragionevole dubbio. La canonicit\u00e0 delle due lettere infatti fu accettata dai primi cristiani che la inclusero nelle loro collezioni.\nNella lettera chiamata \"I Clemente\", scritta da Roma ai Corinzi e del 95 circa, lo scrittore invita i destinatari a: \"riprendere l'epistola del benedetto Paolo apostolo\" La prima lettera ai Corinti, inoltre \u00e8 citata da Tertulliano, Ireneo di Lione, Giustino, Clemente Alessandrino, Basilide di Alessandria, Atenagora di Atene, Policarpo di Smirne e Ignazio di Antiochia.\n\"Una collezione\" delle due lettere di Paolo a Corinzi insieme alle altre sue lettere, secondo alcuni studiosi: \"fu formato e pubblicato nell'ultimo decennio del primo secolo\".\nUna prova che Paolo scrisse da Efeso la sua prima lettera ai Corinzi \u00e8 \"intrinseca\" alla stessa sua epistola, infatti in I Corinzi 16,8 Paolo dichiara: \"Ma \"rimarr\u00f2\" ad Efeso fino alla festa della Pentecoste\".()\nAlcuni studiosi ritengono che nella lettera vi possano essere delle interpolazioni successive di un copista, in merito all'affermazione al passo : \"Come in tutte le comunit\u00e0 dei fedeli, le donne nelle assemblee tacciano perch\u00e9 non \u00e8 loro permesso parlare; stiano invece sottomesse, come dice anche la legge. Se vogliono imparare qualche cosa, interroghino a casa i loro mariti, perch\u00e9 \u00e8 sconveniente per una donna parlare in assemblea\"; infatti, gli studiosi della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) sottolineano che \"i vv 34-35, che alcuni manoscritti collocano dopo il v 40, sono un'interpolazione post-paolina. Oltre a essere un appello all'obbedienza alla Legge (forse Gen3,16) che non corrisponde affatto a Paolo, l'esigenza che le donne restino in silenzio contraddice 11,5. Questa ingiunzione riflette la misoginia di 1Tm 2,11-14 e ha probabilmente la sua origine nella medesima Chiesa\" e, concordemente, gli esegeti dell'interconfessionale \"Parola del Signore Commentata\" evidenziano che \"poich\u00e9 Paolo d\u00e0 come ovvio (vedi 11,5) che le donne preghino e diano degli insegnamenti durante il culto, molti esegeti hanno supposto che i vv.33b-36 siano stati aggiunti solo in un secondo tempo, quando ancora vi erano simili abusi (vedi 1Tim\u00f2teo2,11-12)\". \n&lt;br&gt;Un'altra possibile interpolazione si pu\u00f2 riscontrare nel verso che, secondo gli studiosi del \"Nuovo Grande Commentario Biblico\"\", \" \u00e8 il commento marginale di un copista il cui esemplare mancava di un \u00abnon\u00bb, che egli inser\u00ec prima di \"heis\"\" e concordemente gli studiosi della Bibbia di Gerusalemme lo ritengono un \"testo difficile. La frase \u00e8 stata aggiunta da un copista scrupoloso che segnala che la negazione \u00e8 stata aggiunta sulla sua copia\".\nComposizione.\nGenere e stile.\nMolti \"commentari biblici\" non prestano nessuna attenzione alla classificazione dello stile usato dall'apostolo Paolo nello scrivere questa prima lettera. Alcuni studiosi infatti asseriscono che si tratta semplicemente di una \"lettera personale di esortazione e di istruzione\". Altri raccomandano infatti che le due lettere ai Corinti non devono essere considerate \"come documenti teologici\", ma semplici lettere apostoliche scritte per le necessit\u00e0 contingenti di quella chiesa. D'altronde altri ancora definiscono lo stile di questa lettera, in alcune sue parti, come retorica epidittica. Come asserisce un'altra fonte biblica \"in linea di massima, 1 Corinzi \u00e8 una lettera di esortazione e di consigli pastorali.\"\nStruttura e contenuto.\nLa lettera \u00e8 una delle pi\u00f9 lunghe fra quelle scritte da Paolo, paragonabile a quella dei Romani, ambedue infatti furono suddivise in 16 capitoli. I temi affrontati dalla lettera sono molteplici, ma nonostante tutto, alcuni studiosi pensano che l'intera lettera possa essere suddivisa in uno schema che contenga 7 argomenti principali. Questi sono:\nI. Saluti accorati ed incoraggianti di Paolo e Sostene ai Corinzi - ()\nII. Invocazione di ringraziamento a Dio per i doni spirituali presenti nella chiesa di Corinto - ()\nIII. Divisione nella chiesa di Corinto - ()\nIV. L'immoralit\u00e0 e \"la giustizia degli uomini\" a Corinto - ()\nV. Disposizioni cristiane - ()\nVI. La Resurrezione - ()\nVII. Conclusione della lettera - ()\nContenuto teologico e utilit\u00e0 della lettera.\nSecondo alcuni studiosi biblici, \"la Prima lettera di Paolo ai Corinzi ci offre la migliore visione della vita ecclesiale di una comunit\u00e0 cristiana nel mezzo del primo secolo dC.\". Ad avviso di altri studiosi, l'utilit\u00e0 della lettera non deve considerarsi circoscritta solo alle esigenze dei cristiani corinzi del I secolo, ma \u00e8 da considerarsi utile anche per i credenti dei nostri giorni, secondo L\"'Easton's Bible Dictionary\", \"molti cristiani oggi ancora, usano questa lettera per parlare dei moderni problemi all'interno delle comunit\u00e0 ecclesiali\".\nUna prima importante evidenza di questa lettera di Paolo, dimostra che i cristiani del primo secolo, nonostante fossero vissuti fianco a fianco con personaggi principali del cristianesimo primitivo subendone la loro forte influenza, non erano immuni dal commettere errori.\nL'ambiente pagano e immorale della citt\u00e0 esercitava forti pressioni sulla purezza della comunit\u00e0, inoltre come fa notare Daniel Baird Wallace, professore di Studi del Nuovo Testamento al \"Dallas Theological Seminary\", \"i Corinzi avevano una percezione sbagliata del messaggio cristiano () in termini di \"sapienza.\" La loro cultura pagana aveva plasmato negativamente la comprensione di saggezza (dovuta, senza dubbio, all'influenza della filosofia greca ())\".\nCome asserisce un dizionario biblico, questa lettera dimostra che, la convinzione di alcuni secondo cui \"la chiesa apostolica fosse in condizioni eccezionali di santit\u00e0 di vita o di purezza della dottrina \", non corrisponde a verit\u00e0.\nVigilanza (\"State svegli!\"), ricerca \"attenta di doni maggiori\" (), di \"doni spirituali\" () e il perseguire l'amore, mentre si trovavano in una societ\u00e0 materialista, immorale e pagana, li avrebbe preservati dall'errore ().\nLa comunit\u00e0 corinzia era inoltre divisa, i membri avevano iniziato ad identificarsi con diversi cristiani che erano diventati per loro leader, si vantavano di appartenere chi, ad Apollo, chi, allo stesso Paolo e chi infine a \"Cristo\" (),(). Cos\u00ec questa lettera inizia con un appello all'unit\u00e0 cristiana. Paolo infatti, corregge questo punto di vista distorto, asserendo nella sua lettera che mentre Apollo e lui stesso, erano da considerarsi solo semplici \"collaboratori\", era \"solo\" a Dio che si doveva attribuire il merito della \"crescita\" spirituale del cristiano (),()."}
{"id": "383146", "revid": "84184", "url": "https://it.wikipedia.org/wiki?curid=383146", "title": "Aminta IV di Macedonia", "text": "Figlio di Perdicca III di Macedonia, dopo la morte del padre nel 359 a.C. egli divent\u00f2 re, sia pure solo nominalmente, essendo ancora bambino. Filippo II di Macedonia, fratello di Perdicca, divent\u00f2 suo tutore e reggente. In seguito, Filippo II si autoproclam\u00f2 re di Macedonia, spodestando il suo giovane nipote. Aminta non fu ritenuto un pericolo per i piani di Filippo, tanto che questi gli diede in sposa sua figlia Cynane. Solamente quando sal\u00ec al potere il figlio di Filippo, Alessandro III, nel 336 a.C. la situazione cambi\u00f2 ed Aminta, percepito come una concreta minaccia in quanto possibile figura di riferimento per l'opposizione al nuovo re, venne immediatamente giustiziato."}
{"id": "383155", "revid": "4175", "url": "https://it.wikipedia.org/wiki?curid=383155", "title": "ASD Rugby Paese", "text": "Il Rugby Paese \u00e8 un club italiano di rugby a 15 della citt\u00e0 di Paese, in provincia di Treviso.\nFondato nel 1956, il club ha come simbolo un canguro, in omaggio all'italo-australiano Giuseppe D'Ambrosi, fondatore della squadra.\nStoria.\nIl Rugby Paese nasce nel 1956 quando Giuseppe D'Ambrosi, detto Bepi, semplice operaio paesano senza nessun trascorso rugbistico, fonda la societ\u00e0 affiliandosi alla Federazione Italiana Rugby, innamorato di uno sport che aveva visto, suo malgrado, una domenica pomeriggio a Treviso allo Stadio Tenni, dove si era recato con l'amico Antonio Piccoli per assistere ad una partita di calcio. I primi giocatori furono reclutati fra gli amici e i colleghi di lavoro, il campo da gioco era quello parrocchiale ed il primo allenatore Luigi Zaia; si diede cos\u00ec il via ad un movimento amatoriale. La squadra milit\u00f2 nei campionati minori per tre anni, ma, a causa degli anni di crisi per l'economia nazionale, l'attivit\u00e0 sportiva si interruppe per i successivi due anni.\nNel 1962 Armando Brunetta rifond\u00f2 la societ\u00e0, coadiuvato da un altro pioniere del Rugby Paese: Bruno Colusso. Brunetta fu per\u00f2 chiamato alle armi e dovette lasciare tutto a Colusso che si trov\u00f2 a dover ricoprire contemporaneamente i ruoli di presidente, segretario e giocatore. Fortunatamente trov\u00f2 in Gianni Vendramin, detto Mel, e nel fratello Danilo due preziosi giocatori e dirigenti.\nAlla fine degli anni sessanta l'ex scudettato della Faema Treviso Gian Paolo Pavin si trasfer\u00ec a Paese, cominciando a collaborare con la realt\u00e0 rugbistica cittadina e diventandone presto allenatore e, poi, presidente. In perfetta sintonia con Vendramin e con gli altri dirigenti per molti anni, port\u00f2 la tecnica di gioco e l'organizzazione societaria necessaria per permettere al club di fare il salto di qualit\u00e0; sue furono le iniziative pi\u00f9 importanti in ambito giovanile e nel minirugby e la concessione di un nuovo campo in erba da parte del Comune di Paese.\nAl termine della stagione 1978-79 la storica promozione in Serie B, alla quale seguirono sette anni di militanza del club nella seconda divisione nazionale. Nel 1984 venne intitolato lo Stadio a Gianni Visentin e nel 1986, con la riforma dei campionati, la prima stagione del Paese targato \"Logor\u00f2\" in Serie A2.\nDurante gli anni novanta il Paese disputa stabilmente il campionato di Serie A2; nella stagione 1993-94 raggiunge la finale promozione con il , cedendo agli emiliani nel doppio confronto.\nAl termine della stagione 1999-2000 la squadra viene retrocessa in Serie B, dopo otto stagioni consecutive in A2. Nel 2001-02 Roberto Buso e Oscar Collodo, sulla panchina della prima squadra, riescono a centrare la promozione e a riportare il Rugby Paese in Serie A. Il club disputa due stagioni in A guidati da Collodo e Giorgio Troncon, ma, al termine della stagione 2003-04, subisce la retrocessione in Serie B. La permanenza in terza divisione dura sette anni, prima di una nuova promozione nel 2011.\nAl termine della stagione 2012-13 sotto la guida tecnica di Mario Pavin, nonostante il 6\u00ba posto in Serie A2 e probabilmente il miglior campionato disputato dal Paese negli ultimi 15 anni, la dirigenza chiede alla FIR la retrocessione in Serie B per motivi economici; richiesta che verr\u00e0 accettata il mese successivo.\nNella stagione 2014-15, dopo essersi classificato al 2\u00ba posto nel girone 3 di Serie B, il Paese sconfigge il ai \"play-off\" promozione, rimontando la sconfitta subita in casa all'andata, con una vittoria in trasferta per 38 a 15, aggiudicandosi cos\u00ec l'approdo in Serie A.\nNella stagione 2015-16 il Paese, con una delle rose pi\u00f9 giovani dell'intera categoria, viene nuovamente retrocesso in Serie B. La guida tecnica della squadra viene quindi assegnata a Manuel Bergamo. Nella stagione 2016-17 il Paese perde i playoff promozione contro il CUS Perugia.\nNella stagione 2017-18, sempre in testa dalla prima all'ultima giornata, il Paese torna in Serie A vincendo il proprio girone di Serie B con 100 punti. \nGiocatori internazionali nel club.\nDiversi giocatori internazionali hanno vestito la maglia del club. Tra essi si citano Paolo Buso, Ornel Gega, Francesco Mazzariol, Walter Pozzebon, Fabio Semenzato, Michele Visentin e, tra le donne, Flavia Severin."}
{"id": "383165", "revid": "124567441", "url": "https://it.wikipedia.org/wiki?curid=383165", "title": "Perdicca III di Macedonia", "text": "Biografia.\nFiglio di Aminta III ed Euridice, non era ancora maggiorenne quando Alessandro II fu ucciso da Tolomeo di Aloro, che divenne reggente. \nIl governo di Tolomeo di Aloro, comunque, fu debole e contestato da numerosi oppositori, tra i quali la regina vedova Euridice: ella, infatti, richiese prima l'aiuto del generale ateniese Ificrate e poi quello di Pelopida affinch\u00e9 restaurassero sul trono Perdicca; gli interventi, tuttavia, non furono risolutivi in quanto Tolomeo di Aloro, prima corruppe le truppe mercenarie dei nemici e poi li convinse a scendere a patti con lui e perci\u00f2 continu\u00f2 a governare per ancora tre anni. \nNel 364 a.C., raggiunta la maggiore et\u00e0, Perdicca III, come primo atto, fece giustiziare Tolomeo di Aloro ed assunse direttamente il governo del regno, del quale sono giunte a noi pochissime informazioni. \nNei suoi anni di governo, Perdicca cerc\u00f2 di riorganizzare lo stato patrocinando e chiamando a corte numerosissimi letterati, filosofi e uomini di cultura ed uno di questi, Eufraeo, discepolo di Platone, ottenne a tal punto il favore del sovrano da escludere dalla corte tutti coloro che non fossero versati nella filosofia o nella matematica. \nOltre al mecenatismo, Perdicca \u00e8 noto per aver intrapreso un conflitto con Atene in merito alla citt\u00e0 di Anfipoli e poi per aver intrapreso una campagna di conquista contro gli Illiri. Nel corso di questa ultima spedizione mor\u00ec in battaglia ed il trono pass\u00f2 a suo figlio, Aminta, sotto la reggenza di Filippo, fratello minore di Perdicca. "}
{"id": "383198", "revid": "1305772", "url": "https://it.wikipedia.org/wiki?curid=383198", "title": "Valvola lamellare", "text": "La valvola lamellare chiamata anche \"pacco lamellare\" \u00e8 un dispositivo passivo di regolazione della portata di immissione di gas freschi nella camera di manovella e/o combustione di un motore a due tempi, mentre per altre applicazioni come i compressori d'aria sono pi\u00f9 semplici, costituite dalla sola lamella. Non \u00e8 in realt\u00e0 una vera valvola.\nStoria.\nL'alimentazione di un motore endotermico con ammissione mediante valvola lamellare venne utilizzata per la prima volta su un motore motociclistico a due tempi, nel 1920, dalla tedesca NSU Motorenwerke. Dieci anni pi\u00f9 tardi, tale sistema di alimentazione ricomparve in dotazione alla DKW 350 per poi essere sperimentato, a scopo militare, sul pulsoreattore Argus As 014 della V1.\nNel 1967 l'alimentazione lamellare fu utilizzata dalla Minarelli per elaborare il motore a due tempi \"P4\" che conquist\u00f2 il record mondiale di velocit\u00e0 sul quarto di miglio, con partenza da fermo, nella classe 50.\nLa grande diffusione della valvola lamellare, nella produzione di serie, \u00e8 per\u00f2 discendente dalle vittorie ottenute dalla Yamaha 250 TD2B, che conquist\u00f2 il campionato mondiale nel 1972, con Jarno Saarinen. Vista l'efficacia delle lamelle per conferire potenza ai motori due tempi anche ai bassi regimi di rotazione, il sistema venne adottato velocemente da molte case motociclistiche. Il primo motore in Italia di questo genere, fu realizzato dalla ASCO, commissionato dalla Aspes per equipaggiare i modelli \"Hopi\" e \"Yuma\".\nFunzionamento.\nDurante il normale funzionamento del motore, nella fase di compressione il pistone risalendo dal PMI al PMS, occlude le luci di travaso presenti sulla canna del cilindro, generando una depressione nella camera di manovella (o carter pompa, dov'\u00e8 collocato l'albero motore), tale depressione far\u00e0 aprire la valvola lamellare in modo che la miscela aria/benzina fresca possa affluire nel carter pompa, per poi essere riversata in camera di combustione mediante i travasi nella successiva fase di travaso. Nei motori moderni per far s\u00ec che le lamelle si aprano prima e pi\u00f9 velocemente si utilizza la risonanza generata dai gas nell'espansione con dei travasi posti proprio davanti alla luce di scarico.\nNel momento il cui il pistone conclude la sua fase di risalita, la candela scocca la scintilla che accende la miscela che con la combustione spinge il pistone verso il PMI, in questo momento la depressione nella camera di manovella (carter pompa) si affievolisce notevolmente, facendo \"chiudere\" la valvola. Adesso mentre il pistone continua a scendere, aumenta la pressione dentro la camera di manovella aiutando la miscela a entrare in camera di scoppio mediante i travasi e spingendo via i gas combusti una volta scoperte le luci di scarico. Per facilitare il riempimento del cilindro, l'utilizzo dell'espansione aiuta i gas combusti a defluire a combustione avvenuta favorendo l'arrivo di nuova miscela fresca.\nSe la valvola non ci fosse sarebbe impossibile creare e sfruttare le depressioni create dal pistone nella sua corsa e \"trasportare\" efficacemente la miscela aria/benzina fino in camera di scoppio ad ogni ciclo.\nPer questo motivo le \"lamelle\" devono aprirsi e chiudersi ad ogni ciclo, sopportando frequenze d'oscillazione molto elevate e assai \"stressanti\" che talvolta portano allo snervamento e alla deformazione delle stesse con effetti assai deleteri per il motore. Ad esempio in un normale motore a due tempi che gira al regime di 8000 giri al minuto le lamelle compiono circa 130 oscillazioni al secondo.\nDescrizione.\nLa valvola lamellare \u00e8 costituita da pi\u00f9 parti, esse sono:\nNell'insieme questo componente assume una forma di prisma ma pu\u00f2 variare a seconda delle caratteristiche del motore stesso e pu\u00f2 avere o meno una precisa posizione d'installazione.\nIl materiale di costruzione delle lamelle \u00e8 importante non solo perch\u00e9 la lamelle sono sottoposte ad uno stress non indifferente, ma perch\u00e9 con una differente rigidit\u00e0, che determina differenze di comportamento nei flussi dei gas non indifferenti.\nCaratteristiche delle lamelle.\nLe lamelle pi\u00f9 sono rigide e pi\u00f9 sono propense per il funzionamento agli alti regimi, questo perch\u00e9 riesce pi\u00f9 facilmente a ritornare in posizione ed evitare la risonanza e il trafilo di miscela fuori dal carter pompa.\nLa cosiddetta risonanza, se la lamella non \u00e8 sufficientemente rigida durante periodi di lavoro ad alte frequenze di oscillazione la parte pi\u00f9 lontana della lamella dagli stopper e dalla sede di fissaggio non riesce ad eseguire un perfetto movimento \"apri/chiudi\" in sintonia con la parte vicina agli stopper della stessa, quindi la lamella va a deformandosi per la grande frequenza di lavoro e non riesce ad aderire alla parte estrema alla struttura di sostegno, lasciando un piccolo spazio dal quale i gas possono sempre passare non adempiendo alla sua funzione di valvola, questo comporter\u00e0 una diminuzione della pressione in camera di manovella impedendo al motore di lavorare in modo ottimale.\nMentre lamelle pi\u00f9 morbide sono pi\u00f9 propense per il funzionamento ai bassi regimi dato che permettono un riempimento maggiore del carter pompa, dato che necessitano di una forza minore per essere azionate.\nMisure.\nIl comportamento delle lamelle \u00e8 influenzato da:\nVantaggi.\nRispetto alla distribuzione a disco rotante e al piston port la distribuzione a valvola lamellare permette:\nSvantaggi.\nDi contro la distribuzione a valvola lamellare rispetto alla distribuzione a disco rotante, non permette regimi di rotazione elevatissimi e le potenze espresse sono leggermente inferiori.\nAccorgimenti.\nInizialmente queste valvole erano a un solo petalo/lamella, la quale veniva molto sollecitata e aveva una vita breve, per questo si \u00e8 passati quasi subito alle valvole con cuspide a due inserti lamellari, disposti su due lati opposti, avendo arco di funzionamento maggiore, incremento delle prestazioni e della vita utile.\nUltimamente (2000) si stanno creando pacchi con 4 ma anche 8 inserti lamellari (tramite l'uso di pi\u00f9 cuspidi), dove le coppie di lamelle vengono disposte come nel sistema a doppio inserto, le quali coppie vengono disposte affiancate l'un l'altra, quindi \u00e8 come se si avessero pi\u00f9 pacchi di dimensione pi\u00f9 contenuta nello stesso spazio, questo permette d'avere lamelle pi\u00f9 corte e morbide, le quali garantiscono un arco di funzionamento maggiore, ma ad un costo maggiore, con un'affidabilit\u00e0 minore e difficolt\u00e0 di regolazione quando questo \u00e8 possibile.\nUn'altra strada \u00e8 stata quella di lasciare la singola cuspide con le due lamelle principali, ma di creare dei fori laterali alla cuspide, controllati da altre lamelle."}
{"id": "383221", "revid": "1305772", "url": "https://it.wikipedia.org/wiki?curid=383221", "title": "Provincia di Heredia", "text": "La provincia di Heredia \u00e8 una delle sette province della Costa Rica. Occupa la parte centro-settentrionale del paese e confina a nord con il Nicaragua, ad est con la provincia di Lim\u00f3n, al sud con la provincia di San Jos\u00e9 e ad ovest con la provincia di Alajuela. Heredia \u00e8 anche il capoluogo della provincia omonima, sede di cantone e distretto.\nGeografia.\nHeredia \u00e8 la provincia pi\u00f9 piccola della Costa Rica, si estende per gran parte sull'altipiano centrale (Valle Central) ad un'altitudine media di 1.150 metri sul livello del mare. Per questa ragione, nonostante la vicinanza all'Equatore il clima \u00e8 mite per tutto l'anno, con una temperatura media di 23\u00a0\u00b0C. \nLa Cordigliera Vulcanica Centrale si estende nella parte meridionale della provincia e culmina con i vulcani Barva, Cacho Negro e con il Cerro Hondura. \nL'economia si basa sulla coltivazione del caff\u00e8. Le piantagioni di quello che viene chiamato dai costaricani \"grano de oro\" (chicco d'oro), sono concentrate principalmente in questa provincia. Heredia \u00e8 anche conosciuta come la \"citt\u00e0 dei fiori\" ed \u00e8 sede dell'Universit\u00e0 Nazionale , ateneo fra i pi\u00f9 importanti del paese.\nStoria.\nDurante l'epoca precolombiana la parte meridionale della provincia era occupata dal gruppo indigeno degli indios \"Huetares\".\nNel XVI secolo i conquistatori spagnoli fondarono i nuclei di Barva e Yurusti. In seguito le campagne iniziarono ad essere popolate di coloni spagnoli e meticci e all'inizio del XVIII secolo fu fondata una chiesa nella localit\u00e0 di Cubujuqu\u00ed, vista l'impossibilit\u00e0 di praticare il culto nelle lontane Cartago e Esparza. Intorno alla chiesa inizi\u00f2 a svilupparsi un piccolo nucleo urbano.\nNel 1755 gli abitanti di questa localit\u00e0 chiesero formalmente che alla piccola inurbazione fosse concesso il titolo di citt\u00e0, e proposero come nome Heredia, in onore di Alonso Fern\u00e1ndez de Heredia, presidente della \"Real Audiencia del Guatemala\".\nIl titolo fu concesso, sebbene pochi anni dopo lo stesso fu revocato perch\u00e9 non si trov\u00f2 nessun cittadino disposto ad acquisire l'incarico di governatore. \nDal 1821 al 1823 il territorio di Heredia rimase separato dalla Costa Rica, sotto la sovranit\u00e0 del Nicaragua.\nAnnessa alla Costa Rica nel 1823, Heredia fu sede del potere Llgislativo e, come tale, capitale della Costa Rica nel periodo che va dal 1835 al 1848.\nCuriosit\u00e0 e attrazioni turistiche.\nAnche la provincia di Heredia, come del resto ogni angolo della Costa Rica, \u00e8 meta del turismo naturalistico per la lussureggiante foresta tropicale umida, paradiso delle biodiversit\u00e0. Numerose sono le aree protette, fra le quali senza dubbio la pi\u00f9 importante \u00e8 il Parco Nazionale Braulio Carrillo che si estende per oltre un terzo della superficie provinciale. Altre aree protette che meritano una menzione sono le riserve forestali La Cure\u00f1a (al confine con il Nicaragua), R\u00edo Macho (sud-est), la riserva forestale della Cordigliera Vulcanica Centrale e la zona protetta La Selva, nei pressi del cantone di Sarapiqu\u00ed.\nDal punto di vista artistico, sono degne di nota alcune chiese in stile neogotico a San Isidro e a San Rafael.\nGeografia antropica.\nSuddivisioni amministrative.\nLa provincia di Heredia \u00e8 suddivisa in 10 cantoni:"}
{"id": "383223", "revid": "287204", "url": "https://it.wikipedia.org/wiki?curid=383223", "title": "Melchiorre De Filippis Delfico", "text": "Biografia.\nTerzo figlio di Gregorio De Filippis D\u00e8lfico, conte di Longano, che un\u00ec il suo cognome a quello della moglie Marina D\u00e8lfico, unica figlia di Orazio e ultima rappresentante della sua famiglia.\nMelchiorre comp\u00ec i suoi primi studi a Teramo dove fu allievo del pittore Pasquale Della Monica. Si trasfer\u00ec giovanissimo a Napoli per completare la formazione ma nel capoluogo partenopeo fiss\u00f2 la sua definitiva residenza. Si spos\u00f2 con Concetta Sposito dalla quale ebbe dieci figli.\nNell'ultimo decennio borbonico rivest\u00ec non meglio precisati incarichi nel Ministero dell'Interno, nonostante i suoi fratelli, Troiano e Filippo, fossero fin dal 1848 noti cospiratori costretti all'esilio e nonostante la stessa madre Marina svolgesse attivit\u00e0 antiborbonica.\nIn campo musicale si espresse sia come compositore che come esecutore. Fu cantante lirico, spesso salito agli onori delle cronache per le sue improvvisazioni canore e per i suoi virtuosismi.\nLa sua fama \u00e8 legata tuttavia principalmente all'attivit\u00e0 di caricaturista. Collabor\u00f2 a numerosi periodici italiani e stranieri, \u201cL'Arlecchino\u201d, \u201cL'Omnibus\u201d, il londinese \u201cVanity Fair\u201d, la \u201cStrenna dello Stenterello\u201d, il \u201cCaporale terribile\u201d, e realizz\u00f2 decine di Album, molti dei quali finanziati in proprio. Fu per anni in amicizia con Giuseppe Verdi, al quale dedic\u00f2 numerose caricature che si ritrovano pubblicate nelle principali biografie verdiane, serie delle quali \u00e8 conservata al Museo Verdiano Casa Barezzi di Busseto.\nAlbum, manoscritti e documenti sono conservati a Teramo presso la Biblioteca Provinciale M. D\u00e8lfico e presso il locale Archivio di Stato. Sempre a Teramo, in uno degli archivi privati di famiglia, si conservano circa venti tavole acquerellate con una autobiografia caricaturata.\nOpere.\nCaricature.\nSono innumerevoli, pubblicate in periodici o raccolte in album. Tra le pi\u00f9 note si ricordano \"Il Carnevale del 1861\"; \"Mondo vecchio. Mondo nuovo\", Album di caricature in 24 tavole, litografie a colori, 1861; \"Album per ridere\", 1869; \"Strenna dello Stenterello\", 1874; \"Pompei\", 1891."}
{"id": "383235", "revid": "1544245", "url": "https://it.wikipedia.org/wiki?curid=383235", "title": "Sebastopoli", "text": "Sebastopoli (in russo e ucraino: \u0421\u0435\u0432\u0430\u0441\u0442\u043e\u0301\u043f\u043e\u043b\u044c, \"Sevastopol\" ma anche ; in tataro di Crimea: \u0410\u043a\u044a\u044f\u0440, \"Aqyar\") \u00e8 una citt\u00e0 del territorio conteso della Crimea a maggioranza russofona. Internazionalmente \u00e8 riconosciuta come parte dell'Ucraina, che la considera una citt\u00e0 a statuto speciale, ma \"de facto\" \u00e8 una citt\u00e0 federale della Russia. \nFu fondata tra il V e il VI secolo a.C. da coloni greci col nome di Chersoneso Taurica, rientrando successivamente tra i domini romani e bizantini. Saccheggiata e definitivamente abbandonata tra il XIV e il XV secolo, fu rifondata tra il 1783 e il 1784 dal principe Grigorij Aleksandrovi\u010d Pot\u00ebmkin dopo l'annessione del khanato di Crimea all'Impero russo. Vista la sua importanza militare Sebastopoli fu dichiarata citt\u00e0 chiusa durante la Guerra fredda e, insieme al resto della Crimea, pass\u00f2 nel 1954 dalla Repubblica Socialista Federativa Sovietica Russa alla Repubblica Socialista Sovietica Ucraina e poi con la dissoluzione dell'Unione Sovietica rimase all'Ucraina. Nel 2014 insieme al resto della penisola ha dichiarato unilateralmente la propria indipendenza ed \u00e8 stata annessa alla Russia.\nFin dalla sua fondazione ospita un'importante base navale che funge da quartier generale della Flotta del Mar Nero.\nGeografia fisica.\nTerritorio.\nSebastopoli si trova sulla punta sud-occidentale della penisola di Crimea, occupando una superficie di distribuita su 38 baie, la maggiore delle quali divide la citt\u00e0 in due parti e funge da prolungamento naturale del fiume \u010c\u00ebrnaja, che sfocia nel mar Nero. Il centro della citt\u00e0 si trova nella parte meridionale e si estende su diverse colline.\nClima.\nIl clima della citt\u00e0 \u00e8 quasi subtropicale, molto asciutto e ventilato. Le precipitazioni annue vanno dai 500 ai .\nD'estate le temperature possono raggiungere i mitigati dalla brezza di mare che soffia durante il giorno e dalla brezza di terra che soffia nelle ore notturne. D'inverno le temperature oscillano tra i e i .\nOrigini del nome.\nIl toponimo Sebastopoli deriva dall'unione delle parole greche \"sebastos\" (, \"venerabile\") e \"polis\" (, citt\u00e0) con la traduzione possibile di \"citt\u00e0 maestosa\" o \"citt\u00e0 della gloria\". Considerando che il titolo di sebastos si pu\u00f2 considerare come equivalente dell'augusto romano o del basileus bizantino \u00e8 possibile che la scelta del nome sia stata una dedica alla zarina Caterina II.\nLa denominazione tatara della citt\u00e0, Aqyar (\u0410\u043a\u044a\u044f\u0440), significherebbe letteralmente \"scogliera bianca\".\nStoria.\nEt\u00e0 antica e medioevo.\nUn primo insediamento fu fondato intorno al VI secolo a.C. da coloni greci provenienti da Eraclea Pontica e fu noto col nome di Chersoneso. La colonia, inizialmente indipendente, fu governata a lungo da una democrazia retta da un gruppo di arconti che nel corso degli anni si trasform\u00f2 in un'oligarchia. Successivamente rientr\u00f2 prima nell'area d'influenza del regno del Bosforo Cimmerio poi in quella del regno del Ponto intorno al II secolo a.C., tornando a far parte del primo in qualit\u00e0 di stato cliente dell'Impero romano. Chersoneso assunse grande importanza nell'Impero bizantino, divenendo capoluogo dell'omonimo thema, anche se fu spesso teatro di rivolte anti imperiali.\nNel 1204, dopo la quarta crociata che aveva provocato la prima caduta di Costantinopoli, Chersoneso divenne parte del neonato Impero di Trebisonda, pur mantenendo uno stretto rapporto con la capitale bizantina fino alla conquista da parte degli ottomani nel 1453. Con la caduta di Trebisonda nel 1461 la citt\u00e0 rientr\u00f2 tra le colonie della Repubblica di Genova per poi essere conquistata dall'Impero ottomano nel corso del XVI secolo fino al progressivo e totale abbandono dell'area.\nEt\u00e0 moderna: la rifondazione.\nDopo l'abbandono di Chersoneso l'area fu occupata da un modesto villaggio tataro denominato Aqyar.\nTra il 1783 e il 1784 il generale e principe Grigorij Aleksandrovi\u010d Pot\u00ebmkin, favorito della zarina russa Caterina II, ri-fond\u00f2 la citt\u00e0 che fu ribattezzata in Sebastopoli. Fortificata e di grande importanza strategica, la citt\u00e0 divenne sede della Flotta del Mar Nero, parte della marina militare imperiale russa.\nDurante la guerra di Crimea, la citt\u00e0, che era la principale base navale della flotta russa del Mar Nero, fu assediata dagli anglo-francesi a partire dal settembre 1854. L'assedio di Sebastopoli si prolung\u00f2 per 340 giorni e cost\u00f2 perdite gravissime ad entrambe le parti a causa dei combattimenti, dei bombardamenti, delle precarie condizioni di vita nelle trincee e nei bastioni, e di epidemie di colera. I difensori russi resistettero strenuamente e respinsero numerosi assalti in massa degli anglo-francesi fino al settembre 1855; infine, dopo la caduta del bastione Malakoff, la citt\u00e0 venne incendiata ed evacuata dai difensori.\nDurante la seconda guerra mondiale sub\u00ec altri due assedi: il primo a opera dei tedeschi, il secondo ad opera dei Russi, per riconquistarla agli occupanti. Infatti, fra il 1941 e il 1942 sostenne un assedio di oltre otto mesi da parte delle truppe tedesche, e poi venne liberata dalle truppe sovietiche solo dopo pesanti bombardamenti.\nI tedeschi iniziarono l\u2019assedio nell\u2019ottobre 1941, ma a causa della strenua resistenza sovietica poterono prendere la piazzaforte solamente nel luglio 1942. Sebastopoli fu poi definitivamente liberata dai Sovietici nel maggio 1944, dopo un mese d\u2019assedio e violenti scontri. Con la riconquista della citt\u00e0 si concluse la campagna d\u2019inverno sovietica del 1943-44.\nNel 1954, per volere di Nikita Chru\u0161\u010d\u00ebv, Sebastopoli pass\u00f2 a far parte, con tutta la Crimea, della Repubblica Socialista Sovietica Ucraina all'interno dell'URSS, mentre in precedenza faceva parte, sempre all'interno dell'Unione Sovietica, della Repubblica Socialista Sovietica Russa. Il regalo della Crimea da parte di Chru\u0161\u010d\u00ebv all'allora Repubblica Socialista Sovietica Ucraina voleva celebrare i 300 anni del trattato di Perejaslav, che suggell\u00f2 l'unione dell'Ucraina alla Russia.\nDivenuta parte dell'Ucraina nel 1991-92 dopo lo scioglimento dell'URSS, fino al marzo 2014 ha continuato ad ospitare la flotta russa del Mar Nero, che ha convissuto con quella ucraina, ma quando il 25 febbraio 2014 le forze armate russe sono entrate nella citt\u00e0 l'Ucraina ha trasferito le proprie navi nel porto di Odessa. Il 7 marzo il consiglio comunale cittadino ha votato all'unanimit\u00e0 l'adesione alla Russia. L'annessione non \u00e8 per\u00f2 riconosciuta a livello internazionale.\nPopolazione.\nSecondo i dati demografici russi, nel gennaio 2016, vivevano a Sebastopoli persone.\nSempre secondo i dati statistici russi, nel 2014, l'81% della popolazione era di etnia russa, il 14,2% ucraina, ed il 4,7% apparteneva a minoranze etniche, quali bielorussi, tatari di Crimea, tatari, armeni, azeri, ebrei, moldavi, polacchi, bulgari, greci, tedeschi, estoni, lettoni, coreani.\nNon \u00e8 ancora chiaro invece quale sia stato l'impatto sul censimento della popolazione, comunque non rilevante sulla complessiva ripartizione etnico-demografica, della partenza di parte della minoranza ucraina, che ha lasciato la penisola di Crimea per la terraferma ucraina, dopo il passaggio alla Russia nel marzo 2014, a seguito del referendum sull'indipendenza e l'annessione alla Federazione Russa.\nLingue.\nLa lingua ufficiale fino al mese di febbraio 2014 \u00e8 stata l'ucraino, ma la lingua parlata dalla stragrande maggioranza della popolazione cittadina era comunque il russo, anche fino a tale data, a motivo della composizione etnica russofona sempre largamente prevalente nella storia recente della Crimea, dopo la sottrazione con la guerra da parte dell'impero russo della penisola all'impero ottomano, nella met\u00e0 del XIX secolo.\nDal marzo 2014, con il referendum di adesione ed annessione alla Russia, anche il russo \u00e8 divenuto lingua ufficiale, al pari dell'ucraino, lingua fortemente minoritaria, e del tataro, usato dal relativo piccolo gruppo linguistico.\nLingue delle minoranze sono tra le altre, la lingua tartara di Crimea o tataro crimeano e persino il tedesco, annotazione storica curiosa quale residuo degli emigrati dalla Germania meridionale e svizzeri a \"Z\u00fcrichtal\" (\"valle di Zurigo\") circa 200 anni fa. Recentemente, come riportato nel censimento ucraino del 2001, solo nove persone continuano a parlare tedesco abitualmente come loro lingua madre."}
{"id": "383239", "revid": "86599", "url": "https://it.wikipedia.org/wiki?curid=383239", "title": "Cratere Cavendish", "text": "Cavendish \u00e8 un cratere lunare di 52,64 km situato nella parte sud-occidentale della faccia visibile della Luna, a sud-ovest del pi\u00f9 grande cratere Mersenius. Cavendish giace tra i due crateri minori Henry, a ovest-nord-ovest, e De Gasparis, a est-sud-est.\nIl margine di Cavendish \u00e8 fortemente eroso; il cratere satellite Cavendish E si trova sul suo bordo sudorientale, mentre il pi\u00f9 piccolo Cavendish A ha asportato parte delle pendici nordorientali. Sul pianoro interno un paio di piccoli crateri occupano larga parte della zona centrale, rispettivamente verso est ed ovest, ed i loro margini si uniscono verso il centro del cratere.\nUn sistema di \"rimae\", noto come Rimae de Gasparis, ha origine dal bordo orientale di Cavendish.\nIl cratere \u00e8 dedicato al fisico e chimico scozzese Henry Cavendish.\nCrateri correlati.\nAlcuni crateri minori situati in prossimit\u00e0 di Cavendish sono convenzionalmente identificati, sulle mappe lunari, attraverso una lettera associata al nome."}
{"id": "383241", "revid": "124547116", "url": "https://it.wikipedia.org/wiki?curid=383241", "title": "Formazione di Mercurio", "text": "p\u031a\nSi ritiene che Mercurio, come gli altri corpi rocciosi del sistema solare interno, si sia formato per accrezione del materiale sospeso nel disco protoplanetario che ha dato origine, circa 5 miliardi di anni fa, al sistema solare.\nUn dato interessante relativo alla struttura interna di Mercurio \u00e8 la sua densit\u00e0 media particolarmente elevata; per questo motivo si ritiene comunemente che il suo contenuto di metalli sia maggiore rispetto a quello previsto per un pianeta delle sue dimensioni. Lo scenario pi\u00f9 probabile prevede che un protopianeta di dimensioni maggiori rispetto a quelle dell'attuale Mercurio abbia subito, circa 4,5 miliardi di anni fa, l'impatto di un asteroide gigante, che ha eiettato gran parte delle rocce superficiali nello spazio.\nRecenti simulazioni (2006) effettuate dal prof. Jonti Horner dell'Universit\u00e0 di Berna hanno portato numerose prove a sostegno della teoria dell'impatto catastrofico; un simile evento sarebbe effettivamente in grado di dare luogo alla formazione di un corpo roccioso simile all'odierno Mercurio, proiettando una grande quantit\u00e0 di detriti verso il Sole, verso gli altri pianeti interni o in direzione dello spazio interstellare. \u00c8 stato calcolato che almeno il 50% del materiale eiettato sarebbe ricaduto sul pianeta entro i primi 4 milioni di anni a partire dall'impatto; in un simile lasso di tempo, tuttavia, l'azione del vento solare \u00e8 stato in grado di allontanare una quantit\u00e0 significativa di detriti, portando all'attuale composizione chimica del pianeta.\nSi stima che circa 1,65\u00d71019 kg di materiale proveniente da Mercurio abbiano raggiunto, nei milioni di anni successivi all'impatto, la superficie terrestre."}
{"id": "383242", "revid": "2210568", "url": "https://it.wikipedia.org/wiki?curid=383242", "title": "Armoriale delle province italiane", "text": "Questa pagina contiene le armi (blasonature, stemmi, gonfaloni e bandiere) delle divisioni amministrative di secondo livello italiane quali province, citt\u00e0 metropolitane e liberi consorzi comunali attualmente in vigore e soppresse."}
{"id": "383250", "revid": "228587", "url": "https://it.wikipedia.org/wiki?curid=383250", "title": "T-dualit\u00e0", "text": "In fisica teorica, la T-dualit\u00e0 \u00e8 una simmetria duale che consente di cancellare le differenze tra scale di distanza grandi e piccole; essa \u00e8 la risultante della compattazione delle dimensioni spaziali extra all'interno della teoria delle superstringhe in dieci dimensioni. Le teorie della T-dualit\u00e0, S-dualit\u00e0 e U-dualit\u00e0 si possono considerare come gli elementi iniziali di quella che viene chiamata la seconda rivoluzione della teoria delle stringhe.\nLa teoria.\nSi consideri, come esempio per l'esplicazione della teoria, la direzione formula_1 in uno spazio-tempo piatto in dieci dimensioni, compattando questa direzione in un cerchio di raggio R, in modo che:\nUna particella che viaggiasse lungo questo cerchio possiederebbe un quantizzato secondo interi multipli di 1/R, e una particella nello stato n-esimo contribuisce, per quanto riguarda il suo momento quantizzato, al quadrato della massa totale della particella in quanto:\nAnche una stringa, come le particelle, pu\u00f2 muoversi anche intorno al cerchio ed il contributo al quadrato della massa della stringa \u00e8 il medesimo di quello della particella. Ma una stringa chiusa pu\u00f2 anche avvolgersi intorno al cerchio, ci\u00f2 che una particella non pu\u00f2 fare. Il numero di volte che la stringa si avvolge al cerchio \u00e8 chiamato appunto numero di avvolgimento, denotato come formula_4 (dall'inglese, winding number) e formula_4 \u00e8 anch'esso quantizzato in unit\u00e0 intere. Inoltre, posta la tensione come energia per unit\u00e0 di lunghezza, la stringa avvolta ha energia proprio perch\u00e9 \u00e8 stirata e allungata intorno alla dimensione circolare. Il contributo dell'avvolgimento formula_6 all'energia della stringa \u00e8 pari alla tensione della stringa formula_7 moltiplicata per la lunghezza totale della stringa, cio\u00e8 la circonferenza del cerchio moltiplicata per il numero di volte formula_4 che la stringa \u00e8 avvolta intorno al cerchio. In formule:\ndove\nci dice la lunghezza della scala formula_11 della teoria delle stringhe. Il quadrato della massa totale per ciascuna configurazione della stringa \u00e8\nGli interi formula_14 e formula_15 sono il numero di stati di oscillazione eccitati su una stringa chiusa durante il movimento destrorso o sinistrorso intorno alla circonferenza. La formula di sopra \u00e8 invariante sotto lo scambio:\ne\nIn altre parole, si pu\u00f2 scambiare la compattazione di raggio formula_18 con il raggio formula_19 se si scambia la modalit\u00e0 di avvolgimento con le configurazioni quantizzate del . Questo possibilit\u00e0 di cambiamento \u00e8 alla base della duale nota come T-dualit\u00e0. Si noti che se la compattazione di raggio formula_18 \u00e8 molto pi\u00f9 piccola della scala di stringa formula_11, allora il raggio di compattazione dopo che l'avvolgimento e le configurazioni del momento sono state scambiate \u00e8 molto pi\u00f9 grande di quanto sia la scala di stringa formula_11. Cos\u00ec la T-dualit\u00e0 cancella le differenze tra le dimensioni compattate molto pi\u00f9 grandi della scala di stringa e quelle che invece sono pi\u00f9 piccole. La T-dualit\u00e0 lega la superstringa tipo IIA al tipo IIB e la superstringa eterotica SO(32) alla eterotica \"E\"8\u00d7\"E\"8 . Una dualit\u00e0 tra la IIA e la IIB era imprevista, perch\u00e9 il tipo IIA ha fermioni non dotati di massa di entrambe le chiralit\u00e0, che ne fanno una teoria non-chirale, al contrario del tipo IIB che \u00e8 una teoria chirale e possiede fermioni senza massa con solamente una singola chiralit\u00e0. La T-dualit\u00e0 \u00e8 qualcosa di unico per la fisica; qualcosa che le particelle non possono fare, perch\u00e9 non hanno le \"modalit\u00e0 di avvolgimento\". Se la teoria delle stringhe \u00e8 coerente con la natura, ci\u00f2 implica che a qualche livello profondo, la separazione tra grande e piccolo in fisica non \u00e8 fissa, ma relativa, dipendente da come si misurino le distanze e da come ne si contino gli stati. Sembrerebbe andare contro tutta la fisica tradizionale, ma questo \u00e8 invece un grande traguardo per una teoria di campo quantistico della gravit\u00e0, perch\u00e9 la gravit\u00e0 deriva dal tensore metrico del campo che descrive le distanze tra gli eventi nello spazio-tempo.\nLa precedente trattazione vale per una stringa chiusa, nel caso di una stringa aperta si pu\u00f2 anche definire la T-dualit\u00e0 introducendo il concetto delle D-brane perch\u00e9 per una stringa aperta non si pu\u00f2 parlare di avvolgimento."}
{"id": "383251", "revid": "124845839", "url": "https://it.wikipedia.org/wiki?curid=383251", "title": "L'ape Maia", "text": ", nota anche come L'Apemaia, \u00e8 una serie televisiva anime basata sul libro per bambini di Waldemar Bonsels \"L'ape Maia e le sue avventure\" (1912). La serie fu prodotta per i primi sei episodi dalla Zuiyo e successivamente dalla Nippon Animation, in co-produzione con la ABC TV e l'austriaca Apollo Film e trasmessa in Giappone su NET da aprile 1975 ad aprile 1976. Una seconda serie, intitolata in originale , fu prodotta dallo stesso studio in collaborazione con TV Osaka, Wako Production e Apollo Film e trasmessa da ottobre 1982 a settembre 1983. L'edizione in tedesco delle due serie, esportata con successo nel resto del mondo, \u00e8 strutturata come un'unica serie in due stagioni e presenta numerose modifiche, oltre che nella colonna sonora (composta da Karel Svoboda in sostituzione di Takashi \u014cgaki), anche nella composizione della serie e nel montaggio di alcuni episodi.\nTrama.\nDopo la nascita, Maia, una piccola ape dai capelli ricci e biondi, verr\u00e0 affidata alle cure di un'ape adulta, Cassandra. Essendo molto curiosa Maia si allontana dall'alveare e inizia a scoprire il mondo a modo suo in compagnia del suo migliore amico Willi, un piccolo fuco. I due amici inseparabili visiteranno posti nuovi e magnifici, con l'aiuto di altri animaletti tra cui Flip e Alessandro, una cavalletta e un topo che li aiutano sempre, Kurt lo scarabeo, Tecla il ragno, Max il lombrico, Puck la mosca e le varie formiche.\nDistribuzione.\nLa prima serie fu trasmessa in Giappone dal 1\u00ba aprile 1975 al 20 aprile 1976 sull'emittente NET. La prima trasmissione in Germania Ovest ebbe luogo dal 9 settembre 1976 al settembre 1977 ogni gioved\u00ec su ZDF, segu\u00ec l'Austria dieci giorni dopo. L'edizione tedesca, su cui si basano tutte le altre localizzazioni, presenta delle rilevanti modifiche rispetto all'originale all'inizio e alla fine della serie, oltre ad avere una differente numerazione degli episodi. \"L'ape Maia\" divenne comunque la serie animata di maggior successo su ZDF fino ad allora, con una media di 3-4 milioni di spettatori tra i bambini tra i 3 e i 13 anni. La sigla cantata da Karel Gott raggiunse il primo posto nella hit parade all'inizio di maggio del 1977. Una versione localizzata da Saban Entertainment fu trasmessa su Nickelodeon negli Stati Uniti. Altre trasmissioni televisive si sono svolte in Francia, Spagna, Paesi Bassi, Polonia, Filippine e Portogallo, spesso con molte repliche. L'edizione italiana, a cura di Guglielmo Paternostro e doppiata dalla Edi Film sotto la direzione di Rino Mencuccini, fu distribuita dalla Beta Film e trasmessa su Rete 2 dal 25 febbraio al 22 maggio 1980, dal luned\u00ec al gioved\u00ec.\nNell'anno successivo alla fine della prima trasmissione, alla ZDF furono inviate quasi 40.000 lettere che chiedevano delle repliche, cos\u00ec che la serie fu ripetuta la domenica dal 15 ottobre 1978 e ne fu ordinata una seconda stagione di altri 52 episodi. Essa fu trasmessa da settembre 1979 al 13 settembre 1980, mentre in Giappone fu trasmessa solo dal 12 ottobre 1982 al 27 settembre 1983 su TV Osaka e TV Tokyo con il titolo \"Shin Mitsubachi M\u0101ya no B\u014dken\". Questa seconda serie, la cui edizione internazionale sub\u00ec modifiche minori rispetto alla prima, fu tradotta anche in francese, olandese, polacco e tagalog, mentre l'edizione italiana fu trasmessa sempre su Rete 2 dal 26 novembre 1981 al 10 giugno 1982. I diritti di trasmissione e sfruttamento della serie sono detenuti dal 2009 dalla societ\u00e0 belga Studio 100.\nMedia.\nRemake.\nNel 2012 \u00e8 stata realizzata una serie animata in computer grafica.\nFilm.\nNel 2014 \u00e8 uscito nelle sale cinematografiche un film prodotto da Studio 100 e distribuito da Notorious Pictures.&lt;br&gt;\nIl 18 ottobre 2018 \u00e8 prevista l'uscita del sequel intitolato \"L'ape Maia - Le Olimpiadi di miele\".\nRomanzo.\nIl romanzo \"L'Ape Maia\" di Waldemar Bonsels, \u00e8 stato pubblicato in Italia da A. Mondadori nel 1978, con la traduzione italiana di Francesco Saba Sardi ed illustrazioni di Tullio Ghiandoni. La storia \u00e8 incentrata sulla fuga di Maia dall'Alveare e sulla sua crescita nell'affrontare il mondo da sola. Si tratta a tutti gli effetti di un romanzo di formazione, e infatti nel finale Maia risulta determinante per la salvezza dell'Alveare, proprio in funzione della maturazione della sua esperienza nel mondo esterno. Nel 2011 \u00e8 uscita una riedizione da parte di Kappa Edizioni.\nGiocattoli.\nL'Ape Maia (1975): La \"Cosmec\" produsse per l'Europa un piccolo giocattolo per bambini che all'epoca riscosse un grande successo. Era un modellino della famosa ape che era legata per mezzo di un filo ad un punto fisso. Facendola roteare, l'ape \"volava\", ed emetteva un ronzio.\nVideogiochi.\nDal 2000 al 2007 sono stati prodotti diversi videogiochi per le console portatili Nintendo:\nIn seguito sono usciti altri videogiochi basati sul remake del 2012."}
{"id": "383259", "revid": "712828", "url": "https://it.wikipedia.org/wiki?curid=383259", "title": "Jan Ors", "text": ""}
{"id": "383264", "revid": "122326355", "url": "https://it.wikipedia.org/wiki?curid=383264", "title": "Lonsdale (azienda)", "text": "La Lonsdale \u00e8 un'azienda britannica di indumenti sportivi.\nStoria.\nLonsdale deve il suo nome a Hugh Cecil Lowther, 5\u00ba conte di Lonsdale. Lord Lonsdale organizzava incontri di boxe nel 1909 e fu presidente della National Sporting Club of Britain. Tutti i pugili che riuscivano a diventare campioni e difendere il titolo per tre volte consecutivamente, ricevevano la Cintura di Lonsdale.\nNegli anni sessanta Bernard Hart fece visita al Lord per chiedere il consenso all'utilizzo del proprio nome per realizzare vestiti con il marchio Lonsdale.\nE cos\u00ec nacque a Londra, nel 1960 la Lonsdale, un'azienda che produceva equipaggiamenti per il pugilato, prima di dedicarsi alla realizzazione di articoli sportivi e di moda.\nNel 1979 Paul Weller (dei The Jam) indoss\u00f2 sul palco alcune t-shirt con il logo Lonsdale. Il risultato fu immediato e Lonsdale inizi\u00f2 ad essere una marca conosciuta e utilizzata anche dai non atleti. Dagli anni sessanta in poi, fu un marchio tra i pi\u00f9 utilizzati dai mod e successivamente dagli skinhead.\nGli articoli Lonsdale ottennero poi una nuova visibilit\u00e0 grazie a pugili quali Mike Tyson, Henry Cooper, Muhammad Ali, Lennox Lewis.\nCalcio.\nLa Lonsdale \u00e8 sponsor tecnico di diverse squadre inglesi, quali , Birmingham City, Brentford, Swindon Town, , e Blackburn Rovers. L'accordo con questi ultimi \u00e8 stato esteso durante la stagione 2005/06, quando Lonsdale divent\u00f2, oltre a sponsor tecnico, anche sponsor ufficiale (con una doppia presenza quindi sulle maglie ufficiali). La sponsorizzazione nel campionato di calcio inglese prosegue nella stagione 09-10 solo nei Millwall.\nLonsdale e Skinhead.\nFin dalle origini negli anni sessanta, quando il movimento non era politicizzato, gli Skinhead hanno sempre utilizzato questo marchio, attraverso le loro radici che evolvevano dal movimento Mod, da cui lo skinhead deriva direttamente. Lo skinhead quindi, evolvendo dal mod, conserv\u00f2 molte caratteristiche stilistiche tipiche del mod, come appunto alcuni abiti firmati \"Lonsdale\", tra cui il famoso harrington. Verso la fine degli anni settanta, partiti di estrema destra cominciarono a fare propaganda ai concerti Skinhead, reclutando un buon numero di sostenitori.\nDa quell'epoca i media si concentrarono a far notizia solo sugli skinhead neonazisti, ignorando l'esistenza del movimento originale, che al contrario non era politicizzato, e dando quindi un'immagine errata degli Skinhead. L'elemento che accomunava gli Skinhead \"original\" ai Naziskin era solo l'abbigliamento: anche i Naziskin adottarono lo stesso look degli Skinhead originali, includendo quindi anche capi \"Lonsdale\". Oggi molta gente \u00e8 convinta che Skinhead sia sinonimo di Neonazista, accomunando anche il marchio Lonsdale al razzismo; considerazione errata, poich\u00e9 furono i primi skinheads degli anni sessanta, non ancora politicizzati, ad indossare quel marchio grazie alle radici tramandate dai mods.\nInoltre la Lonsdale si \u00e8 sempre proclamata antirazzista.\nGli Skinhead neonazisti, al contrario, interpretarono il marchio Lonsdale diversamente, attribuendogli un significato che si riconducesse alla loro politica.\nIl termine \"Lonsdale youth\" (giovent\u00f9 Lonsdale in italiano) \u00e8 diventato un acronimo largamente utilizzato per i giovani di estrema destra olandese. Il sito Lonsdalenews \u00e8 stato creato per tenere traccia degli incidenti razzisti in quei paesi. Questi giovani nazisti olandesi indossano un bomber di Lonsdale che, opportunamente modificato, riporta le lettere NSDA (LONSDALE), una sola in meno dell'acronimo NSDAP che significa Nationalsozialistische Deutsche Arbeiterpartei, il partito Nazional Socialista di Hitler."}
{"id": "383282", "revid": "1522738", "url": "https://it.wikipedia.org/wiki?curid=383282", "title": "Super Robot Monkey Team Hyperforce Go!", "text": "Super Robot Monkey Team Hyperforce Go! \u00e8 una serie animata nippo-americana, prodotta dalla Jetix Animation Concepts e Buena Vista International Television. \u00c8 stata trasmessa negli Stati Uniti dai canali ABC Family, Jetix e Toon Disney. In Italia, la serie animata \u00e8 andata in onda su Jetix e dal giugno 2009 \u00e8 in onda anche su K2. Il cartone \u00e8 stato creato da Ciro Nieli, uno dei produttori dei \"Teen Titans\". Sono state prodotte 4 stagioni.\nTrama.\nLa serie racconta le vicende di un normale adolescente, Ichiro Takagi (meglio conosciuto come Chiro), che, durante una passeggiata, scopre un Super Robot. Involontariamente, il ragazzo risveglia una squadra di Super Scimmie Robot. Chiro, diventato il \"prescelto\" ed il capo delle Scimmie Robot, ha il compito di proteggere il suo mondo dal malvagio Skeleton King, bramante le distruzione totale. Il gruppo vive sul pianeta Shuggazoom, sul quale si svolgono la maggior parte delle vicende della serie animata.\nAnimazione.\nAnche se la serie animata \u00e8 stata prodotta negli Stati Uniti, addirittura con la collaborazione della Walt Disney Television Animation, l'animazione \u00e8 molto influenzata dallo stile anime, a partire dal design di molti personaggi e dal movimento della bocca che non corrisponde alle parole pronunciate. Lo stile \u00e8 visibile anche nelle scene di combattimento, che, in qualche modo, riflettono molto quelle di anime molto pi\u00f9 famosi come \"Dragon Ball\".\nDoppiaggio.\nNella versione americana, il cattivo della serie, Skeleton King, \u00e8 doppiato da Mark Hamill, che oltre 40 anni fa, interpret\u00f2 Luke Skywalker nella saga di Star Wars, scritta da George Lucas."}
{"id": "383283", "revid": "287204", "url": "https://it.wikipedia.org/wiki?curid=383283", "title": "Juventae Chasma", "text": "Lo Juventae Chasma \u00e8 una valle particolarmente estesa situata sulla superficie del pianeta Marte, fra la regione di Lunae Planum (ad ovest) e Xanthe Terra (ad est), nei pressi dell'equatore marziano. Poco pi\u00f9 a sud e ad ovest si trovano, rispettivamente, Hydrae e Baetis Chasma, due depressioni minori; a settentrione \u00e8 possibile individuare il cratere Chia.\nAl suo interno, la valle \u00e8 in parte ricoperta da dune; nella sua parte nordorientale essa presenta inoltre un rilievo dall'altezza di circa 2,5\u00a0km, la cui base \u00e8 larga fino a 23\u00a0km. Le misurazioni effettuate dallo spettrometro OMEGA, a bordo della sonda europea Mars Express, hanno determinato che il monte \u00e8 costituito in gran parte di depositi di solfati."}
{"id": "383284", "revid": "1656773", "url": "https://it.wikipedia.org/wiki?curid=383284", "title": "Michael Mann", "text": " \nCineasta eclettico e innovativo, \u00e8 considerato uno dei maestri del cinema d'azione. \u00c8 noto per costringere gli attori a duri allenamenti e mesi di prove affinch\u00e9 entrino completamente nel corpo e nella mente del personaggio che interpretano.\nHa avuto quattro candidature agli Oscar ed \u00e8 stato presidente di giuria durante la 69\u00aa edizione della Mostra internazionale d'arte cinematografica di Venezia.\nBiografia.\nLe origini e gli inizi.\nNato e cresciuto a Chicago, nell'Illinois, in una famiglia ebraica, figlio dei negozianti Jack ed Esther Mann, una volta terminato il ciclo di studi regolare si trasferisce in Gran Bretagna per poter frequentare la \"London's International Film School\"; diplomatosi poi presso l'istituto londinese, torna negli Stati Uniti, dove inizia a dirigere alcuni documentari e cortometraggi a sfondo sociale, passando poi a lavorare per la televisione, redigendo sceneggiature per gli episodi di serie televisive come \"Starsky &amp; Hutch\", \"Sulle strade della California\" e \"Vega$\" oppure, in qualit\u00e0 di produttore esecutivo, curando quelli del celebre \"Miami Vice\".\nIl suo esordio alla regia d'un lungometraggio, \"La corsa di Jericho\" (1979), \u00e8 un dramma social-sportivo ambientato in una prigione, girato inizialmente per il circuito televisivo, che gli vale numerosi riconoscimenti ed ottime critiche; il film vince un Emmy Award e il premio della Director's Guild of America per la miglior regia. L'influenza del \"polar\" americano e francese (soprattutto quello di John Huston e Jean-Pierre Melville) \u00e8 determinante nella sua formazione artistica, ed emerge gi\u00e0 chiaramente nel successivo \"Strade violente\" (1981), con James Caan nel ruolo del ladro stanco e dal destino segnato, sua prima pellicola ad essere girata per circolare nelle sale cinematografiche.\nIl grande successo.\nNel 1983 gira il suo unico horror, \"La fortezza\", tratto da un romanzo di F. Paul Wilson, nel quale forze misteriose agiscono malevolmente in una fortezza nazista. Successivamente \u00e8 il turno del truce thriller psicologico \"Manhunter - Frammenti di un omicidio\", con protagonista William Petersen, che segn\u00f2 il debutto cinematografico dello spietato psicologo e serial killer cannibale Hannibal Lecter, (in questa versione chiamato Lector) nato dalla penna del romanziere Thomas Harris. In questa pellicola Lecter fu interpretato da Brian Cox, e sar\u00e0 poi portato al trionfo presso il grande pubblico da Anthony Hopkins anni dopo in una serie cinematografica successiva, che per\u00f2 non ha visto coinvolgimento alcuno da parte di Mann.\nNel contempo, Mann realizza il film per la televisione \"Sei solo, agente Vincent\" (1989), che trasporr\u00e0 poi sei anni dopo sul grande schermo, con alcune modifiche, nel film di culto \"Heat - La sfida,\" un noir metropolitano ambientato a Los Angeles pieno di incroci fra storie e attori come Val Kilmer, Jon Voight, Ashley Judd ed una giovanissima Natalie Portman, oltre a, per la prima volta contemporaneamente sulla scena, Robert De Niro ed Al Pacino. I due si erano gi\u00e0 trovati insieme sul set ne \"Il padrino - Parte II\" di Francis Ford Coppola, ma non avevano mai girato insieme una ripresa. Il film ottenne un enorme successo di pubblico e critica; infatti risulta ancor oggi non solo il capolavoro del regista di Chicago ma anche una delle pellicole migliori di entrambi gli attori italoamericani.\nAbbandonando momentaneamente il genere thriller, Mann ci porta poi nel settecentesco conflitto anglo-francese dell'America del Nord con \"L'ultimo dei Mohicani\" del 1992, tratto - con alcune libert\u00e0 - dal libro omonimo di James Fenimore Cooper, con Daniel Day-Lewis e Madeleine Stowe protagonisti.\nGli ultimi lavori.\nAncora Al Pacino \u00e8 tra i protagonisti del suo lavoro successivo, \"Insider - Dietro la verit\u00e0\" (1999), atto d'accusa contro le multinazionali del tabacco che si avvale anche dell'interpretazione di Russell Crowe, candidato all'Oscar come miglior attore protagonista.\nMann si cimenta poi nella biografia di Muhammad Ali, campione mondiale dei pesi massimi dalla carriera tormentata dalle tensioni razziali dell'epoca (epoca di Malcolm X e Martin Luther King) e dal suo rifiuto alla leva nella guerra del Vietnam che lo costrinse a rinunciare al titolo, poi riconquistato nell'epico incontro contro George Foreman. Il film si intitola semplicemente \"Al\u00ec\" (2001), ed \u00e8 interpretato da Will Smith.\nL'impegno successivo di Mann come regista \u00e8 \"Collateral\" (2004), con la quale ritorna al genere pi\u00f9 amato, quello del thriller metropolitano svolto tutto in un'unica notte. Interpretato da Jamie Foxx e Tom Cruise (qui nell'insolito ruolo di \"cattivo\"), il film, girato per il 70% in digitale, \u00e8 ambientato in una Los Angeles notturna e, per usare le stesse parole di uno dei protagonisti, \"disconnessa\", nella quale ci si pu\u00f2 trovare a lottare per la sopravvivenza come nella giungla; un sottofondo di musiche miscelate tra pop, jazz e techno accompagnano l'evolversi della trama verso l'inevitabile duello dei suoi interpreti.\nIl suo film successivo \u00e8 la trasposizione sul grande schermo della serie di culto \"Miami Vice\", a cui Mann lavor\u00f2 personalmente oltre 20 anni prima; il film omonimo, uscito nelle sale statunitensi nell'agosto 2006, vede tra i suoi protagonisti ancora Jamie Foxx, che con Colin Farrell ha avuto il difficile incarico di prendere il posto della coppia originale formata da Don Johnson e Philip Michael Thomas.\nNel 2009 esce \"Nemico pubblico - Public Enemies\", biopic d'azione/noir sulla vita di John Dillinger, famoso rapinatore di banche attivo nella Chicago degli anni '20, in cui collabora per la prima volta con l'attore Johnny Depp. Le riprese sono iniziate il 10 marzo 2008. Il film ha visto la partecipazione anche di Christian Bale e di Marion Cotillard, vincitrice del Premio Oscar 2008 per \"La vie en rose\". Nel 2011 ha diretto il pilot della serie televisiva \"Luck\", di cui \u00e8 stato anche produttore esecutivo.\nAlla 69\u00aa Mostra internazionale d'arte cinematografica di Venezia del 2012 \u00e8 stato il presidente della giuria del concorso.\nIl lavoro pi\u00f9 recente del regista \u00e8 il thriller informatico \"Blackhat\" prodotto dalla Legendary Pictures con protagonista Chris Hemsworth. Parte dell'ispirazione per realizzare \"Blackhat\" Michael Mann la prende dalle vicende legate a Stuxnet, il worm creato dall'NSA e dall'intelligence israeliana allo scopo di danneggiare il reattore nucleare di Natanz in Iran.\nPubblicit\u00e0.\nMichael Mann ha diretto nel 2002 lo spot \"Lucky Star\" per la casa automobilistica Mercedes-Benz, che ha assunto la forma di un trailer cinematografico per un presunto thriller con Benicio del Toro mai realizzato. Nel 2008, sempre nel campo pubblicitario, il regista ha diretto il video promozionale per la Ferrari California."}
{"id": "383290", "revid": "77358", "url": "https://it.wikipedia.org/wiki?curid=383290", "title": "Tomb Raider AOD", "text": ""}
{"id": "383293", "revid": "125155494", "url": "https://it.wikipedia.org/wiki?curid=383293", "title": "Tolomeo di Aloro", "text": "Biografia.\nOrigini.\nDiodoro riporta che Tolomeo di Aloro era figlio di Aminta III e fratello di Alessandro II, ma nessun'altra fonte antica lo elenca tra i figli del re di Macedonia.\nDalla testimonianza di Giustino, invece, possiamo dedurre che si trattasse del genero di Aminta. Lo storico romano racconta infatti che il marito di Eurinoe, la figlia del re, aveva una relazione con la moglie di Aminta, Euridice I, e che tram\u00f2 con quest'ultima per uccidere il sovrano macedone. Scoperta la trama regicida grazie alla denuncia di Eurinoe, il re perdon\u00f2 la moglie e il genero ma, due anni dopo, sempre secondo la testimonianza di Giustino, l'amante di Euridice uccise il nuovo re, Alessandro II, che era succeduto ad Aminta, insediandosi sul trono come reggente. Dato che uno scolio ad Eschine riporta che Tolomeo di Aloro spos\u00f2 Euridice e che sia Diodoro che Ateneo che Plutarco dicono espressamente che Tolomeo fece uccidere Alessandro II, se si mettono insieme queste testimonianze col racconto di Giustino, si pu\u00f2 dedurre che Tolomeo di Aloro fosse il genero, e non il figlio, di Aminta.\nSecondo alcuni storici moderni probabilmente Tolomeo era un Argeade, anche se n\u00e9 Plutarco n\u00e9 Eschine, quando lo nominano, lo mettono in diretta relazione con la dinastia regale macedone.\nIl nome Tolomeo (), inoltre, non \u00e8 altrimenti attestato tra i membri della famiglia argeade, ma il soprannome \"di Aloro\" () fa presupporre in ogni caso un'origine bottiea: la citt\u00e0 di Aloro era infatti situata poco pi\u00f9 a sud della capitale macedone, Pella.\nReggente di Macedonia.\nTolomeo, dopo aver tramato assieme ad Euridice, secondo la testimonianza di Giustino, per tentare l'assassinio del re Aminta, fece uccidere il figlio di quest'ultimo, Alessandro II (368 a.C.), dopo che era salito al trono al posto del padre, morto due anni prima per cause naturali.\nIn particolare Ateneo, che a sua volta cita lo storico macedone Marsia, racconta che Alessandro II fu assassinato dai sicari di Tolomeo durante una festa.\nDopo essere salito al trono al posto di Alessandro II, Tolomeo dovette affrontare prima la minaccia del generale ateniese Ificrate, chiamato in soccorso da Euridice per tutelare i diritti dei figli minori, e successivamente l'intervento armato di Pelopida che si rec\u00f2 in Macedonia per sostenere il legittimo erede di Aminta e di Alessandro, ovvero Perdicca III, figlio secondogenito, all'epoca minorenne, di Aminta e di Euridice.\nPlutarco racconta che Pelopida, non avendo a disposizione un esercito regolare, arruol\u00f2 dei mercenari che per\u00f2, una volta giunti in Macedonia, furono corrotti da Tolomeo e passarono dalla sua parte. Tuttavia Tolomeo, temendo la personalit\u00e0 del generale tebano, prefer\u00ec venire a patti con lui, convincendolo a lasciarlo sul trono come reggente del giovane Perdicca.\nPer suggellare l'accordo, Tolomeo acconsent\u00ec che suo figlio Filosseno fosse portato a Tebe come ostaggio. Probabilmente nella medesima occasione, anche Filippo II, fratello minore di Alessandro e di Perdicca, all'epoca quattordicenne, fu portato come ostaggio a Tebe, dove rimase fino al 360 a.C. apprendendo gli usi e costumi greci e le tattiche militari tebane. Secondo Plutarco, invece, Filippo fu portato a Tebe come ostaggio nel corso di una precedente spedizione di Pelopida in Macedonia, avvenuta prima dell'assassinio di Alessandro II, quando quest'ultimo era entrato in contrasto con Tolomeo di Aloro e sia il re che il futuro reggente chiamarono il generale tebano in Macedonia per cercare di fare da mediatore e da paciere.\nPer confermare il suo titolo di reggente, Tolomeo spos\u00f2 Euridice, la vedova di Aminta. Secondo gli storici moderni, appare inverosimile che Euridice abbia volontariamente sposato l'assassino del figlio Alessandro, o addirittura che, come sostiene Giustino, si sia resa complice del suo assassinio, tanto pi\u00f9 che Plutarco la addita come esempio per l'educazione dei figli ed Eschine testimonia che fu proprio lei a chiedere l'aiuto di Ificrate per sostenere la successione al trono del figlio Perdicca a scapito dell'usurpatore Tolomeo.\n\u00c8 probabile invece che Euridice si sia adattata a sposare Tolomeo, dopo la sua nomina a reggente, per assicurare ai figli sopravvissuti la successione al trono.\nTolomeo rimase sul trono per tre anni, fino al 365 a.C., quando fu ucciso da Perdicca, che vendic\u00f2 cos\u00ec l'assassinio del fratello. Alla morte di Perdicca (359 a.C.), divenne sovrano il figlio infante Aminta IV, che ebbe lo zio Filippo II come reggente. Poco tempo dopo, Filippo si impadron\u00ec definitivamente del trono, spodestando il giovane Aminta."}
{"id": "383297", "revid": "124567464", "url": "https://it.wikipedia.org/wiki?curid=383297", "title": "Alessandro II di Macedonia", "text": "Biografia.\nBench\u00e9 avesse gi\u00e0 compiuto la maggiore et\u00e0, Alessandro era molto giovane quando sal\u00ec al potere. Questo caus\u00f2 immediati problemi al nuovo re, e i nemici della dinastia ripresero la guerra. Alessandro affront\u00f2 simultaneamente sia l'invasione degli Illiri a nord-ovest, sia l'attacco da est da parte del pretendente Pausania. Pausania conquist\u00f2 parecchie citt\u00e0 e minacci\u00f2 la regina madre, che stava nel palazzo di Pella con il suo giovane figlio. Alessandro sconfisse il nemico con l'aiuto del generale ateniese Ificrate, che navig\u00f2 lungo la costa macedone e riconquist\u00f2 Anfipoli.\nSu richiesta degli Aleuadi, Alessandro intervenne nella guerra civile in Tessaglia. Acquis\u00ec con successo il controllo di Larissa e molte altre citt\u00e0 ma, tradendo la promessa che aveva fatto, occup\u00f2 la citt\u00e0 con le guarnigioni. Questo provoc\u00f2 una reazione ostile di Tebe, a quel tempo leader militare della Grecia. Il generale tebano Pelopida raggiunse i macedoni in Tessaglia, neutralizz\u00f2 Alessandro a favore del suo ambizioso cognato Tolomeo di Aloro, e lo forz\u00f2 ad abbandonare l'alleanza con Atene a favore di Tebe. Alessandro fu costretto a prendere parte alla nuova alleanza poich\u00e9 i tebani avevano in mano alcuni ostaggi, incluso il suo giovane fratello Filippo.\nFatto questo, Alessandro fu assassinato durante una festa su ordine di Tolomeo. Gli succedette il fratello, Perdicca III, che era minorenne, e Tolomeo divenne reggente."}
{"id": "383298", "revid": "287204", "url": "https://it.wikipedia.org/wiki?curid=383298", "title": "Leon Bakst", "text": ""}
{"id": "383299", "revid": "1844769", "url": "https://it.wikipedia.org/wiki?curid=383299", "title": "Trafilatura", "text": "La trafilatura \u00e8 un processo di formatura che induce un cambiamento nella forma del materiale grezzo di partenza attraverso la deformazione plastica dovuta all'azione di forze impresse da attrezzature e matrici.\nLa trafilatura dei metalli realizza in continuo lunghi fili, barre con una sezione circolare oppure a profilo complesso con 3 o pi\u00f9 lati e tubi (le barre entrano gi\u00e0 con la loro forma finale, la trafilatura serve solo ad incrementare le propriet\u00e0 meccaniche tramite incrudimento superficiale e a migliorare le tolleranze dimensionali).\nLe sue origini risalgono all'XI secolo e la sua continua evoluzione ha portato ad oltrepassare i limiti dimensionali progressivamente raggiunti.\nSebbene l'applicazione industriale pi\u00f9 importante sia nella lavorazione del metallo, trattata in questa voce, il termine viene usato per un fattore di comodit\u00e0 anche per altri materiali tra cui la ceramica e la pasta. Quest'ultima viene prodotta mediante la tecnica di estrusione. La trafilatura viene molto usata anche per la creazione di mattoni.\nMicrotrafilatura.\nLa crescita esponenziale del mercato mondiale di micro-componenti richiede fili con un diametro sempre inferiore e con ottime finiture e propriet\u00e0 da impiegare nella realizzazione di componenti elettronici e meccanici miniaturizzati.\nLa trafilatura mirata alla produzione di microfili con un diametro di pochi micrometri viene nominata microtrafilatura. Come il diametro dei fili anche i lati delle barre possono essere di pochi micrometri, le quali prendono il nome di microfili a profilo complesso.\nLe caratteristiche generali sopra dette rendono la trafilatura una tecnologia in grado di realizzare una produzione di massa di microfili e quindi di soddisfare le nuove esigenze della miniaturizzazione.\nMa il passaggio dal macro- al micro-mondo crea problemi anche alla trafilatura: le nuove dimensioni hanno conseguenze nel comportamento del materiale, nel processo, nelle matrici, nella manipolazione, nelle attrezzature e nei macchinari.\nI costi da sostenere per la produzione di microfili aumentano e sono legati all'acquisto di nuovi impianti dedicati, alla ricerca e sviluppo (necessaria per raggiungere l'ulteriore miniaturizzazione e la produzione industriale di massa dei nuovi prodotti), all'esigenza di un filo di partenza di qualit\u00e0 superiore (pi\u00f9 puro e con un'accuratezza superficiale e dimensionale migliore) e di personale pi\u00f9 qualificato.\nDescrizione generale.\nIl processo di trafilatura possiede le seguenti peculiarit\u00e0 generali:\nLa trafilatura, in base alle classificazioni dei processi di deformazione, appartiene ai:\nParagonata alle altre tecniche di formatura massiva, la trafilatura \u00e8 simile all'estrusione a differenza che nell'estrusione il pezzo in lavorazione \u00e8 sottoposto a forze di compressione mentre nella trafilatura a forze di trazione, e che nell'estrusione l'attrito si manifesta nella matrice e nel contenitore della preforma di partenza invece nella trafilatura solo nella matrice; per\u00f2 entrambe sono tecniche di deformazione senza superfici libere.\nProdotti di trafilatura.\nI fili metallici sono ampiamente impiegati nella realizzazione di tessiture e funi strutturali, cavi elettrici e componenti elettronici, attrezzature mediche, strumenti musicali, prodotti orafi, materiale edile, componenti metallici per i pi\u00f9 svariati settori (automobili, giocattoli, giardinaggio, ecc.).\nNel macromondo le funi ottenute da pi\u00f9 fili intrecciati o attorcigliati sono utilizzate nelle tensostrutture, negli ascensori, nelle reti da pesca, nel sollevamento speciale nei porti e nei cantieri, ecc.\nCon i macro fili singoli si realizzano molle e ganci, viti, recinzioni, cesti, armature per cemento, fibre per il calcestruzzo, fili per il taglio del marmo, per gli impianti elettrici, ecc.\nNel micromondo i microfili sono impiegati nel campo dell'elettronica, dei componenti IT (Information Technology), dei micro sistemi elettro-meccanici (MEMS), ma anche in campo medico, automobilistico, delle telecomunicazioni e della radiofonia; vengono utilizzati sotto forma di molle di contatto, spirali, viti, mandrini, punzoni, fili elettrici, schermature, cavi di segnale per allarmi.\nI microfili a profilo complesso divengono micro aste, mandrini, viti, punzoni.\nI fili metallici sono prevalentemente in rame, in leghe di rame, in acciaio, in leghe di nichel, in alluminio e spesso sono rivestiti.\nIl processo di trafilatura.\nIn questo paragrafo vengono descritti i processi di trafilatura e di ricottura con i loro componenti, i difetti e le rotture che possono verificarsi e gli adeguamenti osservati nella produzione di fili capillari dal confronto tra la letteratura esistente sulla trafilatura tradizionale e le realt\u00e0 visitate di alcune trafilerie di fili sottili e capillari.\nNella lavorazione di trafilatura il filo subisce dei passaggi forzati attraverso delle matrici (filiere) con dei fori di diametro progressivamente decrescente che ne riducono la sezione.\nIl volume del filo rimane costante dal momento che la trafilatura \u00e8 un processo senza asportazione di materiale; con la riduzione diametrale ottengo l'incremento della sua lunghezza.\nIl filo da lavorare viene fatto passare attraverso la prima filiera dopo aver subito una riduzione all'estremit\u00e0 da infilare. Tale estremit\u00e0 \u00e8 resa conica da un'operazione di \"swagging\" (formatura a martellamento rotante) oppure, nel caso di microfili, da una rottura a trazione in corrispondenza della zona di strizione. Dopo il passaggio nella prima filiera, segue l'analogo inserimento in tutte le filiere successive.\nI fili sono divisi in quattro categorie in base al loro diametro \"d\":\nPi\u00f9 in generale i microfili hanno un diametro d di pochi micrometri. I fili pi\u00f9 fini realizzati in Europa presentano un diametro di 6\u00a0\u00b5m, sono in lega d'oro e vengono impiegati in componenti elettronici; nella produzione industriale di massa i fili pi\u00f9 sottili sono in rame ed hanno un diametro di 10\u00a0\u00b5m.\nPer una trafilatura ottimale con una buona finitura ed accuratezza dimensionale nei fili, bisogna selezionare accuratamente i parametri di processo, progettare adeguatamente il profilo delle filiere ed il loro angolo, scegliere la riduzione per passo, il lubrificante e i materiali delle matrici e delle attrezzature.\nIl rapporto di riduzione ottimale per passo \u00e8 inferiore a quello ideale ed \u00e8 compreso tra il 10% e il 45%.\nL'angolo e la riduzione per passo ideali si riducono, oltre che per la lavorazione di materiali duri, anche per la produzione di microfili al fine di evitare una cattiva finitura superficiale, maggiori difficolt\u00e0 di lubrificazione e la possibile rottura. Quindi per ottenere il diametro desiderato si deve incrementare il numero di passaggi progressivi.\nPer ridurre una vergella di 8\u00a0mm ad un filo di 2\u00a0mm di diametro si operano una decina di passaggi attraverso filiere decrescenti. Invece per passare da un filo di 2\u00a0mm ad uno sottile di 0,2\u00a0mm di diametro sono necessari una ventina di passaggi, da un filo di 1\u00a0mm ad uno capillare di 0.1\u00a0mm una trentina.\nIl filo \u00e8 trainato da un \"cabestano\" finale e da pi\u00f9 anelli di tiro posti tra una filiera e l'altra e compie due o tre giri attorno ad ogni anello di tiro in rotazione per diminuire la tensione di trafilatura. Nel tratto che va da una filiera all'altra, il filo \u00e8 in trazione prima dell'anello e a riposo tra l'anello e la filiera successiva.\nGrazie al moto degli anelli di tiro \u00e8 possibile applicare la tensione back spiegata precedentemente.\nIl cabestano finale \u00e8 collocato dopo l'ultima filiera all'esterno della macchina trafilatrice. Solitamente la velocit\u00e0 del cabestano di tiro \u00e8 regolata in modo tale da avere uno slittamento sugli anelli di tiro i quali trasmettono la tensione di trafilatura. La velocit\u00e0 del cabestano \u00e8 al massimo di 30\u00a0m/s per i fili sottili e capillari mentre arriva a 50\u00a0m/s per i fili con un diametro maggiore.\nLa temperatura del filo aumenta durante la lavorazione a causa dell'attrito, dello slittamento sugli anelli e dell'elevata velocit\u00e0 a cui viene trafilato.\nL'uso di un lubrificante adeguato \u00e8 indispensabile per ridurre l'attrito, per attenuare il riscaldamento del filo, per diminuire l'usura delle filiere e per evitare l'asportazione di materiale o del rivestimento dal filo.\nIn seguito ai molteplici passi di trafilatura, il filo incrudito subisce una ricottura per ripristinare le propriet\u00e0 meccaniche ed elettriche di partenza.\nI fili in acciaio per le corde degli strumenti musicali e le molle sono gli unici ad essere sottoposti a trattamenti a caldo prima e dopo la lavorazione.\nDopo la ricottura avviene un raffreddamento in emulsione, seguito da un'asciugatura ad aria che predispone il filo alla bobinatura.\nIl bobinatore avvolge un filo o pi\u00f9 fili insieme formando le bobine.\nUn ballerino/sensitivo pneumatico o a peso si muove regolando la velocit\u00e0 di avvolgimento della bobina per mantenere la tensione del filo costante. L'unico parametro monitorato in questa fase \u00e8 la tensione del filo controllata con un tensimetro. Per calcolare la tensione (N/mm\u00b2) di bobinatura da applicare si usa la formula\ndove d \u00e8 il diametro del filo e k \u00e8 una costante.\nSuccessivamente i fili vengono sbobinati per andare a formare i cavi elettrici, le piattine per il computer, le schermature oppure per ottenere, con un'ulteriore lavorazione, molle e spirali.\nNella creazione dei cavi elettrici i fili vengono attorcigliati mentre, per realizzare delle schermature contro i disturbi elettrici, vengono disposti parallelamente (ad esempio 6-12 fili concentrici attorno a quello da schermare) o anche intrecciati (ad esempio pi\u00f9 gruppi di 4 fili paralleli intrecciati attorno ad un cavo). I fili per tali applicazioni vengono avvolti con una bobinatura statica in bobine disposte verticalmente.\nInvece le bobine dei fili che in seguito non devono subire delle torsioni sono in posizione orizzontalmente per evitare di torcere i fili una volta arrivati ad una estremit\u00e0; qui il braccio guidafilo inverte la sua direzione di movimento ed i fili continuano ad avvolgersi senza torsione.\nLe bobine di microfilo singolo possono servire a realizzare fili elettrici con schermature, molle ecc. Se il filo non \u00e8 sub-millimetrico pu\u00f2 diventare un monofilo per gli impianti elettrici in Germania e nel Nord Europa, dove i fili elettrici sono rigidi al contrario di quelli flessibili del Sud Europa (ad esempio cavi con 1-7 fili contro i 126 nostri).\nLe macchine trafilatrici sono classificate secondo diversi criteri.\nIl primo criterio si basa sul diametro finale del filo lavorato: in commercio ci sono \u201csbozzatori\u201d per fili da 4\u00a0mm a 1\u00a0mm di diametro a partire da una vergella, macchine \u201cintermedie\u201d per fili da 2\u00a0mm a 0.5\u00a0mm di diametro con un filo di partenza di circa 4\u00a0mm, macchine \u201cper fili sottili\u201d da 0.5\u00a0mm a 0.15\u00a0mm di diametro con un diametro di partenza di circa 2\u00a0mm ed infine macchine \u201cper fili capillari\u201d da 0.15\u00a0mm a 0.05\u00a0mm di diametro con un diametro di partenza di circa 1.5\u00a0mm.\nLe dimensioni dell'intero impianto di trafilatura per fili capillari si dimezza rispetto a quelle dell'impianto per fili sottili.\nIl secondo criterio \u00e8 quello del numero di fili lavorati contemporaneamente: se il filo \u00e8 singolo la macchina \u00e8 detta \"monofilo\", se i fili sono pi\u00f9 di uno \u00e8 \"multifilo\". Nella tipologia multifilo, grazie a molteplici serie di filiere poste in parallelo e su pi\u00f9 piani, \u00e8 possibile lavorare ad esempio 32 fili contemporaneamente divisi in quattro piani da 8 fili; nella tipologia monofilo troviamo sia macchine con la struttura di quelle multifilo sia macchine con coni di tiro (invece di anelli di tiro cilindrici).\nUn metodo diverso di lavorazione multifilo \u00e8 quello di Brunswick in cui un fascio di fili \u00e8 introdotto in uno strato di copertura duttile e trafilato insieme con esso: si ottengono diametri fino a 5\u00a0\u00b5m.\nIl terzo criterio \u00e8 basato sulla tecnica di avanzamento dei fili, che pu\u00f2 essere a slittamento sugli anelli o non a slittamento.\nLe macchine senza slittamento sono dotate di un cabestano e di anelli motorizzati che ruotano ad una velocit\u00e0 periferica uguale a quella del filo in uscita dalla filiera. La velocit\u00e0 \u00e8 variabile e regolata attraverso appositi sistemi.\nInvece il cabestano delle macchine a slittamento ha velocit\u00e0 periferica superiore di quella lineare del filo in uscita, causando cos\u00ec lo slittamento del filo su di esso e conseguentemente sugli altri anelli di tiro (che ruotano alla stessa velocit\u00e0 del filo in uscita).\nQuasi tutte le macchine intermedie in uso sono a slittamento perch\u00e9 riducono le rotture legate all'usura delle filiere.\nLa riduzione diametrale del filo, che implica un aumento della sua lunghezza, deve essere accompagnato dall'aumento della velocit\u00e0 del filo (che altrimenti non sarebbe pi\u00f9 in tensione attorno agli anelli situati tra una filiera e l'altra). Se le riduzioni di sezione fossero calcolate nello stesso rapporto dell'aumento delle velocit\u00e0 periferiche degli anelli di tiro, nel caso in cui avvenisse una minore riduzione del diametro per l'usura di una filiera ed il conseguente minore allungamento del filo, quest'ultimo si romperebbe sotto l'azione della tensione generata dalla velocit\u00e0 costante dell'anello di tiro. Invece nelle macchine a slittamento, l'eventuale usura della filiera d\u00e0 luogo ad una variazione dello slittamento e non alla rottura del filo. Lo slittamento percentuale dovuto al ritardo del filo \u00e8:\nLo slittamento deve in ogni caso essere controllato perch\u00e9 se eccessivo provoca vibrazioni del filo ed accavallamenti, un elevato riscaldamento, una rigatura precoce degli anelli di trafilatura e un'eccessiva formazione di polverino.\nSpesso, per evitare di raggiungere il limite cinematico, viene imposta una percentuale di riduzione della sezione maggiore sia nelle macchine con slittamento sia in quelle senza: nelle prime si ha una variazione dello slittamento, nelle seconde si verifica l'apertura delle spire per la maggiore lunghezza del filo in uscita dalla filiera rispetto a quella prevista. Questa minore tensione viene compensata nelle filiere successive.\nNelle macchine per fili capillari non \u00e8 produttivo lavorare con lo slittamento e con una riduzione percentuale maggiore della sezione del filo: si verificherebbero troppe rotture a trazione.\nI parametri monitorati nella macchina trafilatrice sono principalmente tre:\nDurante il processo la temperatura \u00e8 mantenuta costante a 39\u00a0\u00b0C - 40\u00a0\u00b0C grazie a degli scambiatori di calore. Il filo in uscita ha una temperatura di 60\u00a0\u00b0C - 70\u00a0\u00b0C dovuta all'attrito nelle filiere ed allo slittamento attorno agli anelli di tiro.\nLe trafilatrici multifilo hanno due motori: uno per la trasmissione del moto degli anelli presenti tra una filiera e l'altra, ed un altro per il cabestano di tiro finale e gli assi del forno di ricottura. Quando si avvia o si ferma la trafilatrice, la linea accelera o rallenta progressivamente fino a raggiungere le velocit\u00e0 di regime o a fermarsi perch\u00e9 altrimenti si verificherebbe la rottura del filo. Un apposito dispositivo \u201canti-ritorno\u201d impedisce agli ingranaggi di invertire il senso di rotazione nel riavvio per effetto della tensione del filo a macchina ferma.\nQuando si verifica la necessit\u00e0 di ottenere un diametro maggiore di quello per cui \u00e8 programmata la macchina, si escludono le filiere nella parte finale (\u201csalto passi\u201d) senza dover spostare le filiere ed infilare nuovamente l'intera trafilatrice. Se la linea trafila fili sottili o intermedi, \u00e8 possibile escludere le ultime filiere e posizionare quella con il diametro finale desiderato come ultima filiera prima dell'uscita. Invece per i fili capillari, \u00e8 necessario saltare dei passi e mantenere gli ultimi perch\u00e9 meno rischioso nella messa in moto dell'impianto. Sia nelle zone di salto passi per fili sottili sia in quelle per fili capillari, vengono posizionate delle filiere in ottone con l'inserto in ceramica ed un foro maggiore del diametro del filo a quel punto della lavorazione per guidare e controllare le oscillazioni dei fili.\nIl tempo occorrente per escludere le filiere nella parte finale della trafilatrice \u00e8 circa il 25% del tempo impiegato ad infilare tutta la linea. Grazie al sincronismo tra i due motori, \u00e8 sufficiente selezionare i passi da saltare e la macchina aumenta automaticamente la velocit\u00e0 degli anelli, lasciando fissa quella del cabestano; il disinnesto degli assi interni avviene attraverso un azionamento elettro-pneumatico automatico.\nQualora avvenga una rottura del filo durante il funzionamento, un'estremit\u00e0 tocca la macchina che si blocca e scarica a terra; se la rottura avviene dopo le ultime filiere, due sonde elettriche posizionate nella zona del cabestano provocano l'arresto immediato della macchina.\nUn'alternativa agli anelli di tiro cilindrici, sono i coni di trafilatura monofilo, citati prima. Invece di disporre gli anelli e le filiere in successione, gli anelli di tiro con diametri diversi in funzione delle riduzioni necessarie sono riuniti su uno stesso albero. Si ottiene un albero che porta numerosi anelli accostati tra loro in modo da formare un cono di trafilatura a gradini.\nDal momento che la velocit\u00e0 angolare del cono di trafilatura \u00e8 costante, gli anelli con diametro minore avranno una velocit\u00e0 periferica inferiore e quindi su di essi si dovranno avvolgere i fili di diametro maggiore. Al crescere del diametro degli anelli e quindi della loro velocit\u00e0 periferica, il diametro dei fili diminuisce.\nLa macchina \u00e8 costruita in modo da avere due coni adiacenti, con le filiere poste tra loro: il filo che attraversa le filiere tra un cono e l'altro si avvolge su anelli con diametro progressivamente maggiore per aumentare la sua velocit\u00e0 di trafilatura e subisce una lavorazione sia nel tratto di andata sia in quello di ritorno. Lavorando in queste condizioni, il filo non si dispone mai perpendicolarmente agli assi di rotazione degli anelli ed \u00e8 sottoposto ad un ulteriore slittamento (laterale) non trascurabile.\nAlcuni costruttori, allo scopo di diminuire le conseguenti sollecitazioni irregolari sul trafilato, hanno realizzato degli anelli leggermente conici che permettono al filo di spostarsi pi\u00f9 facilmente e di uscire dagli anelli gi\u00e0 angolato secondo la nuova posizione da assumere.\nUn altro accorgimento pu\u00f2 essere quello di dotare i portafiliere di un moto alternato parallelo agli assi degli anelli: in questo modo la posizione di uscita del filo cambia continuamente, l'usura dei coni diviene pi\u00f9 uniforme e la loro durata nel tempo aumenta.\nLa riduzione per passo percentuale da una filiera all'altra \u00e8 costante nelle macchine con anelli di tiro cilindrici e non lo \u00e8 nelle macchine che lavorano con i coni di tiro. Nella prima tipologia ogni anello ha una velocit\u00e0 maggiore del precedente della stessa percentuale, a discapito della flessibilit\u00e0 ma con il vantaggio della costanza: se una filiera usurata riduce meno il diametro del filo o se un anello gira ad una velocit\u00e0 non appropriata, il difetto si compensa da una filiera all'altra attraverso lo slittamento o la riduzione maggiore della sezione del filo.\nNella seconda tipologia l'allungamento non \u00e8 costante, ma lo sono la velocit\u00e0 di rotazione dei coni e la riduzione dei diametri degli anelli consecutivi, in relazione alla riduzione per passo.\nLe filiere.\nLe filiere di trafilatura sono composte di tre parti:\nAnalizzando l'aspetto del foro interno di una filiera secondo il verso di trafilatura, si osserva un cono di entrata, un cono di riduzione, un tratto parallelo, uno di rilascio ed infine un cono di uscita. Le dimensioni scelte per ciascuna di queste parti che formano il profilo interno della filiera sono in funzione delle propriet\u00e0 fisiche del metallo da trafilare e contribuiscono ad ottenere migliori prestazioni e una elevata qualit\u00e0. Il rispetto di queste dimensioni \u00e8 fondamentale, soprattutto nelle macchine multifilo, per avere una costanza nella riduzione diametrale e nella tensione del filo.\nOgni zona interna ha le proprie caratteristiche:\nAttraverso il foro della filiera viene fatto passare il filo da lavorare, il quale si deforma plasticamente sotto l'azione di una forza di trazione e una di compressione: la forza di trazione \u00e8 dovuta alla tensione di tiro applicata, la forza di compressione \u00e8 conseguenza della geometria delle zone di riduzione e di calibratura del profilo.\nL'inserto della filiera pu\u00f2 lavorare solo in compressione perch\u00e9 in trazione si romperebbe.\nCon la miniaturizzazione l'angolo e la riduzione per passo sono minori e quindi anche la lunghezza della zona di riduzione; diviene necessario considerare l'attrito pure nella zona di calibratura, la quale incide maggiormente rispetto a quella di riduzione sull'estensione dell'area di contatto tra il filo e la matrice.\nL'usura delle filiere.\nNonostante la durezza elevata dei materiali impiegati nelle filiere, anche questi utensili sono soggetti ad usura.\nL'usura \u00e8 conseguenza delle vibrazioni e della presenza di scaglie abrasive sulla superficie del filo. L'abrasione comincia nella zona di riduzione a causa della pressione maggiore e successivamente si porta nella zona di calibratura del filo; quando l'area si espande, \u00e8 necessario togliere la filiera dalla trafilatrice per ricondizionarla attraverso un processo di lucidatura che non aumenta la dimensione del diametro del foro della filiera.\nLa lucidatura, come la calibratura e la rettifica, \u00e8 ottenuta con l'inserimento di una polvere di diamante di adeguata granulometria mescolata ad olio e acqua.\nSe in presenza di un leggero anello di usura non viene eseguita tempestivamente la sostituzione delle filiere, si innesca una rapida usura che si manifesta con la comparsa di una zona di abrasione pi\u00f9 profonda che va ad estendersi a tutto il resto del profilo causando rigature, diametri maggiori o, nella peggiore delle ipotesi, incrinature o rotture dell'inserto.\nNel caso di forti usure \u00e8 necessaria una rettifica con l'utilizzo di utensili abrasivi di diamante a grana pi\u00f9 grossa di quelli usati per la lucidatura. Questa operazione deve essere fatta prima che la matrice cominci a lavorare per trazione perch\u00e9 non sopporterebbe la forza di Trafilatura. In presenza di una forte usura non \u00e8 pi\u00f9 possibile ricondizionare il profilo della filiera senza aumentare la dimensione del foro. Attraverso la rettifica viene tolto uno strato di matrice per ottenere la stessa angolazione e utilizzarla ancora per diametri maggiori.\nLa rettifica \u00e8 un'operazione effettuata con una macchina ad ultrasuoni. La macchina ad ultrasuoni consiste in un trasduttore efficiente con una sonda adatta che conferisce le vibrazioni meccaniche ad un ago d'acciaio armonico temprato. Questo ago, con una punta a forma conica, viene introdotto nel profilo della filiera insieme con una polvere di diamante abrasiva con aggiunta di acqua e olio. A seconda del ricondizionamento da eseguire, della dimensione e dei tipi di matrice, vengono usate polveri di diamante di diversa struttura granulare con grani da 0,25\u00a0\u00b5m a 200\u00a0\u00b5m (minori nella lucidatura e maggiori nella rettifica). La rettifica \u00e8 seguita da un'operazione di lucidatura perch\u00e9 \u00e8 noto che, per un rendimento ottimale, la filiera deve avere un profilo lucido, ben raccordato e privo di spigoli.\nRapportando l'usura al materiale dell'inserto, si osserva che nel diamante sintetico policristallino l'usura della filiera avviene in modo uniforme mentre nel diamante naturale ci\u00f2 non avviene.\nIl diamante naturale, infatti, presenta una struttura con piani teneri e piani duri che offrono una diversa resistenza all'abrasione; ne consegue che l'usura \u00e8 maggiore nei punti della superficie in cui la resistenza all'abrasione \u00e8 minore.\nL'usura \u00e8 rilevabile mediante un'osservazione al microscopio oppure grazie ad una misurazione del diametro del filo trafilato con un calibro laser o con un micrometro meccanico munito di comparatore.\nLe filiere si mantengono inalterate per mesi e vengono cambiate quando si rischia di ottenere fili con una tolleranza maggiore di quella consentita dalle norme in vigore. La loro vita utile \u00e8 determinata su una media di tonnellate di filo trafilato. Il tempo di fermo necessario per cambiare met\u00e0 delle filiere di una macchina multifilo a trenta passi e infilarle nuovamente \u00e8 di circa 10 ore.\nGli anelli di tiro.\nNelle trafilatrici multifilo gli anelli di tiro sono generalmente lunghi anelli cilindrici con \u201cn\u201d fasce ricavate sulla superficie esterna.\nL'anello \u00e8 di acciaio e sulle fasce \u00e8 presente una lega di carburo di tungsteno sinterizzato dello spessore di pochi decimi di millimetro compenetrato perfettamente nel supporto di acciaio in modo da formare con esso un corpo unico. Il carburo di tungsteno offre risultati eccellenti contro l'usura e l'abrasione nelle pi\u00f9 svariate condizioni di trafilatura. Invece sugli anelli di tiro per i fili sottili e capillari vengono predisposti riporti ceramici per avere un'aderenza maggiore tra il filo e l'anello ed una minore forza di trafilatura. Le fasce di lavoro, ricavate sull'anello, hanno una conicit\u00e0 di 1\u00ba-5\u00ba per consentire al filo di scorrere meglio durante la trafilatura. Quando la macchina lavora a regime, le spire si spostano verso il punto in cui la fascia ha diametro maggiore, secondo il grado di lubrificazione: se questa \u00e8 troppo elevata le spire si posizionano dove il diametro \u00e8 minore, se troppo bassa traslano dove il diametro \u00e8 maggiore.\nI cabestani finali hanno la stessa struttura e composizione degli anelli di tiro. Nelle macchine intermedie e per fili sottili vi \u00e8 un solo cabestano, mentre in quelle per fili capillari i cabestani sono due. Impiegando due cabestani si pu\u00f2 ridurne le dimensioni e quindi il momento d'inerzia, si pu\u00f2 avvicinarli alle ultime filiere ed evitare ai fili percorsi lunghi senza lubrificazione (come avviene tra l'uscita delle ultime filiere ed il cabestano singolo di diametro maggiore nonch\u00e9 pi\u00f9 lontano). A volte nella parte inferiore del cabestano \u00e8 installata una serie di carrucole di rinvio per favorire il distacco delle spire, poich\u00e9 i cabestani non sono lubrificati.\nGli intagli che si verificano sulla superficie delle fasce di lavoro sono conseguenza dell'attrito continuo e dell'elevata temperatura del filo (anche se attenuati dal lubrificante), dell'elevata velocit\u00e0 di trafilatura e della tensione che stringe le molteplici spire di filo attorno all'anello.\nNella trafilatura di fili capillari, attorno ai primi anelli della trafilatrice, viene fatto un giro in pi\u00f9 di filo rispetto agli ultimi: il filo diventa pi\u00f9 fragile man mano che si assottiglia e solo un giro o due usurano meno la ceramica degli anelli. Nelle macchine di trafilatura a slittamento e con una riduzione percentuale maggiore della sezione del filo, il continuo scivolamento in senso assiale tra il filo e gli anelli di tiro e tra il filo ed il cabestano provoca delle rigature precoci. Per limitare tale usura viene innescato sul cabestano un movimento trasversale attraverso un apparecchio meccanico azionato dalle oscillazioni della macchina.\nInvece sugli anelli di rinvio verso il forno di ricottura, lo scivolamento trasversale \u00e8 dovuto sia ad un congegno elettro-meccanico che muove gli anelli sia ad un pettine che movimenta i fili trasversalmente e assialmente. Il pettine ha anche la funzione di mantenere i fili separati tra loro.\nGli anelli di rinvio al forno di ricottura e quelli di ricottura sono in acciaio e non hanno fasce ricavate sulla superficie esterna; alcuni sono ricoperti da uno strato di ceramica. Quando si presentano rigature sulla superficie vengono sottoposti ad una lucidatura o ad una rettifica (se le rigature sono incisioni troppo profonde). Come gli anelli di tiro ed i cabestani, hanno uno spessore dimensionato in modo tale da impedire ovalizzazioni o deformazioni.\nI lubrificanti.\nLa lubrificazione \u00e8 indispensabile nella trafilatura: durante la lavorazione la superficie del filo \u00e8 ricoperta da un lubrificante, scelto a seconda delle caratteristiche di resistenza ed attrito dei materiali a contatto. Un comune lubrificante \u00e8 il sapone ed un altro molto usato \u00e8 l'emulsione: olio emulsionato con una percentuale dell'1-2% di acqua che passa al 5% nella lavorazione di fili capillari perch\u00e9 una eccessiva lubrificazione porterebbe le spire di filo a slittare sugli anelli e di conseguenza a rovinarne la ceramica o a rompersi (il filo che entra nelle filiere \u00e8 minore, ma il cabestano ruota ad una velocit\u00e0 costante e richiede la stessa lunghezza di filo da mandare al forno di ricottura).\nIl lubrificante arriva a contatto delle spire dei fili capillari e sottili per caduta dai numerosi ugelli di un condotto situato sopra ad ogni serie di anelli. Ulteriori ugelli sono posti prima di ogni filiera e, spruzzandovi contro, permettono al lubrificante di accompagnare il filo nella matrice (facilitato dalla zona di entrata del profilo). Nelle trafilatrici per fili sottili l'emulsione spesso non viene iniettata per caduta ma attraverso due tipi di ugelli: il primo tipo posto come nelle macchine per fili capillari prima della filiera e l'altro dopo la filiera diretto verso l'anello di tiro successivo.\nLe ultime filiere prima del cabestano sono le meno lubrificate dato che sono posizionate sulla parete che divide l'impianto di trafilatura dal forno di ricottura e quindi sono bagnate solo da un lato. Il maggior numero di rotture avviene in queste ultime filiere a causa dell'attrito eccessivo, dell'accumulo di polverino in uscita e quindi del danneggiamento dell'inserto della filiera o della superficie del filo (nei fili sottili e capillari il rapporto tra la superficie ed il volume \u00e8 molto elevato quindi avviene la rottura).\nIl lubrificante pu\u00f2 anche essere solido per fili ad alta resistenza (in acciaio, in acciaio inossidabile, in lega alto legata): viene fatto aderire sotto forma di un rivestimento di metallo pi\u00f9 tenero, ad esempio di rame o di stagno, depositato chimicamente sulla superficie.\nPer la trafilatura del titanio vengono utilizzati dei polimeri come lubrificanti solidi\nNelle macchine con coni di trafilatura monofilo, i coni e le filiere sono completamente immersi nel lubrificante liquido che pu\u00f2 essere olio o emulsione (contenente additivi grassi o clorurati oppure altri composti chimici).\nNon ci sono macchine trafilatrici che lavorano a secco: l'attrito eccessivo porterebbe al surriscaldamento del filo, ad un'usura precoce delle filiere e della superficie del filo e per di pi\u00f9 ad un'alterazione delle propriet\u00e0 del trafilato che, se in rame, verrebbe quasi ricotto e ossidato. Con una lavorazione a secco si arriverebbe alla rottura del filo in brevissimo tempo.\nPer concludere i lubrificanti sono tenuti a svolgere le seguenti funzioni:\ne devono:\nIn particolare, l'emulsione utilizzata nel forno di ricottura deve garantire una efficace protezione del filo dall'ossidazione in quanto \u00e8 l'ultimo bagno a contatto del filo prima della bobinatura.\nI fattori che possono creare difficolt\u00e0 all'emulsione nel corretto svolgimento dell'azione lubrificante possono essere:\nIl continuo miglioramento dei lubrificanti ha come obiettivi:\nL'impianto di ricottura.\nL'impianto di ricottura continua \u00e8 indispensabile per la purificazione, la ricottura ed il raffreddamento dei fili trafilati.\nNella lavorazione la tensione iniziale del filo deve superare il carico di snervamento per determinare la deformazione e la tensione finale del filo deve essere inferiore al carico di snervamento che porterebbe a rottura. Questa situazione si verifica solo se il filo incrudisce durante la trafilatura.\nI fili presentano una struttura cristallina modificata in seguito alla trafilatura: i grani, durante la lavorazione, ruotano in maniera da allungarsi determinando delle orientazioni preferenziali (\"texture\") che causano il comportamento anisotropo del metallo di cui sono costituiti. Si ha una conseguente alterazione delle propriet\u00e0 fisiche del metallo: una riduzione della duttilit\u00e0, della conduttivit\u00e0, della resistenza alla corrosione, della deformazione a rottura ed un incremento del carico di rottura.\nIl filo incrudito non \u00e8 utilizzabile senza un'opportuna ricottura di ricristallizzazione (ad esempio il rame non sarebbe sufficientemente flessibile per i cavi elettrici e per di pi\u00f9 presenterebbe una conducibilit\u00e0 limitata).\nLa ricottura di ricristallizzazione \u00e8 un trattamento termico utilizzato per eliminare l'incrudimento e le tensioni residue e per dare la possibilit\u00e0 di effettuare una successiva lavorazione a freddo.\nLa ricottura \u00e8 costituita da tre stadi:\nI fili trafilati entrano nel forno di ricottura, una struttura monoblocco in lamiera d'acciaio, e dopo il passaggio sul cabestano vengono rinviati in una cassa situata tra gli anelli. Tale cassa ha le pareti laterali apribili ed \u00e8 bagnata nella parte inferiore dall'emulsione di ricottura; una parete viene lasciata aperta quando il filo \u00e8 rivestito perch\u00e9 nella lavorazione si creano pi\u00f9 residui di materiale, che possono accumularsi e divenire potenziali inclusioni. Le emulsioni di ricottura contengono degli antiossidanti oppure \u00e8 possibile aggiungervi dei prodotti antiossidanti specifici.\nL'interno della cassa \u00e8 mantenuta in atmosfera modificata da un'altissima percentuale di azoto che evita il contatto dei fili con l'acqua e quindi l'ossidazione.\nIl percorso di ricottura dei fili \u00e8 il seguente:\nNel forno di ricottura solo il secondo anello \u00e8 bagnato dall'emulsione di ricottura, invece gli anelli di rinvio e l'altro anello di ricottura non sono lubrificati. Per tale motivo subiscono periodicamente una lucidatura o una rettifica.\nI due parametri monitorati nella fase di ricottura sono la corrente I e la tensione V. La tensione di ricottura si calcola con la seguente formula\ndove v \u00e8 la velocit\u00e0 del cabestano in m/s e k \u00e8 una costante del forno.\nNei fili sottili e capillari i valori della corrente ed il tempo di ricottura sono molto ridotti a causa della sezione minima da sottoporre a ricottura.\nLa temperatura di ricottura del rame \u00e8 tra i 500\u00a0\u00b0C e i 550\u00a0\u00b0C mentre l'emulsione viene mantenuta a 37-40\u00a0\u00b0C. \u00c8 necessario controllare attentamente la temperatura del filo di rame all'uscita del forno di ricottura in quanto, se elevata (&gt; 50\u00a0\u00b0C), si ha a contatto dell'aria la formazione di ossidi.\nLe rotture nel processo di trafilatura possono essere dovute a difetti nel materiale o a difetti nella trafilatura.\nI difetti del materiale possono essere:\nLa rottura del filo avviene quando l'inclusione occupa il 40-50% della sezione. Si verificano differenti profili di rotture a seconda che l'inclusione sia trattenuta o non trattenuta, solitamente in rapporto 1 a 3. \u00c8 importante individuare la provenienza dell'inclusione: se introdotta durante la Trafilatura \u00e8 bene controllare tutte le filiere, gli anelli ed i cabestani, se gi\u00e0 presente prima della Trafilatura \u00e8 fondamentale non destinare i fili in cui si trovano alla realizzazione di fili sottili o capillari. Nei fili capillari il 96% delle rotture avviene a causa di inclusioni. Per facilitare l'individuazione della natura dell'inclusione, \u00e8 opportuno stilare una lista dei materiali con cui viene a contatto il filo durante la Trafilatura ed il trasporto.\nI difetti conseguenti alla trafilatura, simili a quelli nell'estrusione, sono:\nLe rotture a trazione nella trafilatura possono essere identificate dalla forma conica identica delle due estremit\u00e0 e sono conseguenza di:\nLa rottura nel forno, dove il filo viene ricotto in atmosfera controllata, avviene a causa della formazione di zone fuse che operano come inclusioni o difetti superficiali nel filo. La formazione di zone fuse pu\u00f2 avvenire anche a causa della presenza di vere inclusioni che riducono la sezione di passaggio della corrente causandone un surriscaldamento. \u00c8 necessario controllare periodicamente il corretto stato del forno e degli anelli di ricottura.\nNei fili utilizzati rispettivamente per la realizzazione di fili sottili e capillari \u00e8 essenziale l'assenza di inclusioni di ossigeno (che causano cavit\u00e0, cricche o fessure), porosit\u00e0 gassose, inclusioni metalliche, impurit\u00e0 superficiali.\nIl prodotto finale deve presentare particolari caratteristiche dimensionali (diametro nominale ed effettivo, tolleranza, ovalizzazione), meccaniche (allungamento percentuale a rottura, carico di rottura) ed elettriche (resistenza elettrica)."}
{"id": "383301", "revid": "23390", "url": "https://it.wikipedia.org/wiki?curid=383301", "title": "Leon Baxt", "text": ""}
{"id": "383304", "revid": "117543394", "url": "https://it.wikipedia.org/wiki?curid=383304", "title": "Rheinfelden (Svizzera)", "text": "Rheinfelden (toponimo tedesco) \u00e8 un comune svizzero di 13\u00a0360 abitanti del Canton Argovia, nel distretto di Rheinfelden, del quale \u00e8 capoluogo; ha lo status di citt\u00e0.\nGeografia fisica.\nRheinfelden sorge sul fiume Reno, in un tratto nel quale costituisce il confine tra Svizzera e Germania; dall'altra parte del fiume si trova la citt\u00e0 tedesca Rheinfelden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nUna centrale idroelettrica costruita nel 1898, una delle prime sorte in Svizzera, fu demolita nel 2011, malgrado un'accesa campagna per la sua salvaguardia condotta dall'Heimatschutz Svizzera. La citt\u00e0 ospita anche la fabbrica di birra Feldschl\u00f6sschen.\nInfrastrutture e trasporti.\nRheinfelden \u00e8 servito dall'omonima stazione sulla ferrovia B\u00f6zbergbahn (linea S1 della rete celere di Basilea).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "383307", "revid": "2044143", "url": "https://it.wikipedia.org/wiki?curid=383307", "title": "\u00dejazi", "text": "Nella mitologia norrena \u00dejazi (anglicizzato in Thiazi o Thjazi) fu un J\u01ebtunn (gigante), figlio di \u00d6lvaldi (o Alvaldi).\nMiti associati.\nIl mito pi\u00f9 importante \u00e8 descritto nel \"Sk\u00e1ldskaparm\u00e1l\" e nel poema scaldo \"Haustl\u00f6ng\". Secondo quanto riportato, \u00dejazi rap\u00ec la dea I\u00f0unn per privare gli \u00c6sir delle sue mele, i quali cominciarono a invecchiare rapidamente. Loki intervenne trasformandolo in una noce per poi salvarlo, ma \u00dejazi insegu\u00ec il dio e fu ucciso dagli \u00c6sir.\nNello J\u01ebtunheimr viveva a \u00derymheimr e aveva una figlia che si chiamava Ska\u00f0i, la quale cerc\u00f2 vendetta per l'uccisione del padre. \nAveva due fratelli, Gangr e I\u00f0i, con i quali si spartirono lentamente la ricca eredit\u00e0 in oro del padre, prendendolo a piccoli bocconi uno per volta. Da qui deriverebbe il kenning \"parola di \u00dejazi, Gangr o Idi\"\" come sinonimo di oro.\n\u00dejazi \u00e8 citato anche nel \"Gr\u00edmnism\u00e1l\", nel \"H\u00e1rbar\u00f0slj\u00f3\u00f0\", nel \"Lokasenna\" e nel \"Hyndlulj\u00f3\u00f0\"."}
{"id": "383308", "revid": "2085074", "url": "https://it.wikipedia.org/wiki?curid=383308", "title": "Richiamo", "text": "Il richiamo \u00e8 un termine che pu\u00f2 avere diversi significati, connessi all'azione del richiamare o all'effetto di detta azione:"}
{"id": "383309", "revid": "6340", "url": "https://it.wikipedia.org/wiki?curid=383309", "title": "Thiazi", "text": ""}
{"id": "383310", "revid": "287204", "url": "https://it.wikipedia.org/wiki?curid=383310", "title": "Thjazi", "text": ""}
{"id": "383311", "revid": "110157", "url": "https://it.wikipedia.org/wiki?curid=383311", "title": "Kaiseraugst", "text": "Kaiseraugst (toponimo tedesco) \u00e8 un comune svizzero di 5\u00a0576 abitanti del Canton Argovia, nel distretto di Rheinfelden.\nStoria.\nFu sede di un forte militare di unit\u00e0 ausiliarie romane dopo il 260 d.C. per l'abbandono del limes germanico-retico da parte dell'imperatore Gallieno, il cui nome latino era \"Castrum Rauracense\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nA Kaiseraugst ha una delle sue sedi l'azienda Thorens.\nInfrastrutture e trasporti.\nKaiseraugst \u00e8 servito dall'omonima stazione sulla ferrovia B\u00f6zbergbahn (linea S1 della rete celere di Basilea).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "383312", "revid": "7", "url": "https://it.wikipedia.org/wiki?curid=383312", "title": "Carugi", "text": ""}
{"id": "383315", "revid": "122913166", "url": "https://it.wikipedia.org/wiki?curid=383315", "title": "Eloy de la Iglesia", "text": "La sua carriera di regista inizi\u00f2 a met\u00e0 degli anni '60 e dur\u00f2 fino al 2003. Fu membro del Partito Comunista di Spagna durante la dittatura di Franco e mantenne ampie controversie con la censura cinematografica a causa di questa circostanza e della sua nota omosessualit\u00e0. Le sue opere cinematografiche, in uno stile naturalistico, diretto e tendente a mostrare realt\u00e0 sociali e temi scomodi, sono una costante nella sua filmografia. A causa di questa circostanza, \u00e8 stato spesso collegato al lavoro di registi come Pier Paolo Pasolini, Rainer Werner Fassbinder o Pedro Almod\u00f3var.\nI suoi film pi\u00f9 noti, come \"Overdose\" (1983), \"Navajeros\" (1980) o \"La estanquera de Vallecas\" (1987)\",\" furono realizzati negli anni '80 e descrivono la marginalit\u00e0 e il mondo delle droghe vissute nelle citt\u00e0 spagnole negli anni '70 e '80. Tuttavia, ebbe anche grandi successi negli anni '70 con film come \"El techo de cristal\" (1971), \"L'appartamento del 13\u00ba piano\" (1972) o \"El diputado\" (1978).\nUno dei maggiori esponenti del Cine quinqui spagnolo, de la Iglesia, durante la sua carriera ha girato 22 film che trattano argomenti come l'omosessualit\u00e0 (\"L'appartamento del 13\u00ba piano\", \"Los placeres ocultos\" o \"El diputado\"), ha mostrato pazzi rapporti familiari (\"Algo amargo en la boca\" o \"La otra alcoba\"), ha flirtato con la fantascienza (\"I vizi morbosi di una giovane infermiera\") e ha persino creato melodrammi personalizzati (\"Cuadril\u00e1tero\" o \"Nadie oy\u00f3 gritar\"). Ha anche fatto adattamenti letterari (\"Otra vuelta de tuerca\", \"Cal\u00edgula\" o \"Los novios b\u00falgaros\").\nBiografia.\nFormazione e primi lavori.\nNato a Zarauz, Guip\u00fazcoa, Eloy de la Iglesia \u00e8 cresciuto a Madrid, dove ha studiato filosofia e letteratura fino al terzo anno, quando ha deciso di dedicarsi al cinema, al teatro e alla televisione. All'et\u00e0 di 20 anni aveva gi\u00e0 scritto, diretto o prodotto quasi cinquanta titoli per la televisione, come \"La doncella del mar\", \"Los tres pelos del diablo\" e \"El mago de Oz\", testi che hanno formato il suo primo lungometraggio \"Fantas\u00eda... 3\" (1966). Anche se ha cercato di entrare nella Escuela Oficial de Cinematograf\u00eda non \u00e8 stato accettato perch\u00e9 non aveva l'et\u00e0 minima richiesta. Ha studiato cinema a Parigi all'IDHEC. Ha lavorato come sceneggiatore per la televisione e, dopo alcuni lavori girato in 8 millimetri, ha debuttato con \"Fantas\u00eda... 3\" che non \u00e8 riuscito ad essere rilasciato nelle sale cinematografiche.\nAlla la fine del decennio degli anni '60 ha fatto il suo debutto sugli schermi cinematografici con \"Algo amargo en la boca\" (1969). Interpretato da Irene Daina, Juan Diego e Maruchi Fresno, il film si scontr\u00f3 con la censura franchista data all'epoca la militanza del regista nel Partito Comunista di Spagna. questi problemi lo hanno successivamente accompagnato fino alla fine della dittatura di Franco, e qualche tempo dopo, a causa della natura profondamente provocatoria e ripugnante del suo cinema, di pregiudizi esistenziali e pieno di denuncia sociale e politica.\nAnni '70.\nEloy de la Iglesia inizia il decennio degli anni '70 con un melodramma su commissione: \"Cuadril\u00e1tero\" (1970). Interpretato dal pugile Jos\u00e9 Legr\u00e1, il film \u00e8 ambientato nel mondo della boxe, con uno sfondo sordido, in cui due amici devono affrontarsi a causa di una disputa che il loro promotore ha con uno di loro.\nDe la Iglesia raggiunse il suo primo successo commerciale con il suo terzo film: \"El techo de cristal\" (1971). Interpretato da Carmen Sevilla, Patty Shepard e Emma Cohen \u00e8 un thriller poliziesco che racconta la storia di Marta (Sevilla), una donna sposata solitaria perch\u00e9 suo marito viaggia molto, che con il passare del tempo inizia a sospetta che Julia (Shepard), la sua vicina del piano di sopra, abbia ucciso suo marito. Ha avuto una buona risposta al botteghino con oltre 1.000.000 di spettatori.\nCercando di evitare l'azione della censura cinematografica, che non ha avuto successo, si \u00e8 gradualmente avvicinato al thriller e al cinema horror con le sue opere seguenti, disprezzando manierismi e accademismi stilistici e strutturali.\n\"L'appartamento del 13\u00ba piano\" (1972), interpretato da Vicente Parra, Emma Cohen ed Eusebio Poncela, racconta la storia di un uomo che uccide accidentalmente un tassista davanti alla sua ragazza. Per evitare di essere scoperto, anche se il suo vicino sa cosa sta succedendo e pianifica un'operazione per sedurlo, cade in una spirale di nuovi crimini, trasformandosi in un serial killer. La sceneggiatura \u00e8 stata respinta due volte dalla censura e il film ha subito 64 tagli nel filmato.\nIn \"Nadie oy\u00f3 gritar\" (1973) Carmen Sevilla interpreta una prostituta mostrata velata. Per puro caso diventa complice del suo vicino (Vicente Parra) che, sottoposto al personaggio di sua moglie (Mar\u00eda Asquerino), finisce per assassinarla e cercare di far sparire il corpo con l'aiuto della sua vicina di fronte alla minaccia di ucciderla.\n\"I vizi morbosi di una giovane infermiera\" (1973), un film di fantascienza la cui trama deve molto ad \"Arancia meccanica\" di Stanley Kubrick. In uno stato neofascista in un futuro indeterminato, Ana (Sue Lyon), un'infermiera in un grande ospedale, osserva nel suo lavoro l'aumento del numero di omicidi perpetrati su giovani uomini. Le autorit\u00e0 cercheranno di scoprire l'assassino, anche se gli spettatori saranno consapevoli fin dall'inizio che \u00e8 l'infermiera stessa che seduce ed uccide le sue vittime innocenti dopo aver fatto sesso con loro.\nChiude questo ciclo tematico \"Giochi d'amore proibiti\" (1975), che ebbe profondi problemi con la censura cinematografica. Un insegnante (Javier Escriv\u00e1), nella sua tetra e isolata dimora signorile, umilia una coppia di fratelli studenti (John Moulder-Brown e Inma de Santis) che mantengono tra loro una relazione affettiva incestuosa. La storia prende una svolta quando i giovani si ribellano e prendono il controllo della situazione.\nCon la morte di Franco i seguenti film di De la Iglesia iniziano ad affrontare chiaramente il tema sessuale, gi\u00e0 accennato in film come \"L'appartamento del 13\u00ba piano\".\nIl primo esempio \u00e8 \"La otra alcoba\" (1976), dove nasce un triangolo amoroso tra Juan (Patxi Andi\u00f3n), un giovane che lavora in una stazione di servizio, Diana (Amparo Mu\u00f1oz), una bella donna sposata con una persona ben posizionata ma sterile, Marcos (Sim\u00f3n Andreu). Sebbene Marcos faccia credere a Diana di essere responsabile del fatto che non possono avere figli, scopre la verit\u00e0 per avere finalmente avventure con altri uomini con i quali avere relazioni e realizzare il suo sogno di diventare madre.\nIn \"La criatura\" (1977) Cristina (Ana Bel\u00e9n) \u00e8 una donna che pratica relazioni zoofile di fronte alla sua relazione frustrante, folle e infruttuosa con il marito Marcos (Juan Diego), presentatore televisivo ben posizionato e ben ponderato conservatore.\nNello stesso anno De la Iglesia rilascia, dopo un'aspra polemica con la censura che ha vietato la proiezione del film per mesi, \"Los placeres ocultos\" (1977). \u00c8 la storia di Eduardo (Sim\u00f3n Andreu), un dirigente di banca omosessuale ben posizionato finanziariamente, abituato a relazioni fugaci fino a quando non si innamora di Miguel (Tony Fuentes), un bel giovane di umile origine.\n\"El sacerdote\" (1978), ambientato nel tardo franchismo ed interpretato da Sim\u00f3n Andr\u00e9u, Esperanza Roy y Emilio Guti\u00e9rrez Caba, presenta un giovane sacerdote (Andreu), represso sessualmente, continuamente ossessionato da un suo parrocchiano (Roy) fino a quando non viene castrato.\nIn \"El diputado\" (1978), interpretato da Jos\u00e9 Sacrist\u00e1n, Mar\u00eda Luisa San Jos\u00e9 e Jos\u00e9 Luis Alonso, un politico bisessuale (Sacrist\u00e1n) prossimo segretario generale del Partito comunista si ritrova immerso in un complotto organizzato da un partito di estrema destra che utilizza come escal l'attraente chapero (Alonso) con il quale intrattiene una relazione con l'acquiescenza di sua moglie (San Jos\u00e9)."}
{"id": "383317", "revid": "110157", "url": "https://it.wikipedia.org/wiki?curid=383317", "title": "Olsberg (Svizzera)", "text": "Olsberg (toponimo tedesco) \u00e8 un comune svizzero di 359 abitanti del Canton Argovia, nel distretto di Rheinfelden.\nGeografia fisica.\nIl comune di Olsberg \u00e8 separato dall'omonima frazione di Arisdorf dal fiume Violenbach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "383318", "revid": "124956917", "url": "https://it.wikipedia.org/wiki?curid=383318", "title": "Modus operandi", "text": "Modus operandi, a volte indicato con l'acronimo M.O, \u00e8 una locuzione latina traducibile approssimativamente come \"\"modo di operare\" o \"modalit\u00e0 operativa\"\".\nIl plurale di \"modus operandi\" \u00e8 \"modi operandi\".\nTerminologia.\nLa locuzione \"modus operandi\" viene utilizzata in numerosi contesti, in particolare lavorativi, per indicare delle specifiche modalit\u00e0 operative relative a procedure o generici modi di agire."}
{"id": "383321", "revid": "125155595", "url": "https://it.wikipedia.org/wiki?curid=383321", "title": "Aminta III di Macedonia", "text": "Biografia.\nSal\u00ec al potere dopo dieci anni di confusione in seguito alla morte di Archelao I, patrono dell'arte e della letteratura. Ma ebbe molti nemici anche a palazzo; nel 383 a.C. fu sconfitto dagli Illiri ma l'anno seguente, con i Tessali riusc\u00ec a ripristinare il proprio regno.\nEgli concluse un trattato con gli Spartani, che lo aiutarono a ridurre il potere di Olinto (379 a.C.). Egli entr\u00f2 anche in una lega con Giasone di Fere, e strinse con Atene una colta e duratura amicizia.\nDa sua moglie, Euridice, ebbe tre figli maschi: Alessandro, Perdicca e Filippo (padre di Alessandro Magno), che furono tutti a loro volta re di Macedonia, e una figlia, Eurinoe.\nCuriosit\u00e0.\nNicomaco (padre di Aristotele) fu medico alla sua corte."}
{"id": "383366", "revid": "400694", "url": "https://it.wikipedia.org/wiki?curid=383366", "title": "Herb Ritts", "text": "Di conseguenza, come per Bruce Weber, alcune delle sue opere pi\u00f9 famose sono nudi maschili e femminili nello stile che pu\u00f2 essere definito fotografia glamour. Inizialmente non utilizz\u00f2 mai alcun accorgimento tecnico, nemmeno luci che non fossero quella solare e il suo stile semplice, ed efficace, \u00e8 stato influenzato da grandi fotografi del passato come Irving Penn ed Helmut Newton. \u00c8 indicato da molti critici d'arte come uno dei migliori fotografi di moda dello scorso secolo.\nBiografia.\nInfanzia.\nNato a Los Angeles, California da una facoltosa famiglia ebrea che tuttora possiede un'azienda di mobilia tra le pi\u00f9 rinomate di Los Angeles la Ritts Co., Herb era il pi\u00f9 grande dei quattro figli Rory, Gary e Christy cresciuti in una casa di 27 stanze in stile spagnolo a Brentwood al fianco di quella dell'attore Steve McQueen. I Ritts possedevano anche una magione estiva sull'Isola di Santa Catalina, al tempo un luogo abitato da molte celebrit\u00e0. Sua madre era una arredatrice d'interni molto nota, che ha contribuito a rendere popolari i mobili in giunco negli Stati Uniti, tanto che nel 1961 venne assunta per lavorare nella scenografia del film di Elvis Presley \"Blue Hawaii\". Herb ottenne la sua prima fotocamera, una Kodak, a dieci anni da suo padre per Natale. Dopo aver frequentato la Paul Revere Middle School e la Palisades High School, pass\u00f2 il resto della sua adolescenza tra studi d'arte ed economia alla prestigiosa University High School e tentativi di sfondare nel mondo del rock. Nel 1974 consegu\u00ec la laurea al Bard College a New York e torn\u00f2 a Los Angeles per lavorare come rappresentante nell'azienda di famiglia. Fu in quel periodo che Herb fece coming out dichiarando alla sua famiglia la propria omosessualit\u00e0. I suoi genitori divorziarono verso la fine degli anni settanta e poco dopo suo padre svilupp\u00f2 sintomi della malattia di Alzheimer. A partire dal 1976, Ritts divenne un avido collezionista di opere d'arte acquistando numerosi lavori originali di fotografi da lui amati come Edward Weston, Man Ray e Robert Mapplethorpe.\nCarriera.\nIn questo periodo Ritts cominci\u00f2 a prendere lezioni di fotografia, seguendo alcuni corsi serali al Arts Centre College of Design a Pasadena, decidendo di dedicarsi all'arte. Inizi\u00f2 successivamente a fotografare i suoi amici. La sua prima occasione si present\u00f2 nel 1978 quando scatt\u00f2 delle foto all'amico attore Richard Gere durante una gita nel deserto di San Bernardino: Herb e Richard si fermarono in una stazione di servizio per cambiare una ruota forata della Buick su cui viaggiavano e mentre Richard sostituiva la ruota Herb scatt\u00f2 delle foto sensuali all'attore in jeans e canottiera con le mani sulla nuca e la sigaretta che pendeva dalle labbra. Le foto vennero usate per promuovere il film \"American Gigol\u00f2\" del 1980 e riscontrarono successo a livello nazionale grazie alle copertine di molte riviste come \"Newsweek\", \"Vogue\", \"Esquire\" e \"Mademoiselle\" tanto da procurargli ben presto delle commissioni, la prima delle quali fu quella di Franco Zeffirelli per ritrarre gli attori della pellicola \"Il campione\". Successivamente lavor\u00f2 per Andy Warhol e \"L'Uomo Vogue\". Nel 1979 la rivista \"Mademoiselle\" si affid\u00f2 a Herb Ritts per fotografare la giovane attrice Brooke Shields: le foto erano talmente belle che una si guadagn\u00f2 la copertina di \"Elle\" l'anno successivo. Nel 1981 lo scrittore Charles Hix pubblic\u00f2 il libro \"Dressing Right: A Guide for Man\". Quaranta delle fotografie in bianco e nero pubblicate erano state scattate da Ritts. Il modello Matt Collins lo present\u00f2 a Bruce Weber e i due diventarono subito amici. Franca Sozzani allora direttrice di \"Vogue Italia\" prese Herb sotto la sua ala e lo fece lavorare per la sua rivista insieme a una nuova generazione di giovani talenti come Steven Meisel, Bruce Weber e Peter Lindbergh.\nNei primi anni della sua carriera, i suoi lavori erano pi\u00f9 apprezzati in Europa che negli Stati Uniti e in Giappone dove i suoi nudi venivano spesso censurati. Durante tutti gli anni ottanta e novanta Ritts riusc\u00ec a imporsi definitivamente sulla scena mondiale creando un nuovo glamour femminile e per la prima volta uno tutto maschile presentando uomini palestrati in pose plastiche che si ispiravano alla scultura della Grecia classica e alle riviste di fitness e culturismo degli anni cinquanta. Questo era esattamente quello che cercava il fashion italiano in quel periodo nel momento in cui il glamour esclusivamente femminile si stava estendendo anche all'uomo. Questa novit\u00e0 ha fatto la fortuna di stilisti come Gianni Versace e Giorgio Armani e port\u00f2 Herb nell'olimpo della moda e della fotografia, il suo stile divent\u00f2 ricercatissimo e gli permise di lavorare per le pi\u00f9 importanti riviste tra cui \"Elle\", \"TIME\", \"Harper's Bazaar\", \"Gioia\", \"Rolling Stone\", \"Vogue\", \"Esquire\", \"Marie Claire\", \"Allure\", \"GQ\", \"Vanity Fair\", \"Interview\", \"The Face\", \"Spin\", \"Max\", \"Tatler\", \"Madame Figaro\", \"Details\" e \"Glamour\", ritrarre personaggi famosi e modelli e allestire le campagne pubblicitarie e editoriali di Giorgio Armani, Banana Republic, Gianni Versace, Givenchy, Elizabeth Arden, Guess?, Yves Saint Laurent, Louis Vuitton, Dolce &amp; Gabbana, Cartier, Donna Karan, Maybelline, Vivienne Westwood, Calvin Klein, Lacoste, Chanel, Escada, Gianfranco Ferr\u00e9, Emanuel Ungaro, Revlon, Hugo Boss, Alexander McQueen, Est\u00e9e Lauder, Tiffany, Levi's, Ralph Lauren, TAG Heuer, Victoria's Secret, GAP, Lanc\u00f4me e Valentino.\nAlcuni soggetti tra le celebrit\u00e0 da lui ritratte a colori o in bianco e nero includono Karl Lagerfeld, Harrison Ford, Jodie Foster, Sylvester Stallone, Burt Reynolds, Marcus Schenkenberg, Kofi Annan, Vincent Price, RuPaul, Uma Thurman, Keith Haring, Alec Baldwin, Russell Crowe, Julianne Moore, Magic Johnson, Arnold Schwarzenegger, Ronald Reagan, Kylie Minogue, Jean-Paul Gaultier, Nelson Mandela, Paul Walker, Julia Roberts, Slash, George Clooney, Paul McCartney, Andie MacDowell, Mickey Rourke, Elton John, Isabella Rossellini, Robert De Niro, Jennifer Aniston, John Travolta, Matthew McConaughey, Myl\u00e8ne Farmer, Lucy Liu, Stephen Hawking, Sean Connery, Tina Chow, Tenzin Gyatso, Al Pacino, Robin Williams, Diana Ross, George Michael, K.d. lang, P.Diddy, Monica Lewinsky, Bj\u00f6rk, Brad Pitt, Greg Louganis, Husayn di Giordania, Nicole Kidman, David Hockney, Michelle Pfeiffer, Axl Rose, Jack Nicholson, Donatella Versace, Bob Dylan, Jennifer Garner, Enrique Iglesias, Sandra Bernhard, Dustin Hoffman, Mike Tyson, Meryl Streep, Sophia Loren, Michail Gorba\u010d\u00ebv, Mel Gibson, Dizzy Gillespie, Charles Bukowski, Brittany Murphy, Antonio Banderas, Dolly Parton, Mick Jagger, Johnny Depp, Clint Eastwood, Drew Barrymore, Ewan McGregor, Eddie Murphy, William S. Burroughs, Michael Bergin, Sting, Sharon Stone, Francesco Clemente, Bill Clinton, Sean Maguire, Salma Hayek, Joaquin Phoenix, Michael Jordan, Sin\u00e9ad O'Connor, Angelina Jolie, Brian Wilson, Hilary Swank, David Bowie, Philip Seymour Hoffman, Whoopi Goldberg, Ridley Scott, Charlize Theron, Christopher Reeve, Michael Hutchence, Bruce Springsteen, Edward Norton, Bono, Reese Witherspoon e Pamela Anderson. La Cond\u00e9 Nast lo mise sotto contratto, con uno stipendio di 1 milione di dollari l'anno per collaborare con le proprie riviste.\nNel 1981, Ritts realizza le foto per l'album \"Physical\" di Olivia Newton-John, successivamente nel 1983 lavora nelle troupe dei film \"Due come noi\" e \"Flashdance\" come fotografo di scena. Sempre nello stesso anno fotografa Kevin Costner per la nuova collezione di Gianfranco Ferr\u00e8. Nel 1984 fotografa il cantante degli Eagles Don Henley per il suo secondo album solista \"Building the Perfect Beast\" e incomincia la sua lunga collaborazione con Madonna scattando le fotografie per il film \"Cercasi Susan disperatamente\" del 1985. Nel 1986 scatta alcune tra le pi\u00f9 importanti fotografie della carriera di Madonna, tra cui la celebre immagine usata per la copertina dell'album \"True Blue\". Nello stesso anno fotografa Billy Idol per il suo album \"Whiplash Smile\". Nel 1988 fotografa Steve Winwood per l'album \"Roll with It\". Nel 1989 invece fotografa Belinda Carlisle per l'album \"Runaway Horses\". L'anno dopo crea la campagna pubblicitaria della collezione di gioielli Pomellato e fotografa Tom Hanks per la rivista \"Arena\". Ritts fotografa anche Prince per il suo album \"The Hits/The B-Sides\" pubblicato nel 1993. Molte delle fotografie pi\u00f9 iconiche di Herb Ritts vennero pubblicate in libri illustrati, comprendenti ritratti di celebrit\u00e0 e molto spesso anche scatti erotici di modelli e atleti nudi o seminudi. Nei suoi nudi maschili predominavano i temi della bellezza e della forza, e in qualche occasione anche dell'omosessualit\u00e0 con scene d'amore e di romanticismo, senza mai apparire volgari. A lui furono dedicate mostre in alcuni delle gallerie d'arte e musei pi\u00f9 prestigiosi del mondo a Los Angeles, New York, Miami, Tokyo, Barcellona, San Francisco, Milano, Toronto, Londra, Monte Carlo, Sydney e Berlino. Dal 1996 al 1997 alcuni suoi lavori furono esposti al Museum of Fine Arts di Boston attirando pi\u00f9 di 253.000 persone. Tra le sue opere pi\u00f9 famose ci sono \"Fred with Tires\" (Hollywood, 1984), \"Tony with Body Mask\" (Malibu, 1985), \"Waterfall IV\" (Hollywood, 1988), \"Wrapped Torso\" (Los Angeles, 1989) e \"Versace Dress Back View\" (El Mirage, 1990).\nNel 1989 firma inoltre il video \"Cherish\" di Madonna. Nel 1988 fotografa Cher per \"Cosmopolitan\" e la nuova collezione dello stilista Umberto Ginocchietti. Nel 1988 e nel 1998 fotograf\u00f2 Cindy Crawford nuda per \"Playboy\", fu lui insieme a Gianni Versace a trasformare le modelle di quel tempo Naomi Campbell, Linda Evangelista, Elle MacPherson, Tatjana Patitz, Claudia Schiffer, Stephanie Seymour, Milla Jovovich, Helena Christensen, Eva Herzigov\u00e1, Kate Moss, Esther Ca\u00f1adas, Amber Valletta e Gisele B\u00fcndchen in dive e icone di bellezza. Ritts fu il fotografo del prestigioso Calendario Pirelli nel 1994 e nel 1999, e scatt\u00f2 le foto promozionali per i film \"Batman\" nel 1989, \"Batman Forever\" nel 1995 e \"Batman &amp; Robin\" nel 1997. Ritts ebbe anche l'onore di essere il fotografo ufficiale all'ottavo matrimonio di Elizabeth Taylor, le cui foto furono comprate dalla rivista \"People\" per la cifra record di 1 milione di dollari. Nel 1992 scatt\u00f2 le foto della famosa campagna pubblicitaria di Calvin Klein con Mark Wahlberg e tre anni dopo nel 1995 fotograf\u00f2 Christy Turlington e Gregg Avedon per Valentino. Venne inoltre ingaggiato per fotografare Frances Bean Cobain, la figlia del cantante dei Nirvana Kurt Cobain e della cantante delle Hole Courtney Love. Nel 1997 scatta le foto dell'album \"Hourglass\" di James Taylor. Nel 1986 apr\u00ec il suo studio fotografico a Hollywood, in quel periodo veniva pagato fino a 60.000 dollari per ogni giorno di lavoro. La sua macchina fotografica da lavoro divenne la leggendaria Mamiya RZ67 in formato medio, con obiettivi da 100 a 150mm generalmente Nikon o Canon. Nella seconda met\u00e0 degli anni ottanta Ritts incominci\u00f2 la sua carriera di regista con uno spot per Absolut Vodka. Herb Ritts ha diretto molti video e pubblicit\u00e0 di risonanza mondiale. Nel 1991 due di questi, \"Wicked Game\" di Chris Isaak e \"Love Will Never Do (Without You)\" di Janet Jackson, vinsero gli MTV Video Music Awards. Diresse nello stesso anno il video del singolo di Michael Jackson \"In the Closet\", a cui partecip\u00f2 anche la top model Naomi Campbell. Da menzionare anche le celebri pubblicit\u00e0 dei profumi \"Acqua di Gi\u00f2\" di Giorgio Armani con Larry Scott, \"Pour Homme\" di Lacoste con Ian Lawless e di \"Escape\" di Calvin Klein con Scott King e Shana Zadrick e i video di \"Don't Let Me Be the Last to Know\" di Britney Spears e \"Ain't It Funny\" di Jennifer Lopez, poco prima della sua morte.\nNel 1994 fotografa Tom Cruise per la promozione del film \"Intervista col vampiro\" e scatta le foto pubblicitarie per il profumo JOOP!. Tre anni dopo viene ingaggiato dalla TAG Heuer come fotografo per il libro \"Form\" in cui ritrae gli atleti Dan O'Brien, Carlos Moy\u00e1, David Coulthard, Boris Becker, Antonio Rossi, Colin Jackson e Jean Galfione nudi. Nel 1995 recita nel film \"L'isola dell'ingiustizia - Alcatraz\" nel ruolo di Mike Kelly al fianco di Kevin Bacon e Christian Slater. Diventato ormai un personaggio famoso lui stesso, nel 1989 apparve nel programma \"House of Style\", nel 1992 e nel 1994 nei talk-show \"The Arsenio Hall Show\" e \"Good Morning America\", mentre nel 1997 fu invitato a \"Behind the Music\". Sempre nel 1997 collabora con la cantante statunitense Mariah Carey per il videoclip della canzone \"My All\" estratta dall'album \"Butterfly\". Incominci\u00f2 ad apparire in televisione con pi\u00f9 frequenza negli ultimi anni della sua vita, nel 2001 fu ospite di Ellen DeGeneres al \"The Ellen Show\" e apparve nel programma di MTV \"Making the Video\" nel 2002. Nel 1996 sub\u00ec un grave infortunio alla schiena, a causa di una caduta, che lo limit\u00f2 permanentemente in alcuni movimenti, nel 1999 gli venne anche diagnosticato un citomegalovirus che rischi\u00f2 di renderlo cieco, nonostante queste avversit\u00e0 continu\u00f2 a lavorare forsennatamente. Durante gli ultimi anni della sua vita, fotografa Alanis Morissette per \"Rolling Stone\", Pen\u00e9lope Cruz per la nuova collezione di Ralph Lauren, Gwen Stefani per \"Teen Vogue\" e Aaron Eckhart per \"L'Uomo Vogue\". Ritts era anche coinvolto in numerose attivit\u00e0 filantropiche a sostegno della ricerca della cura contro l'AIDS, e era anche un sostenitore delle organizzazioni amfAR e Elizabeth Taylor AIDS Foundation.\nMorte.\nDopo la lunga ascesa, al culmine della carriera, Herb Ritts muore nel UCLA Medical Center a Los Angeles alle 8:55 di mattina, per complicazioni derivate da una polmonite, probabilmente legata all'AIDS (circostanza peraltro smentita dai familiari); la rivista \"The Advocate\" citando fonti vicine all'artista rivel\u00f2 che la salute di Herb era precaria ormai da tempo. Fu rivelato in seguito che Ritts aveva contratto il virus dell'HIV all'inizio del 1989. Ha lasciato il suo compagno e socio d'affari, Erik Hyman, la madre Shirley e una sorella, Christy, che lo hanno assistito fino all'ultimo. Le sue ultime foto sono state scattate a met\u00e0 dicembre all'attore Ben Affleck e pubblicate su \"Vanity Fair\" e a Justin Timberlake per \"Rolling Stone\" nel 2003. Fu proprio il giorno del set fotografico con Ben Affleck che si ammal\u00f2: secondo quanto riportato da alcuni membri della troupe quella mattina era gelida, appena sopra gli zero gradi, inoltre c'era molto vento che alzava la polvere. Nei giorni seguenti Ritts cominci\u00f2 a sviluppare i sintomi di una aggressiva polmonite. Fu ricoverato in ospedale e le sue condizioni si aggravarono durante la settimana in cui mor\u00ec fino a dover essere attaccato ad un respiratore. Dopo la sua morte la direttrice di \"Vogue\" Anna Wintour scrisse un elogio a Ritts sulla sua rivista che diceva: \"In un mondo della moda inevitabilmente soggetto alle oscillazioni del gusto, Herb Ritts si distinse per il suo impegno assoluto nel fare apparire modelli, attori e amici bellissimi e felici al loro meglio\". Per i suoi contributi nel mondo della fotografia gli fu conferito il Pioneer Award ai GLAAD Media Awards 2008 dopo la sua morte."}
{"id": "383399", "revid": "287204", "url": "https://it.wikipedia.org/wiki?curid=383399", "title": "Anthologia Latina", "text": "L'Anthologia Latina \u00e8 una vasta raccolta di carmi in lingua latina composta in Africa, probabilmente nel VI secolo d.C. Comprende prevalentemente scritti di poeti africani della tarda latinit\u00e0, ma non tralascia componimenti di epoche pi\u00f9 antiche, anche della prima et\u00e0 imperiale, soprattutto se attribuiti ad autori importanti (come alcuni epigrammi tramandati sotto il nome di Seneca o di Petronio).\nContesto storico-culturale.\nLa compilazione, molto eterogenea per quanto riguarda i generi poetici compresi, \u00e8 opera di ambienti scolastici, probabilmente di ambito cartaginese, ed \u00e8 una testimonianza fondamentale del clima culturale dell'Africa romana nella sua ultima stagione, nell'epoca bizantina successiva alla dominazione dei Vandali.\nLe scuole erano, infatti, certamente l'ultimo baluardo della conservazione della cultura classica, in una terra di antica e floridissima cultura latina, ma su cui, prima la crisi del III secolo, e poi soprattutto la dominazione vandalica (435-533) avevano gravato come un trauma irreparabile, portando a una rapida disgregazione sociale e culturale.\nE la riconquista bizantina non riusc\u00ec ad arginare la decadenza progressiva, che port\u00f2 l'Africa romana a scomparire rapidamente come civilt\u00e0 al momento dell'invasione islamica (VIII secolo).\nLa pubblicazione di questa raccolta di carmi si pu\u00f2 considerare, dunque, motivata dalla volont\u00e0 di conservare e tramandare in qualche modo tutta una tradizione letteraria\u02d0 in effetti ha il merito fondamentale, tra l'altro, di testimoniarci opere e autori che altrimenti sarebbero andati irrimediabilmente perduti.\nDell\"Anthologia Latina\" il principale e pi\u00f9 antico testimonio \u00e8 il codice detto \"Salmasianus\", perch\u00e9 fu riscoperto dall'umanista francese Claude de Saumaise (1588 - 1653), il cui nome, secondo l'uso dell'epoca, fu latinizzato in \"Salmasius\". Risale alla tarda latinit\u00e0 africana, VII od VIII secolo, ed \u00e8 redatto in scrittura onciale; attualmente \u00e8 conservato a Parigi come \"Parisinus 10318\". \nEsiste anche un secondo codice, cronologicamente posteriore, il \"Thuaneus-Parisinus 8071\". \nI due codici variano per l'ampiezza della raccolta.\nAutori e opere pi\u00f9 rilevanti.\nFondamentale \u00e8 la raccolta moderna, apparsa con il titolo di \"Anthologia Latina\" e pubblicata alla fine del XIX secolo da F. B\u00fccheler e A. Riese. Essa comprende anche molti componimenti estranei alla compilazione originale tramandata dal codice \"Salmasianus\" e dal \"Thuaneus\" (di solito per\u00f2 tenendoli separati da quest'ultima). Sono ad esempio presenti alcuni carmi, di maggiore estensione rispetto alla media, che si inscrivono di solito nel genere della poesia didascalica, e trattano svariati argomenti, come metrica, medicina, etica, caccia; e molti \"Carmina epigraphica\", epigrafi in versi, soprattutto iscrizioni funerarie.\nNel grande numero di componimenti dell\"Anthologia Latina\" originale, spesso peraltro anonimi, e non sempre di livello eccelso, si distinguono alcune figure di poeti e alcuni componimenti significativi e di valore. Un aspetto da evidenziare \u00e8 che non sempre \u00e8 facile datare autori e opere, perch\u00e9 spesso i nomi e i componimenti tramandati non sono altrimenti noti, non trovano cio\u00e8 riscontro in altre fonti.\nAutori maggiori.\nFloro.\nL\"Anthologia\" ci ha trasmesso nove brevi componimenti di un certo Floro che, secondo alcuni critici sarebbe da identificare con Lucio Anneo Floro storico, autore dell\"Epitome de Tito Livio\", che risale alla prima met\u00e0 del II secolo d.C. Altri ritengono che si tratti di due scrittori ben distinti.\nI carmi sono quasi sempre in tetrametri trocaici, uno dei metri da tempo trascurati e dalla cadenza popolareggiante che saranno riscoperti, per la lirica, dai poetae novelli nella seconda met\u00e0 del II secolo e troveranno espressione nel \"Pervigilium Veneris\" (si veda pi\u00f9 oltre).\nPentadio.\nIl poeta Pentadio visse probabilmente nel III secolo. Di lui restano pochi componimenti: alcuni epigrammi, un \"Cupido amans\" di 16 esametri, e il \"De adventu veris\" (\"L'arrivo della primavera\") e il \"De fortuna\", entrambi poemetti in distici elegiaci (di 22 versi il primo, di 36 il secondo), coppie di versi in cui un esametro \u00e8 seguito da un pentametro.\nReposiano.\nReposiano \u00e8 l'autore dell'epillio mitologico \"De concubitu Martis et Veneris\". Si data solitamente al III secolo, ma non manca chi lo situi nel IV secolo o addirittura nel V.\nIl Pervigilium Veneris.\n\"La vigilia della festa di Venere\" \u00e8 forse l'opera di maggior valore contenuta in entrambi i codici dell\"Anthologia Latina\", ed \u00e8 un componimento anonimo di 93 tetrametri trocaici.\nVespa.\nCon Vespa (in genere considerato del III secolo) ci troviamo di fronte a tutt'altro genere di componimenti: \u00e8 infatti l'autore di un divertente carme satirico di tono popolaresco, il \"Iudicium coci et pistoris iudice Vulcano\" (\"Il giudizio del cuoco e del fornaio dato da Vulcano\") di 99 esametri, in cui un cuoco e un fornaio disputano sulla superiorit\u00e0 dei loro mestieri avendo per giudice il dio Vulcano.\nOsidio Geta.\nCon Osidio Geta, vissuto forse nel III secolo, secondo alcuni nel I o nel II, ci troviamo di fronte a composizioni ancora di altro genere, i cosiddetti \"centones\", componimenti messi insieme utilizzando versi o parti di versi tratti da autori classici, per creare un qualcosa di completamente nuovo, nella forma e nel contenuto. Quasi sempre gli autori preferivano ricorrere ai versi di Virgilio, come in questa tragedia centonaria.\nAutori minori.\nTra i numerosi altri poeti africani che compaiono nell\"Anthologia\" sono da ricordare: Flavio Felice, autore di cinque epigrammi per le \"thermae Alianae\" costruite da re Trasamundo, oltre a una \"Postulatio honoris\" rivolta al primo \"scriniarius\" Vittoriniano; Fiorentino, \"vir clarissimus\" nei manoscritti, che compose un panegirico per il re Trasamondo, \"In laudem regis\"; Lussorio, grammatico cartaginese; Sinfosio, compositore di 100 indovinelli; Eucheria, autrice di una serie di \"adynata\" per un totale di quindici distici elegiaci, una delle poche voci femminili dell'antichit\u00e0 romana - oltre alla pi\u00f9 nota Sulpicia, Vibia Perpetua ed occasionali documenti privati scritti da donne (come, ad esempio, una lapide in distici conservata presso il museo delle Terme di Caracalla, a Roma) - ad essere giunte a noi. \nAncora, interessante per la pratica tardoantica di versificare le declamazioni \u00e8 la cosiddetta \"Alcesta\", sul mito euripideo di Alcesti e Admeto, tra l'altro ripreso anche nella nota \"Alcesti di Barcellona\".\nPer molti di questi componimenti anonimi e minori, la datazione \u00e8 difficilissima, visto l'alto grado di mimesi letteraria, che impedisce una valutazione sul linguaggio, fortemente stereotipato."}
{"id": "383400", "revid": "46291", "url": "https://it.wikipedia.org/wiki?curid=383400", "title": "Lithospermum", "text": "Lithospermum \u00e8 un genere di piante perenni della famiglia delle Boraginacee.\nDescrizione.\nI fiori, a volte eterostili, sono portati in cime fogliose terminali o ascellari. \nIl calice pentalobato pi\u00f9 o meno fino alla base \u00e8 accrescente. \nLa corolla pu\u00f2 variare da cilindrica a infundibuliforme, \u00e8 biancastra e ha un tubo con 5 squame pi\u00f9 o meno glandulose alla fauce e con un anello alla base. \nGli stami sono inclusi e inseriti a circa la met\u00e0 del tubo. \nLo stilo, semplice, \u00e8 incluso e ha stimma bilobo. \nLe nucule, lisce, bianche e lucenti, sono quattro e completamente staccate dal ricettacolo.\nDistribuzione e habitat.\nIl genere \u00e8 presente in Europa, Africa, Asia, Nord America e Sud America.\nTassonomia.\nIl genere comprende 76 specie.\nSpecie in Italia.\nIn Italia, secondo Pignatti, a questo genere \u00e8 attribuibile solo una specie:"}
{"id": "383401", "revid": "287204", "url": "https://it.wikipedia.org/wiki?curid=383401", "title": "Arbedo-Castione", "text": "Arbedo-Castione () \u00e8 un comune svizzero di 4\u00a0812 abitanti del Cantone Ticino, nel distretto di Bellinzona. \u00c8 stato istituito nel 1820 con la fusione del comune soppresso di Arbedo con la localit\u00e0 di Castione, fino ad allora frazione del comune di Lumino; capoluogo comunale \u00e8 Arbedo.\nGeografia fisica.\nIl comune \u00e8 formato dai due nuclei di Arbedo (comprendente la frazione di Molinazzo) e Castione, siti ai due lati del fiume Moesa nel punto della sua confluenza con il fiume Ticino; il territorio comunale si estende per 21,52\u00a0km\u00b2.\nArbedo-Castione \u00e8 uno dei pochi comuni a essere sorto non sul delta di uno dei numerosi torrenti che segnano la valle del Ticino ma direttamente sul piano: di conseguenza il territorio comunale \u00e8 stato sempre minacciato dalle fuoriuscite dei due fiumi e dalle malattie dovute alla presenza di paludi, diffuse ovunque fino alla met\u00e0 del XX secolo.\nStoria.\n\u00c8 probabile che i fiumi siano serviti da relativa protezione dalle azioni di brigantaggio che periodicamente colpivano i villaggi posti direttamente sulle principali vie di transito verso il passo del San Gottardo e il passo del San Bernardino.\nIl villaggio originario si svilupp\u00f2 nel Medioevo fra i due fiumi e per secoli fu strettamente collegato a quello di Lumino, tanto che il territorio comune dei due villaggi risultava indiviso ancora nel 1865, mentre la separazione in due parrocchie avvenne nel 1626. Furono secoli di povert\u00e0 e di piccole dispute sul possesso dei terreni che in sostanza lasciarono i due villaggi \"uniti ma divisi\" fino al XIX secolo e che coinvolsero anche il vicino villaggio di Arbedo.\nL'aggregazione fra Castione e Arbedo avvenne nel 1820 su proposta fatta da due delegati di Castione nel 1810 e ribadita nel 1817, e fu motivata in primo luogo dal desiderio di mitigare in qualche modo la povert\u00e0 in cui si trovava la regione, sia in seguito alle guerre napoleoniche che causarono indirettamente danni a tutta la regione (le truppe di passaggio gravarono pesantemente sugli scarsi redditi della popolazione), sia a seguito di una carestia che colp\u00ec il Cantone Ticino alcuni anni dopo.\nLa fusione provoc\u00f2 varie polemiche fra le poche decine di abitanti di Castione e di Arbedo (a quell'epoca Castione contava 40 abitanti, mentre Arbedo ne contava 391). L'aggregazione non pose fine alle dispute, anzi: contrastata sin dall'inizio da Lumino, che vi vedeva la perdita di alcuni suoi privilegi, sfoci\u00f2 dal 1840 in una serie di tentativi di secessione di Castione da Arbedo, che si conclusero solo nel 1863 con un accordo fra i tre villaggi.\nIl 2 ottobre 1928 si form\u00f2, nella valle di Arbedo, un laghetto, in seguito alla grande frana che ostru\u00ec il riale Traversagna in zona Orbello. Lo scoscendimento si produsse sul versante sinistro della valle, ai piedi del monte Arbino (1\u00a0694\u00a0m\u00a0s.l.m.), interessando una zona fra la val Taglio e la val Pium, di circa 2\u00a0km\u00b2. Il cedimento della montagna era gi\u00e0 stato osservato prima del 1928. Non ci furono vittime; tuttavia andarono distrutti molti boschi e i pascoli degli Alpi, allora frequentati l'estate. Sono pure scomparse tutte le cascine e le stalle dei monti Chiara, Monda e Ruscada. Distrutta, risult\u00f2 anche una teleferica adibita al trasporto del legname sui monti, cos\u00ec pure parte della condotta d'acqua. La valle di Arbedo si arricch\u00ec cos\u00ec di un laghetto naturale: il laghetto d'Orbello.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nIstruzione.\nAd Arbedo ci sono la scuola dell'infanzia e la scuola elementare; la scuola media \u00e8 a Castione."}
{"id": "383402", "revid": "1305772", "url": "https://it.wikipedia.org/wiki?curid=383402", "title": "Distretto", "text": "Geografia.\nUn distretto \u00e8 una circoscrizione territoriale presente in diversi paesi del mondo:\nSi usa il termine distretto anche per suddivisioni territoriali di grandi citt\u00e0:"}
{"id": "383403", "revid": "1782831", "url": "https://it.wikipedia.org/wiki?curid=383403", "title": "Bruce Weber", "text": "Biografia.\nCelebre fotografo di moda, specializzato in particolare nel nudo maschile e nell'omoerotismo.\n\u00c8 conosciuto dal grande pubblico per le sue campagne pubblicitarie per Gianni Versace, Umberto Ginocchietti Calvin Klein, Gucci, Neiman Marcus, Abercrombie &amp; Fitch, Pirelli, Louis Vuitton, Est\u00e9e Lauder, Revlon, Tommy Hilfiger, Elizabeth Arden, Giorgio Armani, Ralph Lauren, Banana Republic, Chanel, Salvatore Ferragamo e per il suoi lavori su Vogue, Arena Homme, GQ (nel quale, negli anni settanta apparvero i suoi primi lavori), Vanity Fair, Elle, L'Uomo Vogue, Life, Interview, W, Esquire e Rolling Stone. Ha inoltre girato videoclips per i Pet Shop Boys e Chris Isaak, e pubblicato numerosi libri fotografici, sia di nudo che di ritratto. \u00c8 sposato con la fotografa e produttrice Nan Bush, con cui occasionalmente collabora. Bruce Weber \u00e8 stato uno dei primi fotografi a scoprire e a lanciare a livello internazionale la supermodella Eva Riccobono."}
{"id": "383405", "revid": "1718925", "url": "https://it.wikipedia.org/wiki?curid=383405", "title": "Nebulosa protoplanetaria", "text": "Una nebulosa protoplanetaria (da non confondere con il \"disco protoplanetario\"), \u00e8 un oggetto astronomico che si presenta durante il breve stadio delle ultime fasi dell'evoluzione stellare, quando la stella generatrice si trova tra il ramo asintotico delle giganti e la fase di nana bianca. Le nebulose protoplanetarie emettono forte radiazione infrarossa, e costituiscono un tipo particolare di nebulosa a riflessione. Si tratta della penultima fase evolutiva ad alta luminosit\u00e0 nel ciclo vitale delle stelle di massa intermedia (1-8 M\u2609).\nNome.\nIl nome \"nebulosa protoplanetaria\" si rivela una scelta sfortunata, in quanto \u00e8 frequente confondere questo nome con quello del disco protoplanetario; l'origine del nome \u00e8 dovuta alla modifica del gi\u00e0 noto nome \"nebulosa planetaria\", che fu inizialmente scelto dagli astronomi per identificare tutte le nebulose dall'aspetto circolare o anulare che all'osservazione tramite telescopio mostravano un aspetto simile a quello dei pianeti gassosi Urano e Nettuno. Per evitare ulteriori confusioni, alcuni astronomi nel 2005 hanno suggerito di nominare queste nebulose \"nebulose preplanetarie\".\nEvoluzione.\nInizio.\nDurante la fase asintotica di gigante, quando la perdita di massa riduce la massa dell'involucro di idrogeno a 10-2 M\u2609, con una massa del centro di 0,60 M\u2609, la stella inizia ad evolvere verso la parte blu del diagramma di Hertzsprung-Russell. Quando l'idrogeno \u00e8 stato ridotto infine intorno a 10-3 M\u2609, l'involucro sar\u00e0 cos\u00ec dissolto che si crede non sia possibile che continui a perdere massa su grande scala. A tal punto, la temperatura della stella sar\u00e0 intorno ai 5.000 K: questa fase \u00e8 definita come la fine dello stadio asintotico di gigante e l'inizio della fase di nebulosa protoplanetaria.\nFase di nebulosa protoplanetaria.\nDurante la fase di nebulosa protoplanetaria, la temperatura effettiva della stella centrale continuer\u00e0 a salire, come risultato della perdita di massa dell'involucro e come conseguenza della fusione nucleare dell'idrogeno. Durante questa fase, la stella centrale \u00e8 troppo fredda per ionizzare l'involucro a lenta rotazione che circonda la stella espulso in precedenza. Tuttavia, sembra che la stella emetta un forte vento stellare che collide con l'involucro stesso, plasmandolo; infine, \u00e8 la stessa nebulosa protoplanetaria che dar\u00e0 la forma alla futura nebulosa planetaria. Durante la fase del distacco dal precedente stato di gigante, la forma di quest'involucro cambia da una struttura simmetrica approssimativamente sferica ad una a simmetria assiale; la forma risultante sar\u00e0 quindi una nebulosa bipolare, con dei getti di gas simili a quelli visibili sugli oggetti HH.\nFine.\nLa fase di protonebulosa planetaria continua finch\u00e9 la stella centrale non raggiunge la temperatura di circa 30.000 k, e la sua temperatura sia cos\u00ec sufficiente da ionizzare la nebulosa che la circonda (i gas espulsi), diventando cos\u00ec un tipo di nebulosa ad emissione noto come \"nebulosa planetaria\". Questa transizione deve aver luogo in meno di 10.000 anni, altrimenti la densit\u00e0 della nube ricadr\u00e0 al di sotto della fascia adatta alla formazione delle nebulose planetarie."}
{"id": "383406", "revid": "2036605", "url": "https://it.wikipedia.org/wiki?curid=383406", "title": "Classe Lion (incrociatore)", "text": "La classe Lion fu una classe di incrociatori da battaglia della Royal Navy, che furono soprannominati \"Splendid Cats\" (\u00abSplendidi felini\u00bb).\nLa classe fu adattata dal progetto della prima classe di \"super-dreadnought\", la classe Orion; il progetto dei Lion fu un tentativo di risolvere i problemi della precedente classe Indefatigable, dotata di una scarsa corazzatura.\nPer poter raggiungere l'alta velocit\u00e0 di 27 nodi i Lion dovettero comunque rinunciare a molta corazzatura; fu una decisione rischiosa in quanto erano lunghi 60 metri in pi\u00f9 dei predecessori. Furono i primi incrociatori da battaglia ad essere armati con i nuovi cannoni da 13,5 pollici (343\u00a0mm) costruiti dalla Vickers.\nLe prime due navi della classe entrarono in servizio nel 1912; l'anno successivo entr\u00f2 in servizio la \"Queen Mary\" dotata di una corazza migliorata - comunque ancora insufficiente - ed un conseguente aumento di dislocamento. Sebbene a volte considerata una classe a s\u00e9 stante, la \"Queen Mary\" viene generalmente ritenuta sufficientemente simile per essere elencata come la terza nave di questa classe.\nTutte e tre le navi furono coinvolte nella Battaglia dello Jutland del 1916: la \"Lion\" arriv\u00f2 vicino al saltare in aria, la \"Princess Royal\" venne gravemente danneggiata e la \"Queen Mary\" esplose ed affond\u00f2, portando con s\u00e9 i 1.255 uomini dell'equipaggio. Dopo l'esplosione della \"Queen Mary\" il viceammiraglio David Beatty, imbarcato sulla \"Lion\", fu sentito dire: \u00abThere seems to be something wrong with our bloody ships today\u00bb (\u00abpare che oggi ci sia qualcosa di sbagliato con le nostre maledette navi\u00bb).\nLa battaglia dello Jutland fu l'ultima azione di rilievo a cui parteciparono le due \"Lion\"' sopravvissute. Entrambe le navi furono smantellate in conseguenza del Trattato navale di Washington del 1922."}
{"id": "383415", "revid": "473692", "url": "https://it.wikipedia.org/wiki?curid=383415", "title": "Luigi Schiavone", "text": "Biografia.\nNoto principalmente al grande pubblico per il sodalizio artistico formato dal 1981 al 2017 insieme ad Enrico Ruggeri, un arco di tempo nel quale scrive la musica di indimenticabili successi tra cui: \u201cQuello che le donne non dicono\u201d interpretato da Fiorella Mannoia, brano vincitore del premio della critica al Festival di Sanremo nel 1987, \u201cI dubbi dell\u2019amore\u201d, \u201cInevitabilmente \u2013 Lettera dal carcere \u201c brano inserito nella colonna sonora del film del 1993 \u201cCaro diario\u201c di Nanni, entrambi interpretati sempre dalla Mannoia, e la canzone \u201cPolvere\u201d cantata proprio da Enrico Ruggeri (interprete ed autore del testo) arrivata al secondo posto del Festivalbar nel 1983. Scrive inoltre per altri artisti: Loredana Bert\u00e8, Anna Oxa, Giusy Ferreri, Fiordaliso e Gianni Morandi. Quest\u2019ultimo, insieme a Umberto Tozzi e Ruggeri, interpreter\u00e0 \u201cLa canzone della verit\u00e0\u201d (Ruggeri-Schiavone), lato B del singolo \u201cSi pu\u00f2 dare di pi\u00f9\u201d, canzone vincitrice del Festival di Sanremo 1987.Luigi Schiavone compone anche , insieme ad Alberto Rocchetti, la musica della canzone \"Volti nella noia\u201d, con la quale nel 1985 partecipa al Festival di Sanremo nella categoria \u201cgiovani\u201d, accompagnando come chitarrista i Champagne Molotov, un complesso musicale che, pur essendo nato come gruppo spalla di Ruggeri, \u00e8 anche protagonista di una carriera professionale in proprio. Sempre negli anni 80\u2019, entra a far parte della Nazionale di calcio cantanti, (140 presenze) dimostrando la sua passione per lo sport e il suo impegno per la beneficenza. Chitarrista \u201cstorico\u201d di Enrico Ruggeri, negli anni ha sviluppato una tecnica sopraffina, unita ad uno stile unico e del tutto riconoscibile, divenendo di fatto uno dei chitarristi pi\u00f9 famosi in Italia. Nel 1993, per la prima volta nella storia del festival di Sanremo, viene aggiunto all\u2019orchestra per accompagnare Ruggeri nel brano \u201cMistero\u201d che vinse quell\u2019edizione.Musicista esordiente negli anni \u201970 con la band Kaos Rock , incide due 45 giri e l'album \u201cW.W. 3\u201d pubblicati dalla casa discografica Cramps Records di Milano, mentre dagli anni \u201980 in poi, come professionista, partecipa ad innumerevoli tourn\u00e9e e sessioni di registrazioni, affiancando grandi artisti come Marco Masini, Gianna Nannini (\u00e8 sua la chitarra presente nella canzone \u201cMeravigliosa creatura\u201d del 1995), Ale &amp; Franz (suona nel loro spettacolo intitolato \u201cNel nostro piccolo \u201c omaggio a Giorgio Gaber ed Enzo Jannacci). E ancora, Luigi Schiavone collabora con Pino Scotto in \u201cProgetto Sinergia\u201d, il secondo album da solista del famoso rocker italiano, \u00e8 il chitarrista in \u201cTear down these houses\u201d, un brano con il testo scritto da Skin (leader della band londinese Skunk Anansie) per la colonna sonora del film \u201cParlami d\u2019amore\u201d di Silvio Muccino, e inoltre compare tra i favolosi chitarristi nello spettacolo \u201cLa notte delle chitarre\u201d insieme a Maurizio Solieri, Cesareo, Ricky Portera, Max Cottafavi, Luca Colombo, Mario Schilir\u00f2, Giuseppe Scarpato, Alberto Radius, Enrico Zapparoli, \u201cBicio\u201d Leo ed altri.Nel 1997 fonda la nota band Riff/Raff tributo agli AC/DC (Edo Arlenghi alla voce, Fortunato Sacc\u00e0 al basso, Antonello Saviozzi alla chitarra e Luca Marroncelli alla batteria) con la quale si esibisce per alcuni anni. Nel 2010, dopo anni di collaborazione, la Schecter, prestigioso marchio di chitarre, tramite il distributore Gold Music commercializza per il mercato italiano un modello di chitarra elettrica su specifiche dello stesso Luigi denominato \u201cLS-1\u201d. Dal 2018 \u00e8 legato al marchio Ibanez. Cantautore, compositore e arrangiatore, fin dagli anni \u201990 affianca alle sue attivit\u00e0 gi\u00e0 in essere, un nuovo e proficuo dinamismo, coronato dalla pubblicazione come solista di ben tre album: \u201cLa spina nel fianco\u201d (1991) e \u201cAnimale\u201d(1993), entrambi pubblicati dalla casa discografica CGD, e \u201cIII\u201d (1997) pubblicato dalla Merak Music. Nel 2010 compone il suo primo album completamente strumentale \u201c16 Steps to the sky\u201d (Videoradio/Rai Trade), a cui segue, nel 2017, l\u2019uscita di \u201cA-Nova\u201d. (Anyway Music). Nel 2019 esce il suo sesto album, il terzo strumentale, intitolato \"Be positive\" prodotto nuovamente da Beppe Aleo fondatore e direttore dall'etichetta discografica VIDEORADIO. Ad oggi Luigi Schiavone collabora come chitarrista turnista con alcuni gruppi di livello nazionale e continua la sua attivit\u00e0 di compositore ed arrangiatore di alto livello."}
{"id": "383416", "revid": "1318658", "url": "https://it.wikipedia.org/wiki?curid=383416", "title": "Anastomosi", "text": "Unanastomosi (dal greco \"anast\u00f3m\u014dsis\" sbocco, imboccatura) \u00e8 una connessione, o apertura, tra due strutture (soprattutto cavit\u00e0 o passaggi) che, normalmente, sono divergenti o ramificate, ad esempio tra vasi sanguigni, nervi o flussi.\nIl termine \u00e8 usato in medicina, biologia, micologia, geologia, geografia e architettura.\nMedicina.\nAnatomia.\nIn anatomia l'anastomosi \u00e8 l'unione, o collegamento, tra due organi o elementi istologici normalmente divergenti: arterie e vene, nervi, fibre connettivali o miocardiche. Tale connessione pu\u00f2 essere normale (come il forame ovale nel cuore di un feto) o anormale (come l'ovale pervio nel cuore di un adulto); pu\u00f2 essere acquisita (ad esempio una fistola arteriosa) o innata (come lo shunt arterioso di una metarteriola) o naturale (come gli esempi citati) o artificiale (come un'anastomosi chirurgica). Il ripristino di un'anastomosi occlusa \u00e8 chiamato reanastomosi. Anastomosi anormali, congenite o acquisite, sono indicate come fistole.\nL\u2019anastomosi artificiale \u00e8 un collegamento di organi, cavi o pieni (tratti nel tubo digerente, vene, tendini), realizzato chirurgicamente. Il termine \u00e8 anche usato impropriamente per indicare un insieme di fibre nervose che escono da un nervo per congiungersi a un altro.\nApparato circolatorio.\nMolte arterie presentano naturalmente anastomosi; ad esempio, l'arteria epigastrica inferiore e l'arteria epigastrica superiore o le arterie comunicanti anteriori e/o posteriori del Cerchio di Willis nel cervello. L'anastomosi circolatoria viene ulteriormente distinta in arteriosa e venosa. L'anastomosi arteriosa include l'anastomosi effettiva arteriosa (es. arco palmare, arco plantare) e l'anastomosi potenziale arteriosa (es. arterie coronarie o il ramo corticale delle arterie cerebrali). Le anastomosi possono formare anche percorsi alternativi intorno ai capillari in aree che non necessitano di una grande quantit\u00e0 di sangue, contribuendo cos\u00ec a regolare il relativo flusso sistemico. In base alla posizione nel sistema circolatorio si possono classificare in tre gruppi:\nAnastomosi veno-venose.\nFistole che mettono in comunicazione due vene. L'esempio classico \u00e8 quello delle anastomosi che mettono in comunicazione tra loro la grande e la piccola safena. La funzione di questi canali \u00e8 migliorare sia la ripartizione della pressione idrostatica del sangue tra le valvole dei due complessi venosi sia la propagazione della spinta che i muscoli ossei forniscono al sangue delle safene interne con la loro contrazione per aiutarlo nella sua risalita verso il cuore.\nAnastomosi artero-arteriose.\nFistole che mettono in comunicazione due arterie. L'intestino tenue \u00e8 irrorato grazie a una rete anastomotica che garantisce il continuo e costante flusso di sangue anche in caso di occlusione parziale o totale di un'arteria. Nella circolazione fetale \u00e8 molto importante il canale anastomotico del Botallo, che mette in comunicazione l'arteria polmonare con l'aorta per deviare il flusso sanguigno dalla circolazione polmonare (pressoch\u00e9 assente) a quella sistemica.\nAnastomosi artero-venose.\nSi tratta di fistole che mettono in comunicazione un'arteria con una vena. L'afflusso di sangue ai capillari sottocutanei, ad esempio, \u00e8 regolato da anastomosi pi\u00f9 profonde dotate di dispositivi sfinteriali che si aprono quando la temperatura corporea tende a essere alta, per favorire la dispersione di calore, e si chiudono quando \u00e8 troppo bassa. In questo modo il sangue passa o non passa in superficie ed evita o favorisce il trattenimento di calore.\nAnastomosi chirurgiche.\nSi parla di anastomosi chirurgica quando un segmento di intestino, vaso sanguigno o qualsiasi altra struttura o organo sono collegati artificialmente e intenzionalmente insieme. Gli esempi includono l'anastomosi intestinale, la \"ricostruzione esofago-digiunale su ansa a Y secondo Roux\" o l'ureterouterostomia. L'anastomosi pu\u00f2 essere effettuata a mano o con un dispositivo di assistenza. Tecniche chirurgiche anastomizzanti includono sistemi di pinzatura lineare, sutura manuale, anastomosi end-to-end (EEA). Sono stati condotti diversi studi sulle migliori tecniche di esecuzione chirurgica confrontando i diversi approcci tenendo conto di \"tempo e costi, sanguinamento post-operatorio, perdite e stenosi\".\nAnastomosi patologiche.\nAnastomosi patologiche possono presentarsi anche a causa di traumi o malattie e possono coinvolgere sia l'apparato circolatorio sia l'apparato digerente. In questo caso sono di solito indicate come fistole. Nel caso di vasi sanguigni, le fistole traumatiche si creano, di solito, tra arteria e vena. Fistole intestinali traumatiche si verificano tra due anse intestinali (fistola entero-enterica) o tra intestino e pelle (fistola enterocutanea). Le anastomosi porto-cavali sono, invece, collegamenti fra una vena della circolazione portale e una vena della circolazione sistemica; in tal caso il sangue pu\u00f2 bypassare il fegato in pazienti con ipertensione portale, spesso con conseguenti emorroidi, varici esofagee o caput medusae.\nBiologia.\nEvoluzione.\nNei processi biologici evolutivi l'anastomosi \u00e8 una ricombinazione di una linea evolutiva. Con l'anastomosi le specie potrebbero anche ricombinarsi dopo una ramificazione iniziale; \u00e8 il caso di recenti ricerche che hanno dimostrato il successivo incrocio, dopo un iniziale evento di ramificazione, tra linee di popolazioni ancestrali umane e di scimpanz\u00e9. Il concetto di anastomosi pu\u00f2 essere applicato anche alla simbiogenesi (o teoria endosimbiotica), in cui nuove specie possono emergere dalla formazione di nuovi rapporti simbiotici.\nMicologia.\nL'anastomosi \u00e8 la fusione tra i rami della stessa, o differente, ifa. Le ife fungine biforcate possono poi formare vere strutture reticolari condividendo sostanze in forma di ioni disciolti, allelormoni e nucleotidi; in tal caso il fungo crea una comunicazione bidirezionale con s\u00e9 stesso e con altri organismi coinvolti se in grado di formare micorrize.\nLa rete fungina pu\u00f2 avere diverse origini; tramite spore (\"ossia\" mediante anastomosi di conidi tubulari), oppure pi\u00f9 punti di penetrazione, ciascuno con un proprio raggio di diffusione e assimilazione. Una volta incontrata l'estremit\u00e0 ifale di un altro micelio le due estremit\u00e0, tramite un meccanismo di riconoscimento (probabilmente) di origine feromonale o altro meccanismo, al momento sconosciuto, si fondono per formare una singola colonia clonale, chiamata Genet, che pu\u00f2 coprire ettari oppure aree microscopiche.\nPer i funghi, l'anastomosi pu\u00f2 essere anche una modalit\u00e0 di riproduzione. In alcuni funghi, infatti, due diversi corredi aploidi - se compatibili - possono fondersi. Somaticamente, formano un micelio morfologicamente simile ai miceli originari che continua a espandersi e ingrandirsi. La differenza significativa, \u00e8 che ogni unit\u00e0 settata \u00e8 binucleata, contenente cio\u00e8 due nuclei, provenienti ciascuno da un genitore e che subisce cariogamia e meiosi per completare il ciclo riproduttivo.\nIl termine \"anastomizzato\" viene anche genericamente utilizzato per indicare miceli fungini collegati e separati a formare una rete.\nBotanica.\nLa crescita di un fico strangolatore attorno a una pianta ospite, con viticci che si fondono insieme per formare una maglia, \u00e8 chiamata anastomosi.\nGeologia.\nIn geologia, l'anastomosi si riferisce a vene di quarzo (o di altri cristalli) congiungentisi e intersencantisi; propriet\u00e0, spesso, correlata al taglio della vena stessa in aree metamorfiche.\nGeografia.\nCorsi fluviali anastomizzati, costituiti da pi\u00f9 canali che dividono, ricollegano e separano rami fluviali semi-permanenti, costituiti da materiale coesivo quali barre di sabbia o roccia dura, tale che risulta difficile spostarsi da un canale all'altro. Tali corsi d'acqua, basandosi solo sulle loro forme planari, possono essere confusi con i fiumi a canali intrecciati ma i fiumi intrecciati sono molto pi\u00f9 superficiali e dinamici dei fiumi anastomizzati. Alcune definizioni prevedono che un fiume anastomizzato debba essere costituito da canali interconnessi che racchiudono bacini alluvionali. Esempi di fiumi con corso anastomizzato sono il Rio Magdalena in Colombia, il corso superiore del fiume Fraser nella British Columbia (Canada) o il corso superiore del fiume Narew in Polonia. Il termine anabranca viene utilizzato per indicare segmenti di fiumi anastomizzati."}
{"id": "383420", "revid": "287204", "url": "https://it.wikipedia.org/wiki?curid=383420", "title": "Indicazioni fitoterapiche", "text": ""}
{"id": "383422", "revid": "465169", "url": "https://it.wikipedia.org/wiki?curid=383422", "title": "Motonave", "text": "Una motonave (sigla M/N) \u00e8 una nave da carico o adibita al trasporto di passeggeri azionata da uno o pi\u00f9 motori (generalmente di tipo Diesel) a combustione interna.\nStoria.\nLe prime motonavi furono varate nel 1903. Si tratta della francese Petit Pierre e della russa Vandal."}
{"id": "383424", "revid": "9", "url": "https://it.wikipedia.org/wiki?curid=383424", "title": "Marina Fiordaliso", "text": ""}
{"id": "383428", "revid": "1039155", "url": "https://it.wikipedia.org/wiki?curid=383428", "title": "Tokyo Mew Mew - Amiche vincenti", "text": " \u00e8 un manga \"sh\u014djo\" scritto da Reiko Yoshida e disegnato da Mia Ikumi, pubblicato in Giappone sulla rivista \"Nakayoshi\" di K\u014ddansha dal 3 agosto 2000 al 28 dicembre 2002. \nDal manga \u00e8 stata tratta una serie anime di 52 episodi, andata in onda in Giappone su TV Aichi dall'aprile 2002 al marzo 2003.\nIn Italia l'anime \u00e8 stato trasmesso nel corso del 2004 su Italia 1 con il titolo \"Mew Mew - Amiche vincenti\". Il buon successo di pubblico ottenuto ha favorito la pubblicazione del manga, distribuito da Play Press (con titolo originale e sottotitolo \"Amiche vincenti\"), e la produzione di merchandising a tema.\nTra il 3 marzo e il 27 dicembre 2003 \u00e8 stato pubblicato un seguito del manga, intitolato .\nNel gennaio 2020 \u00e8 iniziato lo spin-off , ad opera di Madoka Seizuki. Basato sul manga di Yoshida e Ikumi, vede per protagonista un team di soli uomini.\nTra febbraio e marzo 2020, invece, sono stati pubblicati due nuovi capitoli del manga originale, col titolo \nNell'aprile 2020, dopo un conto alla rovescia di quaranta giorni, \u00e8 stata annunciata una nuova serie anime dal titolo che verr\u00e0 trasmessa a partire da luglio 2022.\nTrama.\nPrima serie (\"Tokyo Mew Mew - Amiche vincenti\").\nProtagonista della storia \u00e8 Strawberry (Ichigo) Momomiya, una ragazza di 13 anni. Durante il suo primo appuntamento con Mark (Masaya) Aoyama a una mostra sugli animali in via d'estinzione, viene colpita da un misterioso raggio che trasferisce nel suo patrimonio genetico il DNA di una specie animale molto rara, il gatto selvatico di Iriomote. Da quel momento Strawberry \u00e8 in grado di trasformarsi in Mew Berry (Mew Ichigo). I responsabili dell'accaduto sono due ragazzi, Ryan (Ryo) Shirogane e Kyle (Keiichiro) Akasaka, i quali la invitano a lavorare nel loro locale, il Caff\u00e8 Mew Mew, usato come copertura per il loro importantissimo progetto segreto: il Progetto Mew.\nI ragazzi le spiegano che degli extraterrestri stanno minacciando la Terra e che solo la formazione di una squadra di supereroine, le Mew Mew, potr\u00e0 contrastarli ed evitare la distruzione della razza umana. Ogni componente del gruppo \u00e8 stata selezionata perch\u00e9 idonea a ricevere il DNA di alcune specie di animali in via d'estinzione, proprio come accaduto a Strawberry, e da questo DNA pu\u00f2 trarre i poteri e la forza necessari ad affrontare e combattere i nemici. Il gruppo \u00e8 formato da cinque elementi e Strawberry avr\u00e0 il compito di trovare e radunare le quattro ragazze mancanti: la benestante Mina (Mint) Aizawa, la timida Lory (Lettuce) Midorikawa, l'esuberante acrobata Paddy (Pudding) Wong e la famosa modella Pam (Zakuro) Fujiwara.\nIn citt\u00e0 sono comparse delle creature mostruose e distruttive, chiamate Chimeri, frutto della fusione tra la forza vitale di un animale o di un umano e un alieno-parassita simile a una medusa. La loro apparizione \u00e8 opera dell'alieno Quiche, il quale a sua volta assiste ed esegue gli ordini del potente e malvagio Profondo Blu (Deep Blue), una misteriosa entit\u00e0 che considera gli umani esseri inferiori di ostacolo ai suoi oscuri piani.\nLe Mew Mew intervengono di volta in volta per sventare le offensive di Quiche che, nonostante si rammarichi di non poter soddisfare le aspettative del suo leader, allo stesso tempo sembra sempre pi\u00f9 attratto dall'abilit\u00e0 delle sue nemiche e in particolar modo da Strawberry/Mew Berry, della quale finisce per innamorarsi.\nLa lotta continua tra le Mew Mew e gli alieni, fino a che si aggiungono nuovi nemici: Pie e Tart, due alieni amici di Quiche. Fa anche la sua apparizione il Cavaliere Blu, un personaggio enigmatico, che accorre ogni volta a proteggere Strawberry nei momenti di pericolo, sostenendo che questo \u00e8 il suo compito. Nel frattempo si fa sentire sempre di pi\u00f9 la presenza e l'esistenza della cosiddetta Aqua Mew, un potente cristallo che tutti desiderano ma la cui ubicazione \u00e8 sconosciuta. Esso potrebbe cambiare le sorti della battaglia, permettendo alle Mew Mew di salvare il pianeta, oppure agli alieni di dare via al tanto agognato risveglio di Profondo Blu, il cui potere sarebbe definitivamente in grado di spazzare via la razza umana, permettendo agli alieni di tornare sulla Terra.\nSeconda serie (\"Tokyo Mew Mew \u00e0 la Mode\").\nStrawberry \u00e8 a Londra con Mark e il suo ruolo di leader del gruppo viene assunto, fino al suo ritorno, da una nuova paladina della giustizia, Berry Shirayuki, che si trasforma in Love Berry (Mew Berry), avente il DNA del gatto selvatico delle Ande e del coniglio nero di Amami. Insieme a lei fanno la loro comparsa anche dei nuovi nemici: i Saint Rose Crusaders, dotati di un potere speciale, che vogliono eliminare tutte le uniformi scolastiche del mondo. Ma non sono solo nuovi nemici a comparire. Arriva anche Tasuku Meguro, amico d'infanzia di Berry e suo vicino di casa.\nManga.\nIl manga \u00e8 ispirato a un precedente lavoro di Mia Ikumi, \"La gattina nera di Tokyo\".\n\"Tokyo Mew Mew\" \u00e8 stato serializzato sulla rivista \"Nakayoshi\" di K\u014ddansha dal 3 agosto 2000 al 28 dicembre 2002. Successivamente \u00e8 stato raccolto in 7 tank\u014dbon dal 6 febbraio 2001 al 4 aprile 2003. Il sequel, scritto solamente da Mia Ikumi, \u00e8 composto da 2 volumi, usciti a novembre 2003 e aprile 2004. Al termine dei tank\u014dbon, oltre ad alcune delle opere brevi realizzate precedentemente da Ikumi, sono presenti le storie bonus de , ambientate in un asilo, in cui le protagoniste della serie sono delle bambine di 5-6 anni.\nIn Italia \u00e8 stato pubblicato da Play Press da aprile ad agosto 2004 con titolo originale e sottotitolo \"Amiche vincenti\". In occasione della ristampa, il titolo assegnato \u00e8 lo stesso dell'anime, mentre \"Tokyo Mew Mew \u00e0 la Mode\" \u00e8 stato intitolato semplicemente \"Mew Mew - \u00c0 la mode\".\n\u00c8 arrivato anche negli Stati Uniti da Tokyopop in lingua inglese e da Public Square Books in lingua spagnola, in Germania, in Danimarca e in Svezia da Carlsen Verlag, in Francia da Pika \u00c9dition, in Spagna da Norma Editorial, in Polonia da Japonica Polonica Fantastica, in Finlandia da Sangatsu Manga, a Singapore da Chuang Yi in lingua inglese, in Corea del Sud da Seoul Munhwa-sa con il titolo \"OK Mew Mew\" (), e in Cina da Ever Glory Publishing. Nel settembre 2011, Kodansha Comics USA ha pubblicato una versione della serie con una nuova traduzione e adattamento.\nCinque tavole inedite, intitolate , sono state realizzate da Mia Ikumi per il numero di primavera del 2003 della rivista \"K-Dash\".\nAnime.\nL'anime, prodotto da Pierrot, \u00e8 formato da 52 episodi, andati in onda su TV Aichi e TV Tokyo dal 6 aprile 2002 e al 29 marzo 2003. \u00c8 stato successivamente raccolto in 10 DVD, mentre i Blu-ray contenenti tutti i gli episodi rimasterizzati sono usciti pi\u00f9 tardi, il 24 aprile 2020.\nLa serie \u00e8 arrivata in Italia acquistata da Mediaset, che l'ha trasmessa su Italia 1 tra la primavera e l'estate del 2004, nei pomeriggi infrasettimanali a giorni alterni, e replicata sulle sue reti nel corso degli anni. In seguito \u00e8 stata pubblicata da Mondo TV in 15 DVD con tre episodi cadauno, pubblicando per\u00f2 soltanto 45 dei 52 episodi totali.\nNell'aprile 2020, dopo un conto alla rovescia di quaranta giorni, \u00e8 stata annunciata una nuova serie anime dal titolo che verr\u00e0 trasmessa a partire da luglio 2022 su TV Tokyo. L'anime uscir\u00e0 in occasione del 20\u00ba anniversario del manga e del 65\u00ba della rivista che lo serializz\u00f2.\nSigle.\nLa sigla italiana, interpretata da Cristina D'Avena con musica di Cristiano Macr\u00ec e testo di Alessandra Valeri Manera, presenta un arrangiamento completamente diverso dalle originali e viene usata sia in apertura che in chiusura. Il brano \u00e8 stato poi incluso nell'album della cantante \"Cristina D'Avena e i tuoi amici in TV 2004\".\nColonna sonora.\nSono stati pubblicati vari CD della serie dalla King Records. Il primo contiene la versione karaoke della sigla di chiusura, cantata dalle doppiatrici delle protagoniste, e un brano cantato da Saki Nakajima, voce di Ichigo.\nIl 24 luglio 2002 \u00e8 uscito un box in edizione limitata, con cinque dischi, contenenti una character song per ogni Mew Mew e una versione \"remix\" di \"Koi wa \u00e0 la mode\"; le canzoni sono state poi ripubblicate singolarmente il 4 settembre 2002. Una seconda collection remix \u00e8 stata pubblicata il 25 dicembre seguente. Un secondo album contenente cinque tracce cantate dalla doppiatrice di Ichigo \u00e8 uscito il 26 febbraio 2003.\nLe soundtrack, \"Tokyo Mew Mew Original Soundtrack\", sono state pubblicate il 25 settembre 2002 da NEC. Il CD, oltre i ventisette brani di sottofondo, include anche la sigla di testa e di coda; altri ventinove brani vengono pubblicati il 22 gennaio del nuovo anno. Il 26 marzo 2003 sono usciti i 'best-of' dal titolo \"Tokyo Mew Mew Super Best Hit \u2013 Cafe Mew Mew side\" il primo, e \"Tokyo Mew Mew Super Best Hit \u2013 Tokyo Mew Mew side\" il secondo.\nVideogiochi.\nDella serie sono stati creati due videogiochi, uno a puzzle per Game Boy Advance e un gioco di ruolo per PlayStation. Un terzo \u00e8 stato pubblicato in Corea del Sud per PC.\nIl primo, , \u00e8 stato pubblicato da Takara Tomy l'11 luglio 2002.\nIl secondo, , \u00e8 stato pubblicato il 5 dicembre 2002. Esso vede l'introduzione di una nuova Mew Mew, Apple Akai, che si aggiunge alle cinque originarie (Berry non era ancora comparsa). Il compito delle paladine \u00e8 quello di difendere l'isola di Apple da Quiche, dai Chimeri e dal nuovo alieno G\u00e2teau du Roi. Apple nel manga si unisce alla squadra nel secondo volume di \"Tokyo Mew Mew - \u00c0 la mode\", nella storia bonus \"Mini Mew Mew\".\nIl terzo, dal titolo \"BerryBerry Mew Mew\" (), \u00e8 stato pubblicato in Corea del Sud come CD-Rom per PC con Windows 98, Windows Me, 2000, XP e 7. Le Mew Mew devono fermare gli alieni, che stanno causando problemi, e liberare degli animali in gabbia, sconfiggendo i Chimeri e trovando i cristalli.\nTrasmissioni e adattamenti nel mondo.\n\"Tokyo Mew Mew\" \u00e8 stato trasmesso, oltre che in Giappone, anche in diversi Paesi in tutto il mondo. Ad eccezione dell'edizione italiana, coreana, taiwanese, hong-kongese e thailandese, gli adattamenti esteri fanno riferimento alla versione statunitense/canadese; poich\u00e9 questa ha in totale soltanto i primi 26 episodi, per i restanti le edizioni francese, portoghese e ebraica seguono l'originale.\nAdattamento italiano.\nNella versione italiana intitolata \"Mew Mew - Amiche vincenti\" l'adattamento dell'anime mantiene una fedelt\u00e0 quasi completa alla versione originale. Gli unici particolari sono stati un'iniziale omissione del fatto che la vicenda \u00e8 ambientata in Giappone e il cambio dei nomi dei protagonisti e degli attacchi. Le uniche eccezioni degne di nota sono i doppiaggi riservati a due protagonisti. \"Il Cavaliere Blu\", doppiato inizialmente da Davide Garbolino, gi\u00e0 doppiatore di Ryan e poi sostituito da Patrizio Prata, doppiatore di Mark, si scopre a ridosso degli episodi che l'eroe misterioso \u00e8 in realt\u00e0 quest'ultimo. Per quanto riguarda \"Profondo Blu\", invece, fintantoch\u00e9 viene raffigurato come un'essenza incorporea - cio\u00e8 per gran parte della serie - viene doppiato con la voce femminile di Loredana Nicosia, mentre negli ultimi episodi, quando risulta palese che sia un maschio, \u00e8 stato doppiato da Alessandro Rigotti. Nell'edizione originale tutti e tre i personaggi sono doppiati sin dall'inizio dalla stessa voce, Megumi Ogata. Ci\u00f2 \u00e8 per\u00f2 dovuto piuttosto alla mancata conoscenza fin dal principio della natura di questi personaggi, a differenza della versione giapponese. Nell'edizione manga sono stati mantenuti i nomi dell'adattamento televisivo.\nAdattamento statunitense/canadese.\nLa versione statunitense, acquistata nei primi mesi del 2004 dalla 4Kids Entertainment, venne inizialmente annunciata con il titolo di \"Hollywood Mew Mew\", successivamente come \"The Mew Mews\", ma dopo le proteste dei fan \u00e8 stato cambiato in \"Mew Mew Power\" ed \u00e8 andata in onda a partire dal febbraio 2005.\nL'adattamento proposto \u00e8 risultato in linea con le politiche adottate negli USA per questo tipo di prodotto, finalizzate alla destinazione a un pubblico pi\u00f9 giovane rispetto a quello giapponese. \u00c8 stato cos\u00ec operato, per lo pi\u00f9, in un processo di \"americanizzazione\", come ad esempio la rimozione dei riferimenti alla cultura giapponese, come gli ideogrammi, e il cambio dei nomi dei personaggi: Ichigo \u00e8 Zoey Hanson, Mint diventa Corina Bucksworth, Lettuce prende il nome di Bridget Verdant, Pudding \u00e8 Kikki Benjamin e Zakuro diventa Ren\u00e9e Roberts. \u00c8 stato inoltre rimosso il fatto che il DNA delle protagoniste sia fuso con quello di un animale (nelle trasformazioni, infatti, oltre a essere state cambiate le musiche, \u00e8 stata eliminata la sequenza del cambio di DNA), cos\u00ec come molti degli attacchi magici non hanno un nome, al contrario dell'originale. \u00c8 stata cambiata anche la storia degli alieni, rimuovendo la loro discendenza da antichi abitatori della Terra. L'et\u00e0 delle protagoniste viene alzata di qualche anno e molte scene vengono, in parte, ridisegnate; la sigla viene sostituita da una nuova, \"Team Up\", cantata da Bree Sharp.\nSono stati acquistati i diritti dei primi 26 episodi, ma ne sono stati trasmessi solo 23. I primi 11 episodi, inoltre, sono stati fatti apparire come flashback all'interno della serie: la trasmissione \u00e8 stata fatta, quindi, iniziare dall'episodio 12, quando le Mew Mew sono gi\u00e0 tutte riunite. In Canada, invece, sono stati trasmessi tutti i 26 episodi interi, inclusi i tre episodi non andati in onda negli Stati Uniti.\nAltri adattamenti.\nIn Corea del Sud, la serie \u00e8 arrivata come \"BerryBerry Mew Mew\" () nel 2004, e i nomi dei personaggi sono stati cambiati, con qualche eccezione: Ichigo Momomiya/Mew Ichigo \u00e8 diventata Hong Berry/Mew Berry (), Mint Aizawa/Mew Mint viene chiamata Ju Mint/Mew Mint (), Lettuce Midorikawa/Mew Lettuce prende il nome di Bae Leti/Mew Leti (), Pudding Wong/Mew Pudding diventa Hwang Puring/Mew Puring (), Zakuro Fujiwara/Mew Zakuro viene chiamata Ja Ruby/Mew Ruby (), Ryo Shirogane cambia nome in Kang Jae-hui () e Keiichiro Akasaka in Ryu Si-kyeong (). La serie si svolge a Seul, e non a Tokyo, e sono stati eliminati tutti i caratteri giapponesi, sostituiti da coreani. Sono state censurate alcune scene di bacio e viene eliminato, attraverso filtri, il sangue di Quiche nell'episodio 39. \u00c8 stata tradotta e adattata sia la sigla di apertura, sia quella di chiusura. La colonna sonora rimane quella originale, ad eccezione di qualche brano di sottofondo, tradotto e cantato in coreano o sostituito da uno completamente nuovo. La serie \u00e8 stata raccolta in 26 VHS, contenenti due episodi ciascuna.\nAccoglienza.\nIl manga di \"Tokyo Mew Mew\" fu generalmente accolto bene dalla critica, che lo descrisse come carino e divertente, lodando i disegni di Mia Ikumi, il cui stile \"scorrevole\" ben si adattava alla serie. Qualche critica fu rivolta alle immagini che uscivano dai confini delle vignette e alle battute pronunciate da personaggi ignoti. Secondo Carlos Santos di \"Anime News Network\", \u00abi disegni di Mia Ikumi si adattano perfettamente alla storia, e non sono esili e pieni di fronzoli come in altri sh\u014djo. Come molti altri mangaka in erba, la pi\u00f9 grande forza di Ikumi sta negli accurati ritratti dei personaggi e nel suo uso prolifico dei toni, che crea effetti unici mentre elude la sfida degli sfondi\u00bb. Al contrario, scrivendo per \"Manga: The Complete Guide\", Shaenon Garrity critic\u00f2 la serie, definendola \u00abbanale\u00bb, \u00abinsipida\u00bb e \u00abcreativamente un fallimento\u00bb, e scrivendo che era \u00abchiaramente progettata dal suo editore per cavalcare lo tsunami delle ragazze magiche: le note a margine dei creatori sono piene di riferimenti a grandi firme di libri, servizi fotografici e modelle assunte per vestirsi come le poco vestite eroine preadolescenti\u00bb. Osserv\u00f2 anche che la serie faceva un cattivo uso del tema delle specie in pericolo, pur avendo un \u00abtema ambientale predicatorio\u00bb.\n\"Tokyo Mew Mew \u00e0 la Mode\" ha ricevuto critiche pi\u00f9 varie. Fu lodato per essere un manga moderno che caratterizzava la formula delle ragazze magiche, sottolineandone la forza e la debolezza. Mike Dungan, di \"Mania Entertainment\", consider\u00f2 la prima serie \u00ababbastanza affascinante\u00bb e il seguito una buona continuazione, con \u00ablo stesso divertimento\u00bb. Altri trovarono Berry un'eroina troppo superficiale e ritennero che il sequel non offrisse niente di nuovo ai lettori. \"\u00c0 la Mode\" fu anche criticato perch\u00e9 il Duca era vestito in modo troppo simile ai membri del Ku Klux Klan.\nL'adattamento anime \u00e8 stato paragonato a \"Sailor Moon\" per avere cinque eroine, ognuna con un colore e un potere, e una trama simile. \"Tokyo Mew Mew\" ha ricevuto elevate valutazioni in Giappone, con una produzione massiccia di merchandising e organizzazione di eventi per promuovere la serie."}
{"id": "383431", "revid": "965226", "url": "https://it.wikipedia.org/wiki?curid=383431", "title": "Enzo Ciconte", "text": "Biografia.\nAttivit\u00e0 accademica.\nDiplomato al Liceo classico Michele Morelli di Vibo Valentia e laureato con lode in Lettere all'Universit\u00e0 di Torino, considerato da molti fra i massimi esperti in Italia delle dinamiche delle grandi associazioni mafiose, Ciconte \u00e8 stato il primo a pubblicare un libro sulla storia della 'Ndrangheta: prima di lui infatti era apparso solo il saggio di Sharo Gambino che affrontava il fenomeno mafioso dal punto di vista storico. Ha realizzato numerosi studi relativi al meccanismo di penetrazione delle mafie al nord, ai rapporti tra criminalit\u00e0 mafiosa e locale e alle attivit\u00e0 mafiose nei nuovi territori.\n\u00c8 stato docente a contratto del modulo \"Storia della criminalit\u00e0 organizzata\" all'Universit\u00e0 di Roma Tre. Nell'anno accademico 2012-2013, Ciconte \u00e8 stato docente di indagine e semeiotica del linguaggio presso il corso di laurea scienze dell'investigazione presso l'Universit\u00e0 degli Studi dell'Aquila. Dal 2013 insegna \"Storia delle Mafie Italiane\" presso il Collegio di merito Santa Caterina dell'Universit\u00e0 di Pavia.\nAttivit\u00e0 politica.\nAlle Elezioni politiche italiane del 1987 si candida alla Camera dei deputati e viene eletto deputato della Repubblica Italiana nel collegio di Catanzaro tra le file del Partito Comunista Italiano con 29.954 preferenze. Nel corso della X legislatura, ha fatto parte della II commissione giustizia come membro e segretario.\nAlle Elezioni politiche italiane del 1992 si candida nuovamente alla Camera dei deputati in Calabria tra le file del Partito Democratico della Sinistra ottenendo 8.194 preferenze e risultando il primo dei non eletti.\nCiconte \u00e8 stato inoltre consulente presso la Commissione parlamentare antimafia a tempo pieno dal 1997 al 2008 e a tempo parziale dal 2008 al 2010."}
{"id": "383432", "revid": "614400", "url": "https://it.wikipedia.org/wiki?curid=383432", "title": "Guido Fubini", "text": "Biografia.\nFiglio di Lazzaro Fubini e di Zoiaride Torre, fu indotto a dedicarsi alla matematica dal padre, insegnante di matematica, e dai professori del Liceo Foscarini, da lui frequentato. Nel 1896 entr\u00f2 nella Scuola Normale Superiore di Pisa dove studi\u00f2 con Ulisse Dini e Luigi Bianchi. Ottenne la notoriet\u00e0 quando la sua tesi di laurea del 1900, intitolata \"Parallelismo di Clifford negli spazi ellittici\", fu discussa in un'opera molto letta sulla geometria differenziale, pubblicata da Bianchi nel 1902.\nNel 1901 inizi\u00f2 a insegnare all'Universit\u00e0 di Catania. Nel 1906 si trasfer\u00ec all'Universit\u00e0 di Genova e nel 1908 al Politecnico di Torino e all'Universit\u00e0 di Torino, dove rimase fino al 1939. Nel 1907 pubblic\u00f2 la dimostrazione del teorema per cui \u00e8 particolarmente noto, anche se Fubini stesso non consider\u00f2 mai quel risultato fra i suoi pi\u00f9 importanti.\nIn questo periodo le sue ricerche si rivolsero soprattutto all'analisi matematica e pi\u00f9 in particolare alle equazioni differenziali, all'analisi funzionale all'analisi complessa e alle funzioni automorfe. Ma si dedic\u00f2 anche al calcolo delle variazioni, alla teoria dei gruppi discontinui, alla geometria non euclidea e alla geometria proiettiva. Suoi allievi, oltre a Eduard \u010cech, furono Alessandro Terracini ed Eugenio Togliatti.\nAllo scoppio della prima guerra mondiale Fubini spost\u00f2 la sua attenzione su questioni pi\u00f9 applicative e studi\u00f2 l'accuratezza del fuoco dell'artiglieria. Dopo la guerra continu\u00f2 a interessarsi di applicazioni della matematica e applic\u00f2 suoi risultati a problemi dei circuiti elettrici e dell'acustica.\nNel 1938, sessantenne e vicino al pensionamento, il governo fascista, imitando il regime nazista, adott\u00f2 leggi razziali. Fubini, in quanto ebreo, si trasfer\u00ec negli Stati Uniti accettando un invito a insegnare all'Universit\u00e0 di Princeton. Quattro anni dopo mor\u00ec a New York.\nCuriosit\u00e0.\nGli \u00e8 stato dedicato un asteroide, 22495 Fubini."}
{"id": "383434", "revid": "1869172", "url": "https://it.wikipedia.org/wiki?curid=383434", "title": "'ndrina", "text": ""}
{"id": "383436", "revid": "287204", "url": "https://it.wikipedia.org/wiki?curid=383436", "title": "Sempre Nomadi", "text": "Sempre Nomadi \u00e8 il nono album dei Nomadi. Venne pubblicato in Italia nel 1981 dalla CGD. Il titolo di questo album divenne poi il motto del gruppo, gridato a pi\u00f9 riprese durante i concerti: \"Sempre Nomadi\". Nel 1980 i Nomadi non rinnovarono il contratto con la EMI e questo \u00e8 il primo album che non fu pubblicato dalla loro storica casa discografica. "}
{"id": "383437", "revid": "919135", "url": "https://it.wikipedia.org/wiki?curid=383437", "title": "Simplesso", "text": "In matematica, il simplesso formula_1-dimensionale \u00e8 il politopo formula_1-dimensionale col minor numero di vertici. Il simplesso di dimensione zero \u00e8 un singolo punto, il simplesso bidimensionale un triangolo e quello tridimensionale un tetraedro. Il simplesso formula_1-dimensionale ha formula_4 vertici. Come tutti i politopi, il simplesso ha facce di ogni dimensione: queste sono tutte a loro volta simplessi. Per la sua semplicit\u00e0, il simplesso \u00e8 generalmente ritenuto il \"blocco base\" con cui costruire spazi formula_1-dimensionali pi\u00f9 complicati tramite un processo detto triangolazione.\nOrigine del nome.\nIl concetto di simplesso era noto a William Kingdon Clifford, che scrisse di queste forme nel 1886 per\u00f2 chiamandole \"prime confines\". \nHenri Poincar\u00e9, scrivendo nel 1900 di topologia algebrica, le chiam\u00f2 \"tetraedri generalizzati\".\nNel 1902 Pieter Hendrik Schoute descrisse il concetto prima col superlativo latino \"simplicissimum\" (\"il pi\u00f9 semplice\") e poi con lo stesso aggettivo latino nella forma normale \"simplex\" (\"semplice\").\nPropriet\u00e0.\nL'ipervolume di un simplesso formula_1-dimensionale di lato formula_7 \u00e8:\nL'angolo diedrale di un simplesso formula_1-dimensionale \u00e8 formula_10, e l'angolo che il centro del simplesso forma con due suoi vertici \u00e8 (in quanto supplementare del precedente) formula_11.\nDefinizione.\nUna definizione matematica rigorosa di simplesso si basa sulle nozioni di inviluppo convesso e di punti in \"posizione generale\".\nIn uno spazio vettoriale, formula_12 punti formula_13 sono in \"posizione generale\" se i vettori \nsono linearmente indipendenti. Analogamente, sono in posizione generale se il pi\u00f9 piccolo sottospazio affine che li contiene ha dimensione formula_15.\nUn simplesso \"n\"-dimensionale \u00e8 l'inviluppo convesso di formula_16 punti formula_17 in posizione generale in uno spazio euclideo formula_18. Gli formula_16 punti sono i vertici del simplesso, che \u00e8 spesso indicato con\nLo spazio euclideo ha necessariamente dimensione formula_21.\nFacce di un simplesso.\nSe formula_26 sono in posizione generale, anche formula_27 di questi punti, presi in modo arbitrario (con formula_28) sono in posizione generale; il simplesso formula_29-dimensionale da essi generato \u00e8 chiamato faccia formula_30-dimensionale dell'originario simplesso formula_1-dimensionale. In particolare, i vertici sono le formula_32-facce del simplesso.\nAd esempio, tra i 4 vertici di un tetraedro si possono individuare 4 diversi sottoinsiemi composti da 3 vertici ciascuno, corrispondenti a 4 facce triangolari.\nIn generale, il numero di formula_30-facce in un simplesso formula_1-dimensionale \u00e8 uguale al coefficiente binomiale formula_35, cio\u00e8 al numero di sottoinsiemi di formula_27 elementi di un insieme di formula_4 elementi.\nIl simplesso standard.\nIl simplesso standard formula_38 di dimensione formula_15 \u00e8 l'inviluppo convesso \ndella base canonica formula_41 di formula_42. In altre parole,\nLe formula_44 sono chiamate coordinate baricentriche di un punto nel simplesso."}
{"id": "383438", "revid": "1573940", "url": "https://it.wikipedia.org/wiki?curid=383438", "title": "John Waters (regista 1946)", "text": "Conosciuto per il suo carattere dissacrante e provocatorio verso i valori tipici americani, \u00e8 considerato uno dei nomi cardini del cinema indipendente statunitense degli anni settanta. I suoi film, oltraggiosi e blasfemi, esibiscono intenzionalmente scene giudicate \u201ctrash\u201d.\nBiografia.\nJohn Samuel Waters nasce a Baltimora nel Maryland in una famiglia cattolica di ceto medio. Figlio di Patricia Ann e John Samuel Waters, un produttore di abbigliamento antinfortunistico, cresce a Lutherville (Maryland) nei sobborghi di Baltimora. Negli anni cinquanta riceve una formazione cattolica in una scuola parrocchiale locale . Durante questi anni per\u00f2 coltiva altre passioni e, trovando molto pi\u00f9 interessanti gli effetti stupefacenti e creativi di droghe come l'LSD o i libri di Sigmund Freud e William Burroughs, si allontana dall'attivit\u00e0 parrocchiale.\nDurante gli anni sessanta, mentre \u00e8 iscritto alla Calvert Hall College High School, prende forma l'interesse di Waters per il cinema. In questo periodo inizia a conoscere i grandi lavori di Fellini, Bergman, William Castle e Russ Meyer. I suoi gusti personali per\u00f2 si scontrano con le tradizionali scelte didattiche dell'istituto e con le regole imposte dai docenti. Infatti le opere che John trova interessanti fanno parte di una lista nera di film giudicati troppo violenti, crudi o erotici per la visione da parte di minorenni.\nNegli stessi anni, oltre che con i docenti Waters inizia ad avere contrasti con la visione conservatrice della sua famiglia. Inizia anche, a coltivare un interesse verso il \"trash\" e il disgusto, un tratto caratteristico che lo influenzer\u00e0 per tutti gli anni settanta. \u00c8 affascinato dalla reazione che provoca la visione di immagini disgustose e dal divertimento dopo lo shock iniziale.\nL'incontro con Divine.\nDurante il periodo adolescenziale conosce un coetaneo del suo quartiere, Harris Glenn Milstead. Milstead \u00e8 un ragazzo in sovrappeso che ama travestirsi. Questa passione \u00e8 per\u00f2 in forte contrasto con la cultura in cui vive, e cerca di tenere nascosta la sua natura omosessuale. Milstead per\u00f2 trova in Waters una persona aperta e non contraria a quello che la societ\u00e0 giudica \"diverso\"; gli svela cos\u00ec il suo segreto ed inizia con lui un rapporto di amicizia che li legher\u00e0 per tutta la vita. Waters con il passare del tempo si affeziona sempre di pi\u00f9 al suo amico, che diventer\u00e0 la sua musa ispiratrice: soprannominato da Waters con il nome di \u201cDivine\u201d, per l'appunto divina ispiratrice, Milstead diventer\u00e0 conosciuto come la drag queen Divine.\nNel 1965 Waters frequenta l'universit\u00e0 di Baltimora e un anno pi\u00f9 tardi si trasferisce in un'altra universit\u00e0 di New York. L'esperienza nella nuova citt\u00e0 per\u00f2 dura poco, scoperto a fumare marijuana viene espulso dall'universit\u00e0 e ritorna a Baltimora. Waters decide insieme a Milstead di creare una compagnia cinematografica chiamata Dreamland Production, con la quale inizia a creare le sue prime opere spinto dalla sua grande passione e dalla sua idea del cattivo gusto.\nCarriera.\nI primi passi.\nInsieme a Divine con la sua cinepresa da 8\u00a0mm donatagli da sua nonna e dai suoi genitori, Waters inizia a girare con la sua compagnia (Dreamland Production) una serie di corti a basso costo dentro la sua abitazione. Fra questi film vi sono anche \"Hag in a Black Leather Jacket\" (1964) e \"Roman Candles\" (1966). In questi film partecipano anche Nancy Stoll, rinominata Mink Stole, l'attrice Mary Vivian Pierce e l'attore David Lochary.\nI suoi primi film sono frutto di un regista alle prime armi e principalmente una critica alla societ\u00e0 giudicata \u201cnormale\u201d ed i suoi valori. \"Hag in a Black Leather Jacket\" tratta dell'amore interrazziale, mentre \"Roman Candles\" \u00e8 un collage di varie attivit\u00e0 sessuali. Passando ad una cinepresa da 16\u00a0mm Waters gira \"Eat Your Makeup\" dove per la prima volta viene presentato Divine: il film racconta del sadismo di un uomo che costringe delle modelle a sfilare fino alla morte. Waters riesce a ottenere il permesso di proiettare i suoi primi corti nei seminterrati di alcune chiese in citt\u00e0, iniziando cos\u00ec la sua carriera da regista indipendente.\nIl suo primo lungometraggio vede protagonista Divine in un freak show chiamato \"Cavalcade of Perversion\"; la scena pi\u00f9 famosa \u00e8 quella in cui la protagonista si masturba con un enorme rosario dentro una vera chiesa, tutto all'insaputa del parroco. Il film \u00e8 girato con il solito cast della Dreamland e affiancato da una nuova attrice, Edith Massey. La reputazione di Waters inizia a farsi nota, in special modo per un incidente durante la produzione di \"Mondo Trasho\" nel quale il regista e la sua compagnia sono impegnati nel girare un film con un autostoppista nudo nel campus della John Hopkins University. L'evento caus\u00f2 l'arresto dei partecipanti con l'accusa di tentato atto osceno in luogo pubblico.\nGli ambienti cinematografici di Hollywood colta la notizia dell'evento, giudicarono Waters l'unico ad aver mai tentato di vendere delle buffonate come un prodotto cinematografico. Il film viene declassato e considerato di poco valore dalle principali compagnie cinematografiche, come del resto la maggior parte dei film di Waters. \"Multiple Maniacs\" viene invece proiettato come film di mezzanotte in 16 citt\u00e0. Il film sar\u00e0 di buon auspicio per Waters, per la sua scarcerazione e la sua collaborazione con Bob Shaye proprietario della compagnia, New Line Cinema, che dar\u00e0 inizio a una creativa collaborazione di finanziamento e distribuzione.\nIl successo.\nDue anni dopo \"Multiple Maniacs\" (1970) Waters \u00e8 impegnato nel film simbolo del suo stile \"Pink Flamingos\" (1972). Gira il film saltuariamente usando un budget di 10,000 dollari. Pubblicato nel marzo 1972 \"Pink Flamingos\" diventa un altro film della mezzanotte molto apprezzato. La trama principale vede Divine che vive in una casa mobile con la madre, il figlio e un'amica, la cui famiglia viene ritenuta dalle persone della citt\u00e0 la pi\u00f9 ripugnante famiglia del mondo. Ben presto per\u00f2 si troveranno a difendere questo titolo contro un'altra famiglia, la quale gestisce un mercato nero di neonati. Il film \u00e8 destinato ad essere ricordato per il disgusto che provoca, quando Divine nel personaggio di Babs Johnson, mangia dei veri escrementi di cane. La critica risponde con grande disgusto in tutto il mondo, dando a Waters un \u201conore\u201d distintivo del suo genere.\nDopo questo grande successo, Waters non \u00e8 sicuro che un suo successivo film avrebbe retto il confronto con \"Pink Flamingos\", giudicato il miglior film della sua carriera. Decide quindi di approfondire i suoi personali interessi. Uno fra questi \u00e8 la sua passione per il crimine, in particolare per i famosi criminali americani. Il risultato \u00e8 \"Female Trouble\" (1974) un film che vede il crimine come tema principale, con libere allusioni agli omicidi della famiglia Manson. Nel film, Divine personifica una giovane criminale in fuga, che vivendo fra furti ed espedienti, arriver\u00e0 prima a subire una violenza sessuale, dalla quale rimarr\u00e0 incinta, e poi finire la sua corsa sulla sedia elettrica. Waters da un suo personale ricordo dell'albero di Natale gira la scena pi\u00f9 famosa del film, in cui Divine uccide i suoi genitori facendo cadere un albero di Natale sopra di loro.\nIl successivo lavoro scritto e diretto da Waters \u00e8 \"Nuovo punk story\" (\"Desperate Living\", 1977). Divine sempre pi\u00f9 conosciuto e richiesto nel mondo cinematografico e televisivo, dati i suoi obblighi di apparizione, non \u00e8 disponibile per questo film. L'abituale attrice della Dreamland, Mink Stole, ricopre il ruolo di protagonista, che trasformata abilmente come una moglie di periferia, uccide il proprio marito e comincia un lungo viaggio insieme alla sua domestica. \"Nuovo punk story\" \u00e8 un classico del regista, ma il successivo \"Polyester\" (1981), un film per il quale torna a recitare Divine, segna l'inizio di un nuovo e differente stile di Waters. Il film si focalizza su una scadente vita casalinga di un'altra moglie di periferia, nelle mani di un marito rozzo e traditore. Il nuovo lavoro \u00e8 forse un segno che Waters \u00e8 diretto verso uno stile pi\u00f9 accessibile al pubblico. \"Polyester\" \u00e8 il primo film di Waters nel quale recita per la prima volta un attore ben conosciuto, l'idolo delle teenager degli anni cinquanta Tab Hunter, e diventa il primo film ad essere considerato adatto a qualsiasi et\u00e0 e mandato in prima visione nei cinema.\nPer questo film, fra una delle pi\u00f9 bizzarre tecniche cinematografiche, il regista si ispira a un personaggio del grande schermo, William Castle. Crea cos\u00ec un biglietto chiamato Odorama da grattare e odorare durante la proiezione del film. Gli odori sono quelli che si sarebbero potuti sentire nelle varie scene del film: molti odori imitavano quelli che si sentono quotidianamente, compreso l'odore delle feci.\nDopo \"Polyester\" Waters prende una lunga pausa. In questo periodo scrive un libro sulla sua vita e delle sue collaborazioni intitolato \"Shock Value\"; con questo libro torna sui propri passi, riprendendo lo stile dei suoi primi film.\nNonostante il suo scarso successo cinematografico, Waters ha comunque onorato la sua citt\u00e0 natale. Il sindaco di Baltimora William Donald Schaefer, nel 1985 dichiara il 7 febbraio giorno onorario per John Waters. \nIl regista ha occasionali esperienze da attore: recita il ruolo di un venditore di auto in una grande commedia di Jonathan Demme, \"Qualcosa di travolgente\" (1986), e sempre negli stessi anni viene pubblicata una collezione dei suoi saggi, intitolata \"Crackpot\". Il regista sembra avvicinarsi al grande pubblico. Waters per\u00f2 non perde l'interesse verso il personaggio deviato, escluso e maltrattato dalla societ\u00e0, cio\u00e8 la fonte da cui nascevano tutti i temi principali delle sue opere.\nIl nuovo stile.\nWaters trova un interesse personale che non avrebbe offeso il pubblico di Hollywood, e torna sul grande schermo con \"Grasso \u00e8 bello\" (\"Hairspray\", 1988). Scritto nel 1962, parla della dolce storia di Tracy, una ragazza in sovrappeso che tenta di diventare una ballerina nel suo variet\u00e0 televisivo preferito. Nel film Tracy subisce delle umiliazioni da una sua rivale molto pi\u00f9 bella di lei ma alla fine la ragazza riesce a trionfare ed inizia cos\u00ec a promuovere anche una campagna per la tolleranza razziale, diventando una celebrit\u00e0. Il vecchio cast della Dreamland, compresi Divine e Mink Stole, sono presenti nel film, ma questa volta il ruolo principale \u00e8 impersonato da una giovane attrice di nome Ricki Lake, Waters inserisce nel cast anche altre celebrit\u00e0, come la cantante Debbie Harry e Sonny Bono come personaggio secondario.\nCon un budget notevole e insolito per un film di Waters, oltre 2 milioni di dollari, ma comunque un film poco costoso per la casa di produzione, la New Line Cinema, \"Grasso \u00e8 bello\" \u00e8 un successo sia per la critica sia per il regista. \n400.000 dollari di budget e oltre mezzo anno vengono spesi da Waters per acquisire l'autorizzazione a utilizzare nel film, i pezzi musicali da lui desiderati, eppure, il regista rimane quasi imbarazzato di avere cos\u00ec tanto successo. Purtroppo, nel 7 marzo del 1988 poche settimane dopo la premiazione del film, Divine, che si preparava ad apparire nella principale sitcom della Fox \"Sposati... con figli\" (\"Married with Children\", 1987-1997) ha un infarto fatale. La fine dell'originario stile di Waters corrisponde in modo simbolico con la morte del suo pi\u00f9 vecchio e caro amico, e musa ispiratrice.\nNegli anni novanta Waters \u00e8 ancora ai vertici del successo. Si impegna per breve tempo in un film affiancato da un altro artista provocatorio, Johnny Depp, in un film prodotto da Ron Howard-Brian Grazer \"Cry Baby\" (1990). Il film si ispira alle opere prodotte nel 1950 alle quali il regista era molto affezionato. Il film \u00e8 un omaggio al periodo di ribellione del rockabilly ed i capelli laccati all'indietro.\nWaters nonostante lavori in uno studio cinematografico, si fa sfuggire molte occasioni, sbagliando alcune scelte di casting, tra cui l'icona del punk Iggy Pop. Anche se con qualche svista, trova dei ruoli secondari per la regina del porno teenager Traci Lords, e Patricia Hearst la nipote del gigante editoriale William Randolph Hearst e molti altri personaggi famosi. \n\"Cry Baby\" \u00e8 un'ambizione che per\u00f2 Waters non riesce a vendere, ma come molti altri film, ha successo solamente molto tempo dopo.\nWaters per aver concesso il ruolo in \"Cry Baby\" a Jonny Depp, successivamente appare nella serie tv della Fox \"21 Jump Street\" (1987-1991) dove Jonny Depp \u00e8 protagonista. Il regista rimane fermo per altri pochi anni prima di riprendere la carriera cinematografica.\nCon il film \"La signora ammazzatutti\" (\"Serial Mom\") girato nel 1994 riprende la satira tipica del suo stile, e le storie di periferia. Il regista con questo film ripropone un ruolo che ritiene perfetto per la sua star, Kathleen Turner che con la sua voce rauca interpreta una dolce moglie e madre di periferia che sfoga la sua rabbia con numerosi omicidi. Waters naturalmente trova un ruolo anche per Mink Stole e Patty Hearst. Il film non ha successo, n\u00e9 per la critica n\u00e9 per il guadagno, nonostante il film sia stato prodotto con un budget di 13 milioni.\nRaggiunti i 50 anni di et\u00e0 Waters lavora meno di frequente, interpretando occasionalmente qualche ruolo. Nel febbraio del 1997 Waters appare in un episodio della serie animata della Fox \"I Simpson\" (\"The Simpsons\", 1989- ), un anno pi\u00f9 tardi compare nella sitcom della NBC \"Frasier\" (1993-2004). Torna a lavorare nel cinema con il film \"Pecker\" (1998) che diventa il suo nuovo progetto dopo \"La signora ammazzatutti\". Il film abbraccia l'idea che l'eccentricit\u00e0 degli argomenti trattati da Waters, possono ora dare rilevanza al film piuttosto che metterlo in ombra.\nIl film ottiene reazioni contrastanti, nonostante \"Pecker\" racconti la vita di un fotografo adolescente, che si ritrova a lasciare la sua vita di Baltimora per rincorrere il mondo della moda di New York. Una trama semplice se confrontata con gli standard di Waters, e sicuramente non incentrata sul disgusto.\nIl ritorno alle origini.\nNel nuovo decennio, Waters fa un passo indietro nel suo stile con il film \"A morte Hollywood\" (\"Cecil B. Demented\", 2000). Anche se il film non \u00e8 cos\u00ec divertente e scioccante come i precedenti lavori, \"Demented\" \u00e8 frutto di un grande impegno da parte del regista. Nel film un gruppo di registi reazionario, capitanato da un direttore molto deciso, costringe una famosa attrice di Hollywood a recitare nei loro film di serie b. La donna anche se inizialmente costretta, passa ben presto dalla parte dei suoi rapitori. Il film fondeva il percorso della carriera di Waters con la storia di Patty Hearst. Questa volta, Waters andando oltre gli schemi ha trovato l'argomento con cui fare satira, senza disgustare il pubblico cinematografico.\nNel 2002 \"Grasso \u00e8 bello\" \u00e8 riadattato dal grande compositore Marc Shaiman. Lo spettacolo \u00e8 un grande successo e ottenne numerosi Tony Awards nel 2003.\nMa ci\u00f2 nonostante Waters non abbandona il suo stile provocatorio in favore della popolarit\u00e0. Il film \"Demented\" porta la volgarit\u00e0 di nuovo in prima linea negli interessi del regista, e nel 2004 il nuovo film \"A Dirty Shame\" conferma l'interesse del regista per il tema della volgarit\u00e0. Il film \u00e8 un altro esempio del risveglio di una periferia repressa. Waters sceglie l'attrice comica Tracey Ullman, per il ruolo di una moglie dipendente dal sesso che finisce per entrare dentro una setta locale.\nIl film non risparmia la visione di escrementi e fluidi, guadagnandosi cos\u00ec il divieto ai minori di 17 anni. Il film non ha molto successo, e conferma l'interesse di Waters verso la volgarit\u00e0, la trasgressione e la controtendenza ai valori tradizionali.\nDue decenni dopo la prima pubblicazione di \"Grasso \u00e8 bello\" la New Line produce la seconda versione del film (\"Hairspray - Grasso \u00e8 bello\") nel 2007, basato sull'adattamento musicale del film originale, dove John Travolta prende il ruolo di Edna Turnblad originariamente interpretato da Divine.\nAltre attivit\u00e0.\nWaters \u00e8 docente di \"Cinema e sottoculture\" alla European Graduate School. Ha partecipato nel ruolo di paparazzo nel quinto capitolo della saga de \"La bambola assassina\", \"Il figlio di Chucky\". \u00c8 comparso anche come ospite speciale in \"Jackass Number Two\". Nel 2007 ha prodotto la serie televisiva \"Finch\u00e9 morte non ci separi\". Ha prestato la voce al personaggio di John nell'ottava stagione de \"I Simpson\", nell'episodio \"La fobia di Homer\", come guest star. Appare in un cortometraggio in cui fuma sigarette come provocazione verso la campagna antifumo. Questo mini spot fu girato dal regista per il Nuart Theatre (a Landmark Theater) West Los Angeles, California, come apprezzamento per il cinema che mostr\u00f2 \"Pink Flamingos\" per molti anni. Il corto viene mostrato un attimo prima dei suoi film e per introdurre il film di mezzanotte \"The Rocky Horror Picture Show.\"\nWaters appare nel ruolo di un ministro in \"Blood Feast 2: All You Can Eat\" diretto da uno dei suoi idoli, Herschell Gordon Lewis; il film \u00e8 il seguito di uno dei film preferiti dal regista. \u00c8 anche un grande sostenitore dei diritti della popolazione omosessuale e del gay pride; infatti nell'occasione della visita papale a Londra, Waters ha partecipato alla manifestazione contro il Papa.\nDoppiatori italiani.\nDa doppiatore \u00e8 stato sostituito da:"}
{"id": "383440", "revid": "1632387", "url": "https://it.wikipedia.org/wiki?curid=383440", "title": "Pet Shop Boys", "text": "I Pet Shop Boys sono un gruppo musicale synth pop britannico, formato da Neil Tennant (cantante e occasionalmente chitarrista e tastierista) e da Chris Lowe (tastierista e occasionalmente anche cantante).\nLa longevit\u00e0 della loro carriera \u00e8 generalmente attribuita alla loro abilit\u00e0 di creare musica pop/dance melodica con testi intelligenti (prerogativa del genere musicale synth pop di cui sono tra i principali fautori) e uno stile originale. Il duo \u00e8 tra quelli di massimo successo nella musica pop, soprattutto in Europa; secondo il Guinness dei primati, i Pet Shop Boys sono il duo pi\u00f9 famoso e di successo sia nel Regno Unito che in tutta la storia del pop.\nAnnoverati fra gli artisti musicali che hanno venduto il maggior numero di dischi, complessivamente i Pet Shop Boys hanno venduto pi\u00f9 di 50 milioni di dischi in tutto il mondo. Dal 1985 hanno realizzato 30 album, di cui 12 in studio, da cui sono stati estratti oltre 50 singoli, piazzandone ben 39 nelle prime venti posizioni della Official Singles Chart, tra cui le quattro numero uno: \"West End Girls\", \"It's a Sin\", \"Always on My Mind\" e \"Heart\".\nNel corso della loro carriera i Pet Shop Boys hanno ricevuto diversi premi e onorificenze, fra le quali si possono citare un Ivor Novello Award, un premio della British Academy of Composers and Songwriters e il primato di essere l'unico artista musicale \"non solista\" ad aver piazzato 10 brani in cima alla classifica dance statunitense (i primi \"non solisti\" in assoluto).\nPlurinominati ai Grammy Awards e vincitori di tre BRIT Awards, nel febbraio 2009 i Pet Shop Boys hanno ricevuto il premio alla carriera per il loro straordinario contributo alla musica Outstading Contribution to Music.\nStoria del gruppo.\nPrimi anni (1981\u20131984).\nIl 19 agosto 1981 Neil Tennant e Chris Lowe si incontrarono in un negozio di elettronica, nei pressi della nota via londinese King's Road, famosa per lo shopping, nella zona di Chelsea. Avendo gli stessi interessi musicali, i due cominciarono a lavorare nell'appartamento di Tennant, situato proprio a Chelsea, e in seguito in un piccolo studio a Camden Town. In questi primi anni, sono stati creati alcuni brani come \"It's a Sin\", \"West End Girls\", \"Rent\" e \"Jealousy\". Il primo nome che il duo scelse fu West End, a causa del loro amore proprio per il West End di Londra, ma in seguito si ribattezzarono Pet Shop Boys, il cui nome deriva da alcuni amici che lavoravano in un negozio di animali domestici (in inglese, appunto \"pet shop\"), a Ealing. Tennant e Lowe spiegarono che il nome Pet Shop Boys \"suonava come un gruppo rap inglese\".\nNell'agosto del 1983, Tennant fu inviato dalla rivista \"Smash Hits\" a New York per intervistare i The Police. In quel periodo il duo era ossessionato dalle composizioni del produttore newyorkese Bobby Orlando, quindi, approfittando della situazione, Tennant decise di recarsi da questi per una cena. La leggenda vuole che, dopo aver mangiato un cheeseburger e una torta di carote, in un ristorante chiamato \"The Apple Jack\", il 19 agosto, Orlando decise di registrare un demo che Neil aveva portato con s\u00e9. Nell'aprile 1984, fu prodotta con Orlando \"West End Girls\", che divenne subito una hit nei club di Los Angeles e San Francisco. Fu una hit minore anche in Francia e Belgio ma, nonostante ci\u00f2, non ebbe un gran successo nel Regno Unito.\nLa firma con la Parlophone e \"Please\" (1985\u20131986).\nDopo lunghe negoziazioni, nel marzo 1985 i Pet Shop Boys rescissero il contratto con Orlando e ne firmarono uno nuovo con la Parlophone. In aprile, Tennant lasci\u00f2 \"Smash Hits\" e a luglio fu pubblicato il singolo \"Opportunities (Let's Make Lots of Money)\", che raggiunse inizialmente soltanto la posizione 116 nella Official Singles Chart. Il lato B del singolo, \"In the Night\", fu utilizzata come colonna sonora per una serie televisiva britannica \"The Clothes Show\".\nDopo le deludenti posizioni in classifica, nel mese di agosto il duo ritorn\u00f2 in studio per registrare nuovamente \"West End Girls\", questa volta con il produttore discografico Stephen Hague. La nuova registrazione fu pubblicata nell'ottobre 1985 e raggiunse la prima posizione nella Official Singles Chart nel gennaio 1986. Il brano conquist\u00f2 la prima posizione anche negli Stati Uniti, Canada, Finlandia, Hong Kong, Irlanda, Libano, Israele, Nuova Zelanda e Norvegia, vendendo 1,5 milioni di copie in tutto il mondo. \"West End Girls\" rimane una delle pi\u00f9 note del gruppo.\nDopo il successo di \"West End Girls\", il 24 febbraio 1986 i Pet Shop Boys pubblicarono \"Love Comes Quickly\", il quale raggiunse la posizione 19 della Official Singles Chart. Il singolo anticip\u00f2 il primo album in studio \"Please\", uscito il 24 marzo. \"Please\" diede inizio alla tradizione, poi sempre rispettata dal gruppo, di intitolare gli album con una sola parola.\nAltri singoli estratti da \"Please\" nel corso del 1986 sono stati \"Opportunities (Let's Make Lots of Money)\" (rivisitata rispetto alla versione pubblicata nel 1985) e \"Suburbia\"; nel mese di novembre fu pubblicato l'album di remix \"Disco\", il quale comprende remix provenienti dai singoli estratti da \"Please\", con l'aggiunta dei remix di \"In the Night\" e di \"Paninaro\". Quest'ultima canzone, ispirata all'omonimo fenomeno italiano, diventer\u00e0 un grandissimo successo in Italia, per il quale fu pubblicato un videoclip. Nel giugno 1986, i Pet Shop Boys annunciarono il tour europeo, successivamente annullato a causa dei costi eccessivi delle coreografie. Con oltre 1 milione e mezzo di copie vendute, \"Disco\" \u00e8 uno fra gli album di remix pi\u00f9 venduti nel mondo.\nIl successo commerciale di \"Actually\" e il film \"It Couldn't Happen Here\" (1987\u20131988).\nAgli inizi del 1987, i Pet Shop Boys ricevettero il BRIT Awards e l'Ivor Novello Award per \"West End Girls\", mentre il 15 giugno usc\u00ec il singolo \"It's a Sin\", il quale raggiunse la prima posizione nel Regno Unito. Il singolo, il cui titolo significa \"\u00e8 un peccato\" cre\u00f2 qualche problema al gruppo: la scuola frequentata da Tennant, la St. Cuthbert's Grammar School di Newcastle upon Tyne, lo redargu\u00ec pubblicamente (il pezzo conteneva alcuni versi, nella seconda strofa, che in pratica furono letti come un'accusa diretta nei confronti della scuola stessa, la quale, stando alle parole di Tennant, non avrebbe saputo svolgere correttamente la sua funzione didattica ed educatrice: \"At school they taught me how to be/So pure in thought, in words and deeds/They didn't quite succeed\"; i versi significano infatti: \"A scuola mi hanno insegnato come essere/Purissimo nei pensieri, nelle parole e negli atti/Non \u00e8 che ci siano riusciti poi cos\u00ec tanto...\"). Jonathan King inoltre accus\u00f2 il duo di aver plagiato la canzone di Cat Stevens intitolata \"Wild World\". Da parte loro, i Pet Shop Boys citarono King e vinsero la causa, devolvendo i proventi in beneficenza. Il videoclip di \"It's a Sin\" rappresent\u00f2 invece la prima collaborazione del gruppo con il regista Derek Jarman.\nIl 10 agosto venne pubblicato il secondo singolo \"What Have I Done to Deserve This?\". Composta insieme ad Allee Willis e con la partecipazione della cantante Dusty Springfield, la canzone ottenne un buon successo, ma fermandosi alla seconda posizione della Official Singles Chart e della Billboard Hot 100. La canzone era originariamente prevista per l'inserimento in \"Please\", ma il duo, non essendo riusciti ad assicurarsi la disponibilit\u00e0 della Springfield all'epoca, erano restii a registrare il pezzo con altre cantanti, nonostante le pressioni della casa discografica, che sembrava credere molto nelle potenzialit\u00e0 del brano. Alla fine, nel 1986, il manager della Springfield contatt\u00f2 i Pet Shop Boys subito dopo l'uscita dell'album \"Please\" e, verso la fine dell'anno, la cantante si rec\u00f2 a Londra per registrare il brano con loro. Fu la prima traccia registrata per il secondo album del duo. Ai Pet Shop Boys era stato detto che la Springfield era una persona molto \"difficile\" con cui lavorare, oltre al fatto che, secondo il parere di molti, aveva ormai perso la voce; nonostante tutto, la sua esecuzione vocale mise tutte le chiacchiere a tacere, dando invece inizio ad una prolifica collaborazione che dur\u00f2 fino alla fine del decennio. \"What Have I Done to Deserve This?\" ottenne un notevole successo a livello mondiale, dando non solo una svolta alla carriera ormai in stallo della Springfield, ma port\u00f2 anche alla realizzazione del suo album del 1990 \"Reputation\", quasi interamente prodotto dagli stessi Tennant e Lowe. Il duetto rappresent\u00f2 anche la prima di una lunga serie di collaborazioni con musicisti rinomati, che hanno scandito l'intera carriera dei Pet Shop Boys.\nSempre nel mese di agosto, i Pet Shop Boys presero parte al programma televisivo britannico \"Love Me Tender\" su ITV, per la commemorazione del decimo anniversario della morte di Elvis Presley. Fu in questa occasione che venne chiesto loro di eseguire una delle canzoni di Presley da loro preferite. La scelta si restrinse presto a due brani: \"Baby Let's Play House\" e \"Always on My Mind\", di cui alla fine venne scelta la seconda. \"Always on My Mind\" sal\u00ec alla prima posizione\nIl 7 settembre usc\u00ec il secondo album \"Actually\", seguito dal singolo \"Rent\" a ottobre. La traccia di chiusura \"King's Cross\", si rivel\u00f2 un brano profetico, in quanto a novembre dello stesso anno scoppi\u00f2 un devastante incendio proprio nell'omonima stazione della metropolitana londinese (il testo conteneva un paio di versi che recitavano: \"Dead and wounded on either side/You know it's only a matter of time\", cio\u00e8 \"Morta e ferita da entrambi i lati/Sai che \u00e8 solo una questione di tempo\"). Il quotidiano britannico \"The Sun\" tent\u00f2 in tutti i modi di far s\u00ec che la canzone venisse pubblicata come singolo di beneficenza, ma i Pet Shop Boys non furono d'accordo per rispetto alle vittime e alle loro famiglie e il singolo non usc\u00ec mai.\nVerso la fine del 1987, il duo inizi\u00f2 a lavorare a un film della durata di un'ora, con la relativa colonna sonora composta dalle tracce di \"Actually\". Lavorando con il regista Jack Bond, la breve pellicola divent\u00f2 presto un film a tutti gli effetti, intitolato \"It Couldn't Happen Here\" (il titolo deriva dall'omonima traccia che il duo compose insieme al maestro Ennio Morricone), con Barbara Windsor, Joss Ackland e Gareth Hunt come protagonisti. Il film usc\u00ec nelle sale nel 1988 e ottenne reazioni miste. Delle scene tratte dalla pellicola furono utilizzate per il videoclip di \"Always on My Mind\", pubblicato come singolo il 30 novembre e raggiungendo la prima posizione della Official Singles Chart.\nIl 1988 inizi\u00f2 con un'altra collaborazione: il gruppo di Patsy Kensit, gli Eighth Wonder, che avevano gi\u00e0 avuto una numero 1 in Italia con il brano \"Stay with Me\", dopo la riduzione a quartetto non aveva ottenuto alcun successo maggiore nella madrepatria. Cos\u00ec i Pet Shop Boys scrissero e produssero per il gruppo il brano \"I'm Not Scared\". Pubblicata come singolo, il pezzo non solo divenne il primo grande successo britannico, ma anche il singolo pi\u00f9 famoso in assoluto al livello internazionale sia per Patsy Kensit che per gli Eighth Wonder. I Pet Shop Boys inserirono la loro personale \"extended version\" del brano (contenente una strofa di testo in pi\u00f9) sul loro album successivo, \"Introspective\", uscito in seguito nel corso dell'anno.\nNel mese di marzo 1988 venne pubblicato il quarto ed ultimo singolo estratto da \"Actually\", \"Heart\". La versione pubblicata per il commercio si trattava di una versione leggermente differente da quella originale e fu il quarto (ed ultimo) singolo ad aver conquistato la numero uno nella Official Singles Chart. Il relativo videoclip, diretto da Jack Bond, consisteva in un breve remake della storia di Dracula (interpretato dal famoso attore Ian McKellen) che, nella finzione, ruba la moglie a Neil Tennant proprio il giorno del matrimonio. L'ironia che alimentava il video era palpabile, dato che McKellen si era gi\u00e0 dichiarato omosessuale addirittura negli anni settanta.\nNel documentario \"About Pet Shop Boys\", trasmesso nel 1996 da BBC Radio 1, Tennant fece notare che questa fase prolifica della carriera dei Pet Shop Boys si concluse nel 1988: infatti, il 12 settembre di quell'anno il gruppo pubblic\u00f2 il singolo \"Domino Dancing\", e nel documentario Neil racconta la sua cocente delusione nell'apprendere che il singolo non riusc\u00ec ad andare oltre la settima posizione della Official Singles Chart e la sua sensazione era che il periodo di maggiore successo del duo si era ormai concluso e che, da allora in poi, non solo sarebbe stato difficile ripeterlo, ma sarebbe stata una vera e propria sfida anche solo mantenere il successo.\nPrimi tour, \"Introspective\" e \"Behaviour\" (1988\u20131992).\nDopo il singolo apripista \"Domino Dancing\", il 10 ottobre 1988 vide la luce anche il terzo album del duo, anche se in realt\u00e0 si trattava di un altro mini-album con 6 brani, intitolato \"Introspective\". Di l\u00ec a poco sarebbe stato segu\u00ecto dai nuovi singoli, entrambi prodotti prodotti da Trevor Horn, intitolati \"Left to My Own Devices\" e \"It's Alright\" (quest'ultima pubblicata nel 1989). In Giappone usc\u00ec invece un'edizione alternativa di \"Introspective\", intitolata \"In Depth\", che presentava alcune varianti nella tracklisting. Nel 1989 parte anche il primo tour dei Pet Shop Boys, il MCMLXXXIX Tour, che li vedr\u00e0 esibirsi a Hong Kong, in Giappone e in Gran Bretagna. Il tour si avvaleva di idee curiose e scenografie spettacolari, realizzate grazie al successo e che non avrebbero potuto vedere la luce nella primissima fase della carriera del duo. L'esibizione registrava anche il ritorno di Derek Jarman alla regia: il regista realizz\u00f2 infatti diversi filmati, che venivano proiettati durante i vari spettacoli (alcuni racchiusi nella opera videografica Highlights del 1990.\nIl 24 settembre 1990 esce \"So Hard\", primo estratto dal quarto album (che sarebbe uscito il 22 ottobre dello stesso anno) dei Pet Shop Boys, intitolato \"Behaviour\". L'album viene registrato a Monaco di Baviera, in Germania, e si avvale della produzione di Harold Faltermeyer. L'album si differenzia molto dagli album precedenti, nonostante non voglia rappresentare deliberatamente un drastico cambio di rotta rispetto ai dischi precedenti: la sua struttura musicale \u00e8 molto pi\u00f9 rilassata nei ritmi e presenta dei testi molto pi\u00f9 riflessivi e poetici. La canzone di apertura \u00e8 costituita da un pezzo che diventer\u00e0 presto uno dei brani preferiti dai fans, \"Being Boring\", il quale fu estratto come secondo singolo dopo \"So Hard\". Entra nella Top20 (esattamente alla posizione Numero 20) e, seppur non sia un cattivo piazzamento, all'epoca \"Being Boring\" fu il singolo con la posizione pi\u00f9 bassa mai raggiunta dal duo nella Official Singles Chart. La canzone, che molti interpretarono come un brano sulla malattia del secolo, l'AIDS, prende in realt\u00e0 le mosse da una citazione di Zelda Fitzgerald, che nell'originale in inglese suona: \u00ab...she refused to be bored chiefly because she wasn't boring\u00bb, e che in italiano si pu\u00f2 tradurre come 'lei si rifiutava di annoiarsi principalmente perch\u00e9 non era noiosa', da cui il titolo \"Being Boring\", che significa appunto \u00abessere noiosi\u00bb. Il videoclip si avvale della regia di Bruce Weber, fotografo che ha realizzato numerose pellicole. All'epoca, il duo aveva ormai licenziato il manager Tom Watkins, a cui era subentrata invece Jill Carrington.\nNel mese di marzo del 1991 esce un singolo doppio lato A, costituito da \"How Can You Expect to Be Taken Seriously?\" (proposta in versione nettamente diversa da quella inclusa in \"Behaviour\"), abbinato a \"Where the Streets Have No Name (I Can't Take My Eyes Off You)\" (un medley fra la cover di \"Where the Streets Have No Name\" degli U2 e il ritornello di \"Can't Take My Eyes Off You\" di Frankie Valli/Four Seasons). Subito dopo questo nuovo doppio singolo, \u00e8 la volta del primo tour mondiale del duo, il \"Performance Tour\", che, partendo da Tokyo l'11 marzo 1990, ha toccato anche: Stati Uniti d'America, Canada, Francia, Belgio, Germania, Danimarca, Svezia, Finlandia, Cecoslovacchia, Austria, Ungheria, Jugoslavia, Svizzera, Italia, Spagna, Paesi Bassi, Irlanda e, ovviamente, il Regno Unito. Il set dei concerti viene realizzato da David Alden e David Fielding, responsabili di parecchie scenografie per la London Opera.\nPrima di prendersi una meritata pausa nel 1992, i Pet Shop Boys pubblicarono, nel 1991, una esaustiva raccolta, intitolata \"\"'. La raccolta conteneva 18 tracce, tra cui i due nuovi singoli, \"DJ Culture\" e \"Was It Worth It?\". Nonostante la pausa, i Pet Shop Boys continuarono a collaborare con musicisti di fama mondiale: tornarono a lavorare con Dusty Springfield, di cui produssero i singoli \"Nothing Has Been Proved\" (un brano scritto per la colonna sonora del film Scandal, incentrato sullo scandalo politico britannico, noto come Affare Profumo) e \"In Private\". Il duo produrr\u00e0 in seguito met\u00e0 del nuovo album solista della Springfield, \"Reputation\" del 1990. Nel 1989, i Pet Shop Boys erano gi\u00e0 stati invitati a scrivere e produrre quasi un intero album per la leggendaria Liza Minnelli. Dal disco, intitolato \"Results\", verranno estratti quattro singoli, tra cui la hit costituita da \"Losing My Mind\" (una cover del brano di Stephen Sondheim poi rifatta personalmente dal duo e inserita sul lato B dell'ultimo singolo tratto da \"Behaviour\", \"Jealousy\", in due differenti versioni).\nNeil Tennant collaborer\u00e0 anche con Bernard Sumner e Johnny Marr, con i quali former\u00e0 la band degli Electronic, realizzando un album e alcuni singoli. Il primo lavoro pubblicato fu il singolo \"Getting Away with It\", co-prodotto e scritto con la collaborazione di Neil, del 4 dicembre 1989. Successivamente, nel 1991, anche Chris Lowe prender\u00e0 parte al progetto Electronic, collaborando al brano \"The Patience of a Saint\", brano inserito anche nell'album di debutto del 1991. Infine, nel 1992, Tennant metter\u00e0 anche la sua esperienza di cantante solista a disposizione del progetto, registrando la traccia vocale per il singolo forse pi\u00f9 famoso degli Electronic, \"Disappointed\" (non incluso sull'album, ma tratto dalla colonna sonora per il film \"Cool World\"). Inoltre, un remix di \"So Hard\", realizzato dal noto duo di musica elettronica KLF, viene pubblicato come singolo indipendente: per la realizzazione di tale remix, i KLF chiesero a Neil di tornare negli studio di registrazione per ri-registrare nuovamente la sua traccia vocale per quel pezzo.\nNel 1991, i Pet Shop Boys fondano l'etichetta musicale Spaghetti Records, con la quale producono la colonna sonora per il film del The Crying Game (il pi\u00f9 grande successo raccolto dall'etichetta). Il brano portante \u00e8 costituito dall'omonimo brano \"The Crying Game\", interpretata dalla voce soul di Boy George (in una delle sue migliori interpretazioni in assoluto, con cui torna al successo negli USA), prodotta e suonata dai Pet Shop Boys (inconfondibili i cori di Neil sul finale del brano). L'etichetta arruol\u00f2 anche altri artisti, tra cui il cantante scozzese Cicero, The Ignorants e Masterboy.\n\"Very\", \"Alternative\" e il Discovery Tour (1993\u20131995).\nNel giugno 1993, i Pet Shop Boys ritornano prepotentemente nella classifica britannica dei singoli con \"Can You Forgive Her?\", il cui titolo deriva dal romanzo omonimo di Anthony Trollope. Il nuovo brano raggiunge la settima posizione nella Official Singles Chart, mentre il videoclip, uno dei loro pi\u00f9 riconoscibili, presenta il duo in vestiti attillati, rigorosamente color arancione, e lunghi cappelli a punta, quelli che contraddistinguevano i cosiddetti \u00abasini\u00bb o \u00absomari\u00bb nella scuola di un tempo, in un mondo di immagini generate al computer. Il tema viene portato avanti col singolo successivo, \"Go West\", cover del pezzo dei Village People, che arriva fino al numero 2 in Gran Bretagna, accompagnato da un altro video realizzato al computer, stavolta ispirato all'Unione Sovietica.\nIl 27 settembre esce il quinto album di studio del duo, \"Very\", l'unico dell'intera discografia a raggiungere la prima posizione nella classifica britannica degli album. Co-prodotto dai Pet Shop Boys e da Stephen Hague, che aveva gi\u00e0 prodotto per loro l'album di debutto, \"Please\", per poi passare a produrre altri gruppi, tra cui New Order ed Erasure), il disco genera diversi altri singoli: \"I Wouldn't Normally Do This Kind of Thing\", \"Liberation\" e \"Yesterday, When I Was Mad\", tutti accompagnati da video che continuano il tema computerizzato, che raggiunge l'apice con la clip di \"Liberation\", quasi del tutto priva di elementi reali. Tutti questi videoclip vengono diretti da Howard Greenhalgh, che continuer\u00e0 a lavorare con i Pet Shop Boys per tutto il decennio successivo. \"Very\" esce anche in edizione limitata, insieme a un album extra, intitolato \"Very Relentless\" e contenente sei nuovi brani dance, contraddistinti da un tono generalmente pi\u00f9 cupo rispetto alla giovialit\u00e0 di \"Very\".\nNel 1994, i Pet Shop Boys si offrono di remixare il singolo della band dei Blur, anche loro sotto contratto con la Parlophone, \"Girls &amp; Boys\". Il remix diventa un grande successo nelle discoteche di tutta Europa e d\u00e0 inizio a una tradizione sporadica che vedr\u00e0 i Pet Shop Boys remixare pezzi di altri artisti. Sempre nel 1994, il duo realizza il singolo di beneficenza della Comic Relief per quell'anno, \"Absolutely Fabulous\". Il brano nasce quando Tennant e Lowe sperimentano in studio con dei campionamenti tratti dall'omonima sitcom della BBC Absolutely Fabulous. I due hanno intenzione di ricavarci un singolo, per cui contattano le attrici della serie, Jennifer Saunders e Joanna Lumley, suggerendo la pubblicazione per beneficenza (la Saunders aveva gi\u00e0 partecipato a un altro singolo per la Comic Relief, \"Help!\", cover dei Beatles realizzata da Bananarama e Lananeeneenoonoo, in cui queste ultime rappresentavano una parodia delle prime, con la Saunders in prima linea). Il brano viene realizzato sotto lo pseudonimo di \"Absolutely Fabulous: produced by Pet Shop Boys\" e, nonostante il grande successo che riscuote, Tennant e Lowe non lo considerano come un brano dei Pet Shop Boys, al punto da non includerlo nella loro ultima raccolta di successi, il doppio CD intitolato \"\" del 2003. Il video che accompagna il singolo \u00e8 composto da spezzoni della sitcom e da nuovi filmati, appositamente girati per l'occasione, che vedono Tennant e Lowe alle prese con i personaggi della serie, Edina (la Saunders) e Patsy (la Lumley).\nIl 12 settembre, i Pet Shop Boys pubblicano il loro secondo album di remix, vero e proprio s\u00e9guito del primo \"Disco\" e coerentemente intitolato \"Disco 2\". L'album comprende i remix dei singoli estratti da \"Very\", legati insieme in un unico lungo megamix realizzato da Danny Rampling. Quindi, a ottobre, il duo parte per il nuovo \"Discovery Tour\", che tocca i paesi fino ad allora mai visitati: Singapore, Australia, Porto Rico, Messico, Colombia, Cile, Argentina e Brasile. L'anno seguente, nel 1995, viene pubblicato \"Alternative\", una raccolta di tutti i loro b-side dal 1985 al 1995. La compilation ottiene un enorme successo fra i fan dei Pet Shop Boys e riesce addirittura a classificarsi al secondo posto nella Official Albums Chart. Per la promozione di questa raccolta, i Pet Shop Boys producono una nuova versione del brano \"Paninaro\" (b-side di \"Suburbia\" del 1986). Il singolo viene ribattezzato \"Paninaro '95\" e si basa sulla relativa versione \"live\" eseguita durante il \"Discovery Tour\".\n\"Bilingual\" (1996\u20131998).\nNel novembre 1995, Neil Tennant vede David Bowie dal vivo al Wembley Stadium. I due si incontreranno poi nel backstage dove, parlando dell'album di Bowie \"1.Outside\", Tennant rivela che la sua traccia preferita \u00e8 \"Hallo Spaceboy\". Scherzando, David dice che i Pet Shop Boys dovrebbero proprio fare un remix di quel brano e una settimana dopo telefona a Neil chiedendogli di farlo sul serio. La nuova versione viene completamente riregistrata, con Tennant che realizza i cori, aggiungendo inoltre al pezzo dei versi supplementari, tratti dal testo del primissimo successo di Bowie, la celebre \"Space Oddity\". Il singolo esce il 9 febbraio 1996 e riscuote un gran successo: i Pet Shop Boys eseguiranno il brano, insieme a David Bowie, ai BRIT Awards e su Top of the Pops.\nAd aprile i Pet Shop Boys pubblicano un nuovo singolo, \"Before\", come anticipazione del loro prossimo album. Il singolo raggiunge il numero 7 nella classifica britannica dei singoli. In quello stesso mese, nell'album \"Wildest Dreams\", Tina Turner pubblica anche una traccia scritta proprio dai Pet Shop Boys e intitolata \"Confidential\". Ad agosto i Pet Shop Boys escono con un secondo nuovo singolo, prima dell'album in imminente uscita: il pezzo si intitola ed \u00e8 una canzone ispirata ai ritmi latino-americani, come traspare gi\u00e0 dal titolo in portoghese (il sottotitolo rappresenta una traduzione libera del titolo (\"Se la vita \u00e8\") in inglese: \u00abcos\u00ec \u00e8 la vita\u00bb, adattamento della celebre espressione francese \u00abc'est la vie\u00bb. La traduzione corretta in portoghese avrebbe dovuto essere: \u00ab\u00c9 assim que a vida \u00e9\u00bb). Il brano contiene un campionamento di batteria da una canzone intitolata \"Estrada da paix\u00e3o\", del gruppo brasiliano degli Olodum. Il sesto album di inediti di studio dei Pet Shop Boys viene pubblicato a settembre e, coerentemente intitolato alla stregua dell'ultimo singolo, si intitola \"Bilingual\".\nA dicembre del 1996 il solo Neil compare dal vivo con la band Suede, cantando la loro canzone \"Saturday Night\", in duetto con Brett Anderson, e \"Rent\" dei Pet Shop Boys. Entrambe le tracce, nella \"performance\" dal vivo, vengono inserite come b-side nel singolo dei Suede, \"Filmstar\", che esce nel luglio 1997. L'estate del 1997 inizia per i Pet Shop Boys con un \"tutto esaurito\" di tre settimane al Savoy Theatre di Londra, nel mese di giugno. Intitolato \"\" e promosso da una cover del brano \"Somewhere\", tratto dal musical \"West Side Story\", lo spettacolo utilizza dei filmati ripresi dall'artista Sam Taylor-Wood. Successivamente, i Pet Shop Boys torneranno a collaborare con Sam Taylor-Wood: nel 1998, quando registreranno con lei una loro versione di \"Je t'aime... moi non plus\", originariamente di Serge Gainsbourg, e nel 2003, quando realizzeranno una cover del pezzo di Donna Summer intitolato \"Love to Love You Baby\", pubblicandolo in una edizione limitata, che verr\u00e0 accreditata a Kiki Kokova (pseudonimo utilizzato dalla Taylor-Wood per il particolare progetto).\nLa restante parte del 1997 e gran parte del 1998 trascorrono scandite da una serie di date dal vivo e pubblicazioni minori (\"l'edizione speciale di Bilingual\", \"Originals\" e \"Essential\"), tra cui un album realizzato per beneficenza, contenente canzoni di No\u00ebl Coward, intitolato \"\". Il disco comprende la rilettura dei Pet Shop Boys di \"Sail Away\", insieme a brani interpretati da Elton John, i Texas, Marianne Faithfull, i The Divine Comedy, i Suede, Damon Albarn, Vic Reeves e Robbie Williams. Inoltre, Tennant co-produce anche la traccia di Robbie Williams e realizza i cori per quella di Elton John. Per Robbie, Neil eseguir\u00e0 anche i cori per il suo singolo \"No Regrets\", insieme a Neil Hannon dei The Divine Comedy. Nel frattempo, i Pet Shop Boys cambiano nuovamente manager, a causa delle dimissioni rassegnate spontaneamente dalla Carrington, a cui succede Mitch Clark, che aveva gi\u00e0 lavorato per la EMI International in qualit\u00e0 di direttore responsabile per la promozione. Sempre nel 1998 i Pet Shop Boys scrivono il brano \"Screaming\", che verr\u00e0 inserito nella colonna sonora del film \"Psycho\", remake del regista Gus Van Sant.\n\"Nightlife\" e il musical \"Closer to Heaven\" (1999\u20132001).\nIn questo periodo il duo inizia a lavorare con il drammaturgo Jonathan Harvey a un progetto per un musical in teatro. Nel 1999, molte delle tracce registrate fino ad allora finiranno sul settimo album di inediti di studio dei Pet Shop Boys, intitolato \"Nightlife\", contenente anche i singoli \"I Don't Know What You Want but I Can't Give It Any More\", \"New York City Boy\" e \"You Only Tell Me You Love Me When You're Drunk\", nonch\u00e9 un duetto con Kylie Minogue sul brano \"In Denial\" (il cui testo narra del coming out di un padre, impersonato da Tennant, che dichiara la propria omosessualit\u00e0 alla figlia, interpretata dalla Minogue). In seguito, Kylie eseguir\u00e0 questa canzone anche dal vivo, durante il suo \"Showgirl Tour\" del 2005, cantando la sua parte di un duetto virtuale, effettuato con la voce pre-registrata di Neil Tennant.\nComunque, non si tratta della prima collaborazione tra il duo britannico e la cantante australiana: nel 1994, infatti, i Pet Shop Boys avevano scritto la canzone \"Falling\", da inserire nell'album \"Kylie Minogue\". \"Falling\" prendeva spunto da un remix inedito di \"Go West\", a cui Tennant aveva aggiunto un nuovo testo. Per\u00f2, la Minogue e la sua casa discografica, insoddisfatti del sound che aveva il demo prodotto dai Pet Shop Boys, avevano invece chiesto a Farley &amp; Heller di produrre la traccia.\nIl 1999 finisce per Neil e Chris con il \"\", che continuer\u00e0 fino al 2000: stavolta, il set per il palcoscenico viene progettato dall'architetto Zaha Hadid. Il tour porta i Pet Shop Boys negli Stati Uniti, in Canada, in Giappone, in Europa e nel Regno Unito. Nell'estate del 2000 il duo prende parte anche a una serie di festival in Europa. Tra queste ultime date occorre segnalare la \"performance\" al Glastonbury Festival, dove si esibiscono sul palco principale alle 21.30 di un sabato sera, ricevendo un'accoglienza trionfale. Sempre nel 2000, i Pet Shop Boys vincono il loro terzo Ivor Novello Award, per il loro \u00abEccezionale Contributo\u00bb ('Oustanding Contribution') alla musica.\nPer tutto il 2000 il duo continua a lavorare al progetto del musical, che entra nel vivo nel mese di maggio, con una serie di workshop, la messa a punto definitiva della trama e la scelta finale delle canzoni da utilizzare per la relativa colonna sonora. Il musical, intitolato \"Closer to Heaven\", debutta all'Arts Theatre di Londra nel maggio 2001, finanziato dal Really Useful Group di Andrew Lloyd Webber. Lo spettacolo riceve sia recensioni positive che negative ma, anche se alle date inizialmente in programma ne vengono aggiunte delle altre, il musical \u00e8 costretto a chiudere i battenti prima del previsto, nell'ottobre 2001, a causa delle scarse vendite dei biglietti. All'epoca della chiusura londinese, Neil Tennant dichiara che i Pet Shop Boys sono in procinto di portare il musical in giro per l'Europa, in varie \"location\" (soprattutto in Germania, che costituisce un grosso mercato per il duo), nonch\u00e9 di esportarlo anche negli Stati Uniti, a New York. Di fatto, n\u00e9 i Pet Shop Boys n\u00e9 Andrew Lloyd Webber e il suo Really Useful Group hanno mai dato un s\u00e9guito allo spettacolo di Londra, ma nel 2005, in Australia, presso la Brisbane Powerhouse, sono state realizzate alcune \"performance\" in proposito, anche se del tutto indipendenti sia dai Pet Shop Boys che dal Really Useful Group e da Lloyd Webber.\n\"Release\" (2002\u20132005).\nDopo le fortune alterne di \"Closer to Heaven\" e le ristampe a doppio disco di \"Please\", \"Actually\", \"Introspective\", \"Behaviour\", \"Very\" e \"Bilingual\", i Pet Shop Boys ritornano in studio per iniziare a lavorare sul loro nuovo album (l'ottavo di studio). Dopo aver sperimentato diversi generi, tra cui l'hip-hop, il duo opta per un suono acustico completamente spoglio, andando esattamente agi antipodi della musica dance quasi estrema del musical. Cos\u00ec, nel 2002, Neil e Chris pubblicano \"Release\" (che vuol dire proprio \u00abpubblicare\u00bb o \u00abpubblicazione\u00bb). La maggior parte delle tracce vengono prodotte dal duo stesso e molti brani si avvalgono della chitarra di Johnny Marr, che dopo la parentesi elettronica degli Electronic sembra essere tornato al sound che rese famosi gli Smiths negli anni ottanta. Il primo estratto, \"Home and Dry\", \u00e8 accompagnato da un videoclip diretto da Wolfgang Tillmans, per lo pi\u00f9 costituito da filmati di topi, ripresi nella London Underground, la metropolitana di Londra. Il secondo singolo, \"I Get Along\", presenta invece un video girato dal fotografo Bruce Weber.\nS\u00f9bito dopo l'uscita del nuovo singolo, i Pet Shop Boys partono per un altro tour mondiale, che stavolta consiste per\u00f2 in un set acustico, ridotto all'osso, senza ballerini, coristi o costumi e scenografie elaborate. Neil e Chris si avvalgono soltanto di due chitarristi supplementari, Bic Hayes e Mark Refoy, della percussionista Dawne Adams e del loro programmatore fisso, Pete Gleadall. Il \"Release World Tour\" li porta innanzitutto in diverse universit\u00e0 del Regno Unito, anche se, ufficialmente, non si tratta del \"Release Tour\", ma di una tourn\u00e9e per tastare il terreno, coerentemente chiamata \"The University Tour\" e comprendente date che li vedono suonare nei seguenti campus: Bristol University, Keele University, University of East Anglia a Norwich, University of Teesside, Middlesbrough and De Montfort University a Leicester con due date addizionali a febbraio a Londra e a Colonia, in Germania. Il \"Release World Tour\" vero e proprio toccher\u00e0 invece i principali paesi del Nord America, dell'Europa e dell'Asia, in blocchi scaglionati di date. Una prima serie di concerti li vedr\u00e0 esibirsi in: Canada, USA, Germania, Spagna, Italia, Francia, Belgio, Paesi Bassi, Danimarca e Svezia. Una seconda serie di spettacoli li riporter\u00e0 invece nel Regno Unito, proseguendo poi in Svizzera, Giappone, Singapore e Hong Kong, per concludersi con una data in Thailandia, dove il duo suona per la primissima volta in assoluto, in una \"performance\" finale che ha luogo nella capiente Impact Arena di Bangkok davanti a 9.000 fans. Il concerto tenutosi a Bangkok viene considerato un \u00absuccesso trionfale\u00bb ('triumphant success'), come dir\u00e0 in s\u00e9guito Neil Tennant, commentando l'evento sul sito web ufficiale dei Pet Shop Boys. Sulla scia del successo della tourn\u00e9e, un terzo singolo estratto dall'album, \"London\" uscir\u00e0 soltanto in Germania, su richiesta della filiale tedesca della EMI. Anche se il singolo non verr\u00e0 mai pubblicato in Gran Bretagna, il famoso fotografo Martin Parr gira un video per la canzone e quest'ultima viene passata anche da alcune stazioni radio britanniche.\nDopo una \"performance\" dal vivo per il rinomato show di John Peel su Radio 1, la prima rete radiofonica britannica, i Pet Shop Boys pubblicano il loro terzo capitolo della \"Disco series\", appunto \"Disco 3\", che esce nel mese di febbraio del 2003. La compilation viene realizzata sulla falsariga dei due precedenti capitoli (a parte il numero progressivo che li contraddistingue), con la differenza che questo nuovo \"Disco 3\" comprende anche brani nuovi, oltre che remix di pezzi gi\u00e0 editi. Nel corso del 2003, i Pet Shop Boys lanciano due nuove etichette discografiche, la Olde English Vinyl e la Lucky Kunst, che prendono il posto della defunta Spaghetti Records, con cui avevano ottenuto insieme a Boy George il grande successo di \"The Crying Game\" nel 1992. La Olde English Vinyl debutta con \"Hooked on Radiation\" della band degli Atomizer, a cui segue \"Jack and Jill Party\" di Pete Burns nel 2004, mentre la Lucky Kunst ha finora realizzato un unico prodotto: la citata cover del noto pezzo disco music di Donna Summer, \"Love to Love You Baby\", nella versione di Kiki Kokova, lo pseudonimo utilizzato da Sam Taylor-Wood. Neil e Chris remixano anche \"Walking on Thin Ice\" di Y\u014dko Ono, sempre nel 2003, e \"Mein Teil\" della band tedesca industrial metal dei Rammstein nel 2004. Nello stesso periodo, avviene anche l'ennesimo cambio di manager, con l'arrivo di David Dorrell e la partenza di Clark. Il 20 ottobre 2003 i Pet Shop Boys ricevono il premio World Awards, consegnato loro da Mikail Gorbaciov, per essersi contraddistinti nel campo delle arti e della musica mondiale.\nIl prolifico 2003 si conclude con la pubblicazione di un secondo, doppio greatest hits, uscito nel mese di novembre. L'album viene intitolato ', ma \u00e8 comunemente noto soltanto come \"PopArt\", dai nomi dati alle due parti: \"Pop\" per il disco contenente i brani pi\u00f9 commerciali e, appunto, strettamente pop, e \"Art\" per quello che include i pezzi ritenuti pi\u00f9 sperimentali e creativi. La doppia raccolta non contiene n\u00e9 \"Absolutely Fabulous\", il pezzo di beneficenza realizzato per la Comic Relief nel 1994, che, come accennato, il duo non considera come un singolo dei Pet Shop Boys, n\u00e9 \"Was It Worth It?\", che costituiva invece uno dei due inediti sulla precedente compilation, ' del 1991, mentre per il resto la nuova collection comprende ogni singolo di successo del duo, nonch\u00e9 due nuovi brani, \"Miracles\" e \"Flamboyant\", entrambi estratti come singoli per promuovere la raccolta. Oltre a tutto ci\u00f2, i Pet Shop Boys scrivono una canzone intitolata \"Love Life\" e la consegnano agli Alcazar, i quali la pubblicano come singolo in Svezia irrompendo nella Top 10 svedese (successivamente Neil e Chris scrivono per gli Alcazar anche il brano \"Baby\").\nA settembre del 2004, i Pet Shop Boys si esibiscono in un concerto gratuito, in Trafalgar Square a Londra, accompagnati dalla Dresdner Sinfoniker (l'orchestra sinfonica di Dresda), realizzando una nuova colonna sonora per lo storico film muto del 1925 \"La corazzata Pot\u00ebmkin\" (\"The Battleship Potemkin\" in inglese). Seguiranno altre quattro \"performance live\" dell'opera, sempre con la Dresdner Sinfoniker, in Germania, nel mese di settembre del 2005, mentre la relativa colonna sonora, coerentemente intitolata, come l'originale in lingua, \"Battleship Potemkin\", viene pubblicata il 5 settembre 2005. Dopo aver vinto il \"Q Inspiration Award\", nel novembre 2004 i Pet Shop Boys prendono parte all'illustre concerto-tributo per il celebre produttore Trevor Horn, intitolato \"Produced by Trevor Horn\" e inserito nella nota serie di concerti reali del Prince's Trust, fondazione di beneficenza creata da Carlo d'Inghilterra, che ne \u00e8 il presidente. Il particolare concerto per Trevor Horn consiste in un festival di artisti e gruppi che hanno lavorato, nel corso della loro carriera, con il famoso produttore britannico, tra cui Grace Jones, Seal, gli ABC e i Frankie Goes to Hollywood.\nNel 2005 i Pet Shop Boys vengono scelti come gruppo principale per il concerto del Live 8 tenutosi a Mosca sulla Piazza Rossa, ricevendo un'accoglienza estremamente positiva da parte della folla convenuta nella storica location. Nello stesso anno al duo viene chiesto anche di mettere insieme il ventesimo volume della serie \"Back to Mine\", un'antologia musicale che consiste in una selezione di brani effettuata da vari artisti che sono tenuti a scegliere le proprie canzoni preferite, privilegiando in particolar modo il genere del cosiddetto chill out. La peculiarit\u00e0 del volume dedicato a Neil e a Chris, che coincide con la condizione posta dal duo per accettare l'invito, \u00e8 rappresentata dal fatto che si tratta di una doppia raccolta, in cui a Tennant e a Lowe \u00e8 stato assegnato un disco ciascuno, mentre tutti i precedenti volumi erano costituiti da un singolo disco per ciascun artista o gruppo. Il titolo del volume \u00e8 semplicemente \"\".\n\"Fundamental\" (2006\u20132008).\nI Pet Shop Boys iniziano il 2006 remixando il singolo di Madonna, \"Sorry\", pubblicato a febbraio. Il singolo raggiunge il numero 1 nel Regno Unito e il remix dei Pet Shop Boys comprende una nuova traccia vocale, costituita dai cori dello stesso Neil Tennant. Successivamente, Madonna utilizzer\u00e0 il remix del duo (compresi i cori di Neil) nella sua tourn\u00e9e mondiale del 2006, il \"Confessions Tour\", realizzato per continuare a promuovere il fortunato album.\nAd aprile, gli stessi Pet Shop Boys pubblicano un nuovo singolo, \"I'm with Stupid\", il cui testo rappresenta un commento sul rapporto tra l'allora presidente statunitense George W. Bush e il primo ministro britannico Tony Blair. Il videoclip girato per accompagnare il brano vede come protagonisti Matt Lucas e David Walliams, meglio conosciuti come l'\u00e9quipe dietro \"Little Britain\". Lucas e Walliams dipingono Tennant e Lowe facendo una parodia di due loro precedenti video, relativi ad altrettanti brani, entrambi tratti dall'album \"Very\" del 1993, e cio\u00e8 \"Go West\" e \"Can You Forgive Her?\".\nIl nono album di studio dei Pet Shop Boys, \"Fundamental\", viene pubblicato a maggio. Dopo la parentesi acustica di \"Release\", il nuovo album rappresenta un deciso ritorno del duo alle sonorit\u00e0 dance che hanno caratterizzato la maggior parte della loro produzione. Secondo una critica musicale, l'album rappresenta un \u00abritorno alle sonorit\u00e0 iniziali dei Pet Shop Boys\u00bb. Il disco \u00e8 prodotto da Trevor Horn, con cui Neil e Chris avevano gi\u00e0 lavorato nel 1988 col brano \"Left to My Own Devices\", uno dei tre singoli tratti dall'album \"Introspective\". Il nuovo album, cos\u00ec come era gi\u00e0 successo con \"Very\" nel 1993, a cui era stato allegato, per un certo tempo, il CD bonus \"Very Relentless\", esce anche in un'edizione limitata, contenente un album di remix, intitolato \"Fundamentalism\", che comprende, tra l'altro, una nuova versione di \"In Private\", originariamente scritto e prodotto per Dusty Springfield nel 1989, riproposto in duetto con Elton John, e \"Fugitive\", un inedito brano prodotto da Richard X.\nNella settimana di uscita di \"Fundamental\", Channel 4 trasmette un documentario intitolato \"Pet Shop Boys - A Life in Pop\", diretto da George Scott e prodotto da Nick de Grunwald. La trasmissione originale dura un'ora, ma nell'ottobre 2006 viene pubblicata su DVD una versione espansa di 140 minuti (quasi 2 ore e mezza). Le note interne riportano: \u00abDal loro primissimo singolo \"West End Girls\", che ha indicato il percorso che avrebbero segu\u00ecto, fino al loro status come il duo pop pi\u00f9 in vista del Regno Unito, \"A Life in Pop\" descrive ogni passo innovativo che i Pet Shop Boys hanno fatto nella loro carriera ventennale. Muovendo i primi passi dalle rispettive cittadine natali nel nord dell'Inghilterra, Neil Tennant e Chris Lowe ripercorrono il loro incredibile viaggio, a parole loro. La pellicola mostra delle \"performance\" dal vivo fino ad allora inedite, rare partecipazioni televisive (compresa la loro primissima esibizione, in Belgio, nel 1984) e interviste con illustri fans, collaboratori e colleghi, tra cui Robbie Williams, Brandon Flowers dei Killers, Tim Rice-Oxley, Jake Shears degli Scissor Sisters e il fotografo Bruce Weber. \"A Life in Pop\" rappresenta un affascinante documentario di approfondimento che traccia un resoconto dettagliato dell'ininterrotto successo dei Pet Shop Boys\u00bb\nIl secondo singolo estratto dal nono album \u00e8 \"Minimal\". Il duo gira il videoclip per questo secondo singolo a Parigi con Dan Cameron. Il brano sar\u00e0 il primo brano dei Pet Shop Boys a essere ritrasmesso dalla maggiore emittente radiofonica londinese, Capital Radio, dopo dieci anni in cui la stazione non aveva pi\u00f9 passato alcun pezzo del duo. I Pet Shop Boys iniziano il nuovo tour mondiale a giugno del 2006, in Norvegia. Lo spettacolo viene progettato dal designer teatrale britannico Es Devlin, con le coreografie di Hakeem Onibudo.\nTra il 15 giugno e il 10 settembre del 2006, i Pet Shop Boys fanno una serie di concerti in tutta l'Europa, per lo pi\u00f9 all'interno di festival vari e altre rassegne all'aperto. Tra questi concerti, sono da segnalare due date tenutesi alla Torre di Londra (il 28 e il 29 giugno) e un singolo spettacolo nella location di Thetford Forest, con la band dei Lorraine come gruppo di supporto. All'interno di questi show, sono da registrare anche alcune \"performance\" relative alla colonna sonora di \"Battleship Potemkin\", realizzate in Germania e in Spagna. Il 1\u00ba maggio 2006, \"Battleship Potemkin\" \u00e8 stata eseguita anche nel cantiere navale dello Swan Hunter, a Newcastle upon Tyne, con i Pet Shop Boys accompagnati dall'orchestra della Northern Sinfonia.\nIl 3 ottobre 2006, \"PopArt: Pet Shop Boys - The Hits\" viene pubblicata anche negli Stati Uniti. I ritardi della sua pubblicazione erano dovuti alle numerose etichette discografiche che si sono avvicendate nella pubblicazione americana dei diversi lavori del gruppo, fino a quando la Capitol Records riesce a prevalere sulle altre. Nel corso del 2006, i Pet Shop Boys collaborano con Robbie Williams al suo nuovo album, \"Rudebox\", di cui producono due tracce: una cover di \"We're the Pet Shop Boys\" (che il duo stesso ha registrato, includendo la propria versione come B-side per il singolo \"Miracles\" nel 2003) e \"She's Madonna\" in duetto con Neil Tennant, il cui testo pare parli della storia avuta da Guy Ritchie con Tania Strecker, prima della relazione che lega Ritchie con la cantante Madonna. Il 10 ottobre 2006, i Pet Shop Boys iniziano a Montr\u00e9al la tranche nord e centro-americana del nuovo tour mondiale, che li porta in Canada, negli USA e in Messico, per terminare il 16 novembre. Il 21 maggio del 2007, esce un DVD dello spettacolo realizzato a Citt\u00e0 del Messico, intitolato \"Cubism\", registrato il 14 novembre, all'Auditorio Nacional, e diretto da David Barnard che, in passato, aveva gi\u00e0 lavorato con Bj\u00f6rk e i Gorillaz, dirigendone filmati simili.\nIl 16 ottobre esce \"Catalogue\", per la casa editrice Thames &amp; Hudson, un libro di 336 pagine, scritto da Philip Hoare e Chris Heath, che tratta nel dettaglio tutta la produzione visiva del duo (le fotografie nonch\u00e9 il design relativo agli album, ai videoclip, ai tour, ai libri e alla fanzine, la rivista del fan club ufficiale), risalente al periodo compreso tra il 1984 e il 2004. Questo il commento di Neil Tennant nel libro: \u00abAll'inizio, abbiamo preso una decisione - ed \u00e8 parte del contratto con la EMI - che avremmo avuto il controllo di tutto; ovviamente, l'importanza delle canzoni era enorme, ma anche il modo di in cui venivano presentate era ugualmente importante, chiarendo subito che, riguardo al fatto di avere il controllo totale su ogni singolo meccanismo dell'ingranaggio generale, non avremmo mai cambiato idea\u00bb. I Pet Shop Boys promuovono l'uscita del libro, firmandone delle copie a Londra, a New York e a Berlino. Il 16 ottobre, viene pubblicato anche il terzo singolo tratto da \"Fundamental\": si tratta del brano \"Numb\", scritto da Diane Warren, unica traccia dell'album a non essere stata composta dagli stessi Tennant e Lowe.\nIl 23 ottobre 2006 viene pubblicato il primo album-live del duo, intitolato \"Concrete\". Originariamente avrebbe dovuto chiamarsi \"Concert\", ma all'ultimo momento si decise per \"Concrete\". Si tratta di un album che ripropone il concerto completo tenutosi al Mermaid Theatre, con la BBC Concert Orchestra e ospiti come Rufus Wainwright, Frances Barber e Robbie Williams. Il 28 agosto del 2006, una versione ridotta dello spettacolo, cosiddetta 'director's cut', va in onda su BBC 6 Music, una delle emittenti radiofoniche digitali della BBC. Il 30 ottobre 2006, presso la Bookshop Gallery nella National Portrait Gallery di Londra, viene inaugurata una piccola mostra di ritratti dei Pet Shop Boys, proseguita fino al 28 febbraio 2007. Il 7 dicembre 2006, i Pet Shop Boys ricevono la nomination per due Grammy Awards, da assegnare nel 2007, nelle categorie \u00abBest Dance Recording\u00bb ('Migliore Registrazione Dance') per \"I'm with Stupid\" e \u00abBest Electronic/Dance Album\u00bb ('Miglior Album Elettronico/Dance') per \"Fundamental\".\nI Pet Shop Boys avevano in programma di concludere il 2006 e iniziare il 2007 con una \"performance\" al \"Concert in the Gardens\" (\u00abConcerto nei Giardini\u00bb) per la festa dello Hogmanay (il Capodanno tradizionale scozzese), a Edimburgo, ma l'evento \u00e8 stato cancellato poco prima, a causa delle cattive condizioni atmosferiche. A febbraio del 2007, esce il remix, cosiddetto \u00abStars Are Blazing\u00bb, realizzato dal duo per il brano \"Read My Mind\" della band di Brandon Flowers, The Killers (il sottotitolo del remix deriva dalla frase contenuta in un verso del brano). In questo stesso periodo, i Pet Shop Boys dichiarano di essere in studio, a scrivere e incidere nuovo materiale. Tra la fine del 2006 e l'inizio del 2007, Neil Tennant prende parte in veste di produttore esecutivo alla realizzazione del nuovo album di Rufus Wainwright, \"Release the Stars\", registrato a Berlino. Neil esegue anche i cori su alcune tracce, in particolare \"Do I Disappoint You\" e \"Tiergarten\".\nI Pet Shop Boys proseguono intanto col loro tour mondiale, modificando leggermente la produzione e la scaletta. Ricominciano il 14 marzo 2007, a Rio de Janeiro in Brasile, per poi toccare Argentina, Cile, Nuova Zelanda e Australia (dove sono tra i gruppi principali all'interno del V Festival 2007), Norvegia, Estonia, Lettonia, Lituania, Germania, Svizzera, Francia, Paesi Bassi, Regno Unito, Danimarca, Irlanda, Svezia, Italia, Spagna, Belgio e Singapore. I Pet Shop Boys pubblicano il citato DVD \"Cubism\", a maggio del 2007, tramite la Warner Vision. Come accennato, il DVD ripropone uno spettacolo dal vivo, registrato all'Auditorio Nacional di Citt\u00e0 del Messico a novembre del 2006.. Il 30 giugno, i Pet Shop Boys \"suonano\" al festival gratuito \"Secondfest\", all'interno del mondo virtuale online \"Second Life\".\nL'8 ottobre 2007, i Pet Shop Boys pubblicano \"Disco 4\", l'ultimo della loro \"Disco series\". A differenza dei suoi predecessori, che erano composti per lo pi\u00f9 da remix di tracce all'epoca recenti (oppure comprendevano nuovi brani, come nel caso del penultimo \"Disco 3\"), \"Disco 4\" si differenzia per la tracklisting, che si compone per lo pi\u00f9 di remix, effettuati dai Pet Shop Boys, di lavori di altri artisti o gruppi, nel corso del decennio passato, tra cui The Killers, David Bowie, Y\u014dko Ono, Madonna, Atomizer e Rammstein. A questi si aggiungono soltanto due canzoni dei Pet Shop Boys, consistenti nei remix di due tracce entrambe tratte dall'album \"Fundamental\": \"Integral\" e \"I'm with Stupid\". La conferenza stampa ufficiale della Parlophone dichiara: \u00abIl brano \"Integral\" dei Pet Shop Boys verr\u00e0 distribuito in edizione limitata, a DJ selezionati di emittenti radiofoniche e discoteche, mentre il videoclip che accompagner\u00e0 la traccia verr\u00e0 diffuso tramite YouTube e il sito web ufficiale dei Pet Shop Boys\u00bb.\nNonostante il sito web ufficiale dei Pet Shop Boys abbia dichiar\u00f2 concluso il \"Fundamental Tour\", il duo tenne nuovi concerti a Saragozza, Barcellona, Valencia, Bucarest e Dublino. Nel 2008 i Pet Shop Boys producono il brano \"I'm In Love With A German Film Star\" per Sam Taylor-Wood, per cui avevano gi\u00e0 prodotto due brani agli inizi del 2000. Il brano esce sotto etichetta musicale Kompakt e, nonostante fu ignorato da radio e media, ottiene la prima posizione nella classifica dance inglese.\n\"Yes\" (2009\u20132010).\nDopo il lungo silenzio del 2008, sul loro sito ufficiale, Neil e Chris comunicano che hanno passato gran parte del tempo in studio a lavorare sul loro prossimo album, in collaborazione con il team di produttori Xenomania.\nDurante il mese di febbraio, oltre ad aver scritto e prodotto il singolo \"The Loving Kind\" per le Girls Aloud, i Pet Shop Boys vincono ai BRIT Awards (la pi\u00f9 importante manifestazione musicale di tutto il Regno Unito) il \"premio alla carriera e allo straordinario contributo dato alla musica\". Per celebrare l'evento, i Pet Shop Boys eseguono un medley di alcuni dei loro successi avvalendosi di due collaborazioni speciali: Lady GaGa e Brandon Flowers dei The Killers. La \"performance\" fu un successo, forte anche del fatto che eseguono un'anteprima del loro prossimo singolo che avrebbero pubblicato. La collaborazione con Lady GaGa non termin\u00f2 ai BRIT Awards: successivamente il duo remix\u00f2 il brano \"Eh, Eh (Nothing Else I Can Say)\" (remix che Lady GaGa scelse di includere nella sua compilation di remix dell'anno successivo). Il successo dei BRIT Awards fu talmente alto che l'album ', la raccolta discografica pubblicata nel 2003, rientr\u00f2 nelle classifiche inglesi. Per celebrare i 25 anni di carriera, il gruppo pubblica, in uscita con il giornale inglese Mail on Sunday, ', una compilation in uscita speciale.\nCon una attesa ormai arrivata al culmine, verso met\u00e0 marzo viene pubblicato il nuovo singolo \"Love Etc.\", che ottiene un buon successo in Europa (soprattutto in Germania) mentre negli Stati Uniti diventa l'ennesimo brano a piazzarsi in cima alla Hot Dance Club Play. Neanche una settimana dopo viene finalmente pubblicato il loro decimo album, \"Yes\", che ottiene un gran successo globale (un quotidiano statunitense dedica un articolo sui Pet Shop Boys dicendo che \"i Pet Shop Boys affermano ancora una volta la loro grandezza\"). Il successo dell'album \u00e8 talmente forte da divenire candidato ai Grammy Awards, nella categoria \"Best Electronic/Dance Album\". L'album esce anche in edizione speciale, intitolata \"Yes Etc.\", che contiene versioni dub di alcuni pezzi del nuovo album e un brano inedito, \"This Used To Be The Future\", che presenta una collaborazione con Philip Oakey dei The Human League.\nIl 1\u00ba giugno viene estratto il secondo singolo, \"Did You See Me Coming?\", il quale anch'esso si piazza in prima posizione nella classifica dance americana, attribuendo cos\u00ec ai Pet Shop Boys due primati: il titolo di \"primo ed unico gruppo con pi\u00f9 successi numeri 1 (10 brani)\" e il titolo di \"primo gruppo ad aver raggiunto quota 10 successi numeri 1\"; poco dopo i Pet Shop Boys iniziano il loro nuovo tour mondiale (ribattezzato \"\", rifacendosi al titolo di una loro canzone) che li vedr\u00e0 impegnati per tutto il 2009 e parte del 2010.\nDopo aver annunciato che il terzo singolo dell'album \"Yes\" sarebbe stato \"Beautiful People\", ma solo per il mercato tedesco, i Pet Shop Boys portano a novembre il loro \"Pandemonium Tour\" in Brasile. Per celebrare le date brasiliane del tour, solo nel mercato brasiliano viene pubblicato \"Party\", una raccolta esclusiva la quale include le loro hit pi\u00f9 famose in Brasile (alcune delle loro canzoni, fra le quali \"Being Boring\", \"Domino Dancing\", \"West End Girls\" e \"King Of Rome\" sono anche le colonne sonore di alcune soap opere brasiliane). A novembre i Pet Shop Boys collaborano con Shirley Bassey nella traccia \"The Performance Of My Life\" del suo album \"The Performance\".\nIl 14 dicembre i Pet Shop Boys pubblicano come singolo \"Christmas EP\", un doppio lato A che lancia come singoli \"All Over The World\" (contenuta nell'album \"Yes\") e \"It Doesn't Often Snow at Christmas\" (brano pubblicato per il fan club nel 1997). Va fatto notare che, contrariamente con quanto accaduto con la pubblicazione nel 1991 del doppio lato A \"How Can You Expect to Be Taken Seriously?/Where the Streets Have No Name (I Can't Take My Eyes Off You)\", \"All Over The World\" e \"It Doesn't Often Snow at Christmas\" compaiono in classifica come unico disco (\"Christmas\" appunto) e non diviso come accadde nel 1991. Per il lancio di un videoclip, ufficialmente venne pubblicato il video di \"All Over The World\".\n\"Christmas\" lascia spazio al 2010, in cui a febbraio vede la luce il loro secondo album dal vivo \"\". Il disco viene pubblicato anche in formato DVD e (come si pu\u00f2 dedurre dal titolo) contiene il concerto che il gruppo ha tenuto all'O2 Arena di Londra il 21 dicembre 2009. Dopo aver annunciato sul proprio profilo di Twitter di essere in studio per registrare nuove canzoni, i Pet Shop Boys prendono parte al Glastonbury Festival, a distanza di 10 anni dalla loro prima e ultima performance: l'organizzazione del festival ha considerato l'esibizione dei Pet Shop Boys come \"uno dei pi\u00f9 spettacolari momenti del festival di sempre\"; non solo, durante un frammento del loro tour nel Regno Unito i Pet Shop Boys portano con s\u00e9 Sophie Ellis-Bextor come special guest.\nIl 2010 vede i Pet Shop Boys impegnati in due progetti teatrali: dopo aver composto la colonna sonora dell'opera teatrale My Dad's A Birdman di David Almond, il duo si dedica a tutto campo al loro progetto di un balletto.\nDopo aver chiuso l'anno con una terza e nuova raccolta di successi per celebrare i 25 anni di distanza dalla loro prima uscita discografica intitolata \"Ultimate\", lanciata dal singolo promozionale \"Together\", i Pet Shop Boys sono imminenti per il debutto al teatro del loro balletto.\nIl balletto \"The Most Incredible Thing\", \"Format\" e \"Elysium\" (2011\u20132012).\nLa nuova decade si apre con il debutto in teatro del balletto \"The Most Incredible Thing\" il 17 marzo 2011 al Sadlers Wells di Londra, basato sulla omonima novella di Hans Christian Andersen, al quale i Pet Shop Boys erano al lavoro sin dal 2007. Durante tale periodo i Pet Shop Boys lavorarono a stretto contatto con il coreografo Javier de Frutos e l'autore Matthew Dunster. Durante le varie performance il teatro londinese fu sempre tutto esaurito e il balletto delizi\u00f2 la critica al punto che si aggiudic\u00f2 il premio \"Beyond Theatre\" ai prestigiosi Evening Standard Theatre Awards.\nDurante l'estate 2011 i Pet Shop Boys compaiono come \"special guest\" nel Progress Live 2011, il tour mondiale che i Take That intrapresero partendo dal Regno Unito. La presenza del duo nel tour dei Take That rende l'evento di rilievo, giacch\u00e9 il prestigioso giornale inglese The Guardian identific\u00f2 i Pet Shop Boys con la frase \"\u00e8 come chiedere a Michelangelo di dipingere il soffitto della cucina\". Contemporaneamente a ci\u00f2 esce una cover di \"Sub-culture\", singolo del 1985 dei New Order, reinterpretato da Stop Modernists con Chris come voce principale.\nVerso met\u00e0 novembre, attraverso il sito internet Varsity, i Pet Shop Boys annunciano che sono gi\u00e0 al lavoro per il loro undicesimo album di studio con il produttore Andrew Dawson e che per \"placare\" l'attesa dei fan avrebbe pubblicato \"Format\", la loro seconda raccolta di b-side che partonto dal 1996 al 2009, una sorta di \"Alternative\" 2, in quanto con \"Alternative\" il duo raccolse i loro b-side dal 1985 al 1995.\nDopo aver collaborato nell'album \"Out of My Hands\" di Morten Harket con il brano \"Listening\" i Pet Shop Boys pubblicano, ad agosto 2012, \"Winner\", il primo singolo del loro imminente nuovo album \"Elysium\". Il clima delle olimpiadi di Londra 2012 coinvolge anche i Pet Shop Boys i quali vengono massicciamente richiesti nelle performance musicali olimpiche; ben tre sono le loro presenze durante i giochi: una esibizione prima di una gara di tennis sul prestigioso campo di Wimbledon, la loro performance alla cerimonia di chiusura dei giochi olimpici con l'immortale \"West End Girls\" e il loro concerto alla cerimonia di chiusura delle paraolimpiadi. L'attesa per l'album cresce e i Pet Shop Boys volano a Berlino per un concerto promozionale interamente dedicato a \"Elysium\".\nContrariamente con quanto successo con \"Yes\" che vant\u00f2 una massiccia promozione e sponsorizzazione, \"Elysium\" e i suoi singoli vennero del tutto privati di sponsorizzazione e promozione da parte della casa discografica Parlophone; ci\u00f2 rende \"Elysium\" l'album con il minor rendimento in termini di successo, vendite e classifiche per i Pet Shop Boys. \"Winner\" viene del tutto ignorata nella Official Singles Chart (una sola settimana in classifica all'86\u00ba posto), venendo considerata uno dei pi\u00f9 grandi flop della ormai trentennale carriera discografica dei Pet Shop Boys; il secondo singolo \"Leaving\" fece leggermente meglio, pur rimanendo fuori dalla top 40, mentre il terzo estratto \"Memory of the Future\" non raggiunse neanche le prime 100 posizioni (per la prima volta nella carriera dei Pet Shop Boys il singolo fu pubblicato senza alcun videoclip correlato).\n\"Electric\" (2013\u20132014).\nDopo quanto accaduto con la fase \"Elysium\", i fan cominciano a pensare che l'album stesso fosse stato un vero flop per il duo; tuttavia i Pet Shop Boys annunciarono che avrebbero intrapreso a partire da marzo 2013 un nuovo tour mondiale ribattezzato Electric Tour, in virt\u00f9 del fatto che a luglio avrebbero pubblicato un nuovo album di studio, intitolato \"Electric\". L'album \u00e8 la prima pubblicazione dei Pet Shop Boys dopo l'abbandono della storica etichetta discografica Parlophone con la quale il duo aveva prodotto ogni suo singolo lavoro per quasi trent'anni. A partire da \"Electric\" il duo pubblicher\u00e0 ogni suo lavoro sotto la propria etichetta x2 la quale fa parte del gruppo Kobalt Label Services. Il disco \u00e8 stato anticipato il 1\u00ba maggio da \"Axis\" e successivamente da \"Vocal\", pubblicato il 3 giugno.\nA differenza di \"Elysium\", \"Electric\" ha ottenuto un responso positivo da parte della critica, successo confermato anche dal suo ingresso al terzo posto nella classifica britannica, il pi\u00f9 alto per un album in studio dei Pet Shop Boys dai tempi di \"Very\" (1993). Il 22 luglio, il duo ha annunciato il terzo singolo \"Love Is a Bourgeois Construct\", la cui pubblicazione \u00e8 avvenuta il 1\u00ba settembre. Il 30 settembre \u00e8 stato pubblicato il videoclip per il brano \"Thursday\"; nella stessa data \u00e8 stata annunciata anche la data di pubblicazione del brano, fissata al 4 novembre.\nApprofondimenti.\nIl successo a tutto campo.\nCome gi\u00e0 detto, i Pet Shop Boys sono fra i principali pionieri del genere synthpop oltre ad essere un duo tra quelli di massimo successo nella musica pop. In una classifica dei 10 migliori artisti del genere di tutta la storia, i Pet Shop Boys giunsero alla prima posizione con il pieno favore dei critici musicali. Nel Guinness World Record i Pet Shop Boys sono il duo pi\u00f9 famoso e di successo sia nel Regno Unito che in tutta la storia del pop. In svariati campi vengono accreditati come \"autori\", \"icone\" e \"ispirazione\".\nI Pet Shop Boys hanno avuto successo negli Stati Uniti d'America, a met\u00e0 degli anni ottanta, con \"West End Girls\". Il brano raggiunse la posizione numero 1 in classifica, conferendo a Neil Tennant il merito di essere \"il primo cantante bianco a trionfare in classifica con un brano rap\" (eccetto il ritornello, \"West End Girls\" presenta un testo leggermente in chiave rap, eseguito impeccabilmente da Tennant).\nNonostante il loro ultimo brano ad entrare nella Top 40 fu \"Domino Dancing\" (18\u00aa posizione nella Billboard Hot 100, la principale classifica americana), il duo ha continuato ad avere successo negli Stati Uniti: nel 2003 Billboard ha stilato una classifica degli artisti con pi\u00f9 hit numero 1 nella classifica dance di Billboard, e i Pet Shop Boys si piazzarono al quarto posto dietro Madonna, Donna Summer e Janet Jackson. I Pet Shop Boys hanno ben dieci singoli Numero Uno nella Hot Dance Club Play e una costante presenza in classifica sempre nelle posizioni pi\u00f9 alte.\nI Pet Shop Boys si sono impegnati in diversi tour, di cui sei furono a livello mondiale:\nNel corso di ogni tourn\u00e9e, hanno eseguito una lunga serie di concerti negli Stati Uniti, a conferma del fatto che la loro presenza negli \"States\" \u00e8 richiestissima.\nI Pet Shop Boys hanno ricevuto numerose candidature ai prestigiosi Grammy Awards, l'ultima delle quali con l'album \"Yes\" nella categoria \"miglior album dance/elettronico\". Numerose anche le candidature e le vittorie ai BRIT Awards, fra cui spicca la vittoria nel 2009 per lo \"straordinario contributo alla musica\".\nNel corso della loro carriera ben 3 dei loro album sono stati inclusi nella prestigiosa raccolta 1001 Albums You Must Hear Before You Die (letteralmente \"1001 album che devi ascoltare prima di morire\"): \"Actually\", \"Behaviour\" e \"Very\".\nIl 9 luglio 2006, a Berlino, durante la cerimonia di premiazione per l'alzata della Coppa del Mondo di calcio vinta dalla Nazionale Italiana, la loro versione di \"Go West\" fu utilizzata come colonna sonora. Sin dalla sua realizzazione, \"Go West\" \u00e8 diventata un inno calcistico per quasi tutte le tifoserie del mondo.\nNel luglio del 2007, i Pet Shop Boys hanno firmato un nuovo contratto con la Parlophone. Il comunicato stampa postato sul loro sito nell'originale in inglese (traduzione italiana in nota) \u00e8 il seguente: \"I Pet Shop Boys hanno firmato un nuovo contratto con la Parlophone Records. Neil Tennant e Chris Lowe avevano firmato il loro primo contratto con l'etichetta nel mese di marzo del 1985, rinnovandone i termini nel 1990. Il pi\u00f9 recente album dei Pet Shop Boys, \"Fundamental\", rappresenta l'ultimo lavoro realizzato secondo i termini di quel contratto\". Neil Tennant e Chris Lowe hanno commentato: \"Sono trascorsi pi\u00f9 di 20 anni da quando abbiamo firmato il primo contratto con la EMI e siamo molto contenti di continuare il nostro rapporto professionale con loro\".\nMiles Leonard, il direttore musicale della Parlophone, ha dichiarato: \u00abQuel che fanno i Pet Shop Boys \u00e8 unico nel suo genere. Continuano a essere all'avanguardia nella cultura pop, sorprendendoci costantemente ed elettrizzandoci con ogni loro mossa. Siamo estremamente lieti di averli nella nostra etichetta\u00bb.\nDopo circa 30 anni di carriera, i Pet Shop Boys hanno girato un film (\"It Couldn't Happen Here\" nel 1988), scritto e prodotto l'intera colonna sonora di un musical (\"Closer to Heaven\" nel 2001), di un film (\"Battleship Potemkin\" per il film La corazzata Pot\u00ebmkin nel 2005) e un balletto (\"The Most Incredible Thing\" nel 2011). In aggiunta a ci\u00f2, si considera anche la loro colonna sonora scritta per lo spettacolo teatrale \"My Dad's A Birdman\" di David Almond nel 2009.\nNel 2012, in occasione delle olimpiadi di Londra, i Pet Shop Boys si sono esibiti per ben tre volte durante i giochi (durante il torneo di tennis a Wimbledon e nelle due cerimonie di chiusura, rispettivamente olimpiche e paralimpiche).\nNel 2016 collaborano con Jean-Michel Jarre per la realizzazione del brano \"Brick England\" contenuto nell'album \"\".\nDinamiche di gruppo.\nLe dinamiche che sottostanno all'immagine dei Pet Shop Boys, estremamente curata, fin nei minimi dettagli, come da contratto (cfr., \"infra\", nota 6), consistono nella personalit\u00e0 di cui il duo fa puntualmente mostra in pubblico: Neil Tennant viene percepito come l'intellettuale erudito, dal linguaggio ampolloso e con una dizione pressoch\u00e9 perfetta, mentre Chris Lowe, ormai quasi sempre nascosto sotto il cappello e gli occhiali, che rappresentano i suoi marchi di fabbrica pi\u00f9 evidenti (sin dall'inizio, nel 1985), appare pi\u00f9 cristallino nell'esprimere il proprio pensiero e controllato nei comportamenti, ma allo stesso tempo casual, amante del divertimento, irriverente nei modi di fare e, a tratti, quasi scapestrato.\nLe interviste rilasciate dal duo sembrano seguire uno schema ben preciso, in cui Tennant svolge il ruolo del principale interlocutore e portavoce del gruppo, rispondendo alle domande con cura e in profondit\u00e0, occasionalmente interrotto da brevi, essenziali interventi, in genere di stampo umoristico, da parte di Lowe (il tutto pu\u00f2 essere paragonato al concetto del duo comico e le citate note interne, riportate nei libretti dei testi sulle ristampe doppie dei primi sei album del duo, sono altamente rappresentative di questo ricorrente pattern fisso, ormai assurto ad altro distintivo marchio di fabbrica di Chris e Neil).\nI Pet Shop Boys sono stati considerati anche come ostinatamente contrari alle richieste delle case discografiche, in perenne sfida verso le aspettative riposte dall'industria discografica nei loro confronti, per ci\u00f2 che concerne l'immagine commerciale, l'auto-promozione e la natura stessa della loro musica. All'inizio della carriera, il duo sembrava definirsi pi\u00f9 che altro rispetto a quel che Neil e Chris si rifiutavano di fare. Una citazione di Lowe, che risale al 1986, estratta dal programma televisivo nord-americano di notizie e intrattenimento \"Entertainment Tonight\", successivamente campionata e inserita all'interno del brano \"Paninaro\", viene spesso considerata il primo esempio di quest'atteggiamento:\nQuesto ha inoltre contribuito a formare la reputazione iniziale della band in quanto gruppo anti-rock, pi\u00f9 coerentemente in linea invece con la cultura legata alla musica dance e alla disco music (basti vedere il lato B del 1997, appropriatamente intitolato \"How I Learned to Hate Rock and Roll\", cio\u00e8 \"Come ho imparato a odiare il rock'n'roll\"). Alla fine, comunque, queste differenze si sono appianate: un processo culminato simbolicamente con il concerto del gruppo al Glastonbury Festival del 2000, che ha costituito la rivelazione dell'intero evento, durato tre giorni. Tennant ha espresso la sua gratitudine alla folla, ringraziando il pubblico per \"essere stato cos\u00ec gentile nei nostri confronti\", visto lo status di debuttanti dei Pet Shop Boys alla manifestazione, definendo il duo \"vergine per quanto riguarda le esibizioni all'interno del Glastonbury Festival\".\nImmagine e look.\nLe suddette dinamiche di gruppo hanno svolto un ruolo importante anche per quanto riguarda l'immagine pubblica del duo. All'inizio della loro ormai longeva carriera, Neil Tennant e Chris Lowe sono stati spesso accusati di assoluta mancanza di presenza scenica, dichiarando, dal canto loro, trattarsi invece di una loro personale reazione, volutamente studiata, ma del tutto spontanea, alla musica iper-spensierata che caratterizzava gruppi quali gli Wham! di George Michael e Andrew Ridgeley. Una delle prime \"performance\" pi\u00f9 tipiche dei Pet Shop Boys vedeva Chris, sullo sfondo, suonare di tanto in tanto qualche nota su una tastiera occasionale o su un sintetizzatore Fairlight, e Neil cantare, ma comunque in modo alquanto passivo, in primo piano.\nComunque, quando i due hanno incominciato ad andare in tourn\u00e9e, nel 1989, hanno subito una nuova, profonda influenza, esercitata su di loro dall'opera e dal teatro. Derek Jarman si \u00e8 occupato della \u00abmessa in scena\u00bb, il cosiddetto \"staging\", del loro primo tour, realizzando una serie di filmati, da proiettare dietro i coristi e i ballerini in costume. Nel 1991, vengono ingaggiati David Alden e David Fielding della English National Opera, a cui viene affidato il \"design\" dei costumi e la scenografia del palco, per uno show che non voleva coinvolgere o tantomeno rendere partecipe il pubblico, mettendo invece al centro di tutto l'elemento coreografico e quello scenografico. I tour successivi, per il design del palcoscenico, si sono avvalsi dell'artista Sam Taylor-Wood, dell'architetto Zaha Hadid e del designer teatrale Es Devlin (con le coreografie di Hakeem Onibudo).\nI Pet Shop Boys sono stati tradizionalmente fautori di una moda d'avanguardia, costituita da abiti fatti su misura. In alcune interviste, Tennant ha reso noti i nomi degli stilisti che hanno realizzato i suoi abiti, mentre Lowe ha spesso indossato occhiali e vestiti confezionati da Issey Miyake, St\u00fcssy e la Y-3 di Yohji Yamamoto per l'Adidas. Il modo di presentarsi al pubblico ha sempre costituito un tema d'importanza capitale per i Pet Shop Boys, tanto da inserire, fin dall'inizio, una clausola in proposito addirittura nel contratto con la casa discografica (cfr. \"infra\"), e il duo ha drasticamente \u00abre-inventato\u00bb il proprio look, almeno due volte, nel corso della lunga carriera (vedi la Very-era e la Nightlife-era).\nNel 1993, durante la promozione del loro album \"Very\", i Pet Shop Boys hanno indossato costumi coloratissimi, utilizzando la tecnologia informatica per creare un'elaborata ambientazione al computer, una moderna realt\u00e0 virtuale, in cui ricollocarsi \u00abfisicamente\u00bb: tale periodo fu soprannominato la loro \"Very-era\". Quest'idea della \u00abre-invenzione\u00bb (utilizzata anche da Madonna, che l'ha fatta sua proprio per il ritorno sulle scene, con il \"Re-Invention Tour\", dopo molti anni di assenza dalla dimensione \"live\") \u00e8 stata poi ripresa dal duo anche per la promozione dell'album del 1999, \"Nightlife\", che ha visto una radicale trasformazione nel \"look\" di Tennant e Lowe, basato stavolta sull'utilizzo di accessori vistosi, quali parrucche, occhiali e un guardaroba generalmente futuristico (fase poi ribattezzata \"Nightlife-era\").\nNel 2006, sul palco e in foto, sia Neil che Chris si sono avvalsi di abiti disegnati dal sodalizio Hedi Slimane/Dior Homme. Nel corso del loro \"\" (legato all'album \"Yes\") si sono invece avvalsi della tematica cubista, fortemente presente nella cover del loro album.\nCome accennato, il duo ha sempre nutrito un forte interesse per artwork, design e fotografia, relativamente alle varie pubblicazioni, nei vari formati, realizzate nel corso degli anni. \u00c8 stato il fotografo Eric Watson a dare un contributo fondamentale alla creazione dell'originale immagine dei Pet Shop Boys, effettuando un gran numero di fotografie e videoclip tra il 1984 e il 1991, indicato come il primo periodo di attivit\u00e0 del duo ed antologizzato nella raccolta \"\" del 1991.\nAltra particolarit\u00e0 dei Pet Shop Boys \u00e8 il criterio nell'assegnare titoli di una sola parola ai loro lavori: una vera e propria tradizione quella di assegnare ad ogni loro uscita discografica, album o raccolte o album dal vivo, un titolo composto da una parola sola.\nPer quanto riguarda il design, Neil e Chris hanno invece lavorato per lo pi\u00f9 con Mark Farrow, che ha realizzato la copertina del loro primo album per la Parlophone, \"Please\" del 1986. La collaborazione tra Mark Farrow e i Pet Shop Boys pu\u00f2 essere paragonata al tipico rapporto professionale designer/band, instauratosi, per esempio, tra Peter Saville e i New Order, o Anton Corbijn e i Depeche Mode, oppure alla lunghissima cooperazione artistica, che ha raggiunto un'estensione temporale di tali proporzioni da essere definita da molti addirittura \u00abepica\u00bb, che ha legato e, con rinnovato e ininterrotto successo, lega Simon Halfon al cantante e musicista britannico Paul Weller, nelle varie fasi dell'ormai trentennale carriera di quest'ultimo, sia come solista che all'interno di gruppi e progetti paralleli.\nLe copertine dei Pet Shop Boys sono spesso ispirate a un minimalismo evidente, tanto scarno ed essenziale quanto efficace, sia dal punto di vista del conseguimento artistico che da quello della resa commerciale, in cui la cura per il dettaglio \u00e8 a dir poco maniacale, fino a coprire particolari apparentemente secondari, quali il tipo e lo stile dei caratteri utilizzati per i titoli e le altre scritte, con pronta segnalazione di eventuali errori da parte del duo stesso, che preferisce senza alcun dubbio una spietata e immediata auto-critica piuttosto che tacere anche la minima imperfezione che non sia saltata agli occhi (si vedano, a puro titolo di esempio, le note interne nel libretto della doppia ristampa di \"Introspective\", dove Tennant menziona addirittura l'esitazione da lui avuta nel pronunciare la singola iniziale di una parola, di fatto appena percettibile nella traccia vocale del relativo brano).\nCome accennato, a ottobre del 2006, il duo ha pubblicato un libro di 336 pagine, intitolato \"Catalogue\", che raccoglie gli sforzi di Tennant e Lowe al livello di artwork, design e, naturalmente, musica. Questa retrospettiva rappresenta senza dubbio una delle antologie pi\u00f9 esaurienti che un artista possa mai desiderare di realizzare.\nLa formazione allargata, gli spettacoli dal vivo e l'utilizzo del digitale.\nIl duo utilizza un programmatore, Pete Gleadall, per controllare i computer (che, di fatto, funzionano tutti dal vivo) e suonare le tastiere, nonch\u00e9 coristi e coriste, tra cui la cantante Sylvia Mason-James, una delle coriste britanniche pi\u00f9 famose in assoluto, che collabora con i Pet Shop Boys dai primi anni novanta. In passato, Chris e Neil si sono avvalsi anche della voce di un'altra corista, Katie Kissoon, impiegando anche altri musicisti, tra cui Danny Cummings, Jodie Linscott e Dawne Adams alle percussioni, Scott Davidson e Dominic Clarke alle tastiere e alla programmazione, Mark Refoy e Bic Hayes alle chitarre, nonch\u00e9 J.J. Belle, defunto nel 2004, alle chitarre e alle percussioni. Per il del 1999-2000, il duo ha scelto il tastierista e programmatore newyorkese Peter Schwartz come direttore musicale, programmatore e tastierista. Come nei tour precedenti, le tracce in playback sono state campionate su un computer e suonate da diversi sintetizzatori e tastiere.\nRiguardo all'utilizzo dei computer e all'esecuzione degli spettacoli dal vivo, Neil Tennant ha cos\u00ec commentato nel 1991: Nella stessa intervista (realizzata da Chris Heath, per le note di copertina del DVD \"Performance\"), cos\u00ec commenta invece Chris Lowe: \nOrientamento sessuale.\nDurante gli anni ottanta, Neil Tennant non conferma n\u00e9 nega le voci riguardanti il suo orientamento sessuale. Tennant fa \"coming out\" soltanto nel 1994, in una celebre intervista per la rivista britannica \"Attitude\", che tratta apertamente tematiche gay. Chris Lowe, nel frattempo, non ha mai rilasciato dichiarazioni sul suo orientamento sessuale, nonostante abbia affermato di pensare, in un documentario radiofonico, trasmesso dalla BBC, nel 1996, che di base esisterebbe soltanto un'unica sessualit\u00e0. Molto spesso, \u00e8 stato detto che il duo sarebbe in realt\u00e0 una coppia (voce da sempre smentita): nella biografia del 1990, intitolata \"Pet Shop Boys, Literally\" (che riprende il titolo con cui \u00e8 comunemente noto il secondo album, \"Pet Shop Boys, Actually\", il cui titolo \u00e8 in realt\u00e0 soltanto \"Actually\"), Tennant ricorda che persino il loro ex manager, Tom Watkins, aveva avuto quell'impressione, per un certo periodo.\nI Pet Shop Boys sono considerati figure significative nella cultura gay, per via di alcuni brani, tra i pi\u00f9 famosi dei quali figurano senza dubbio \"Can You Forgive Her?\", \"It's a Sin\", (il cui videoclip \u00e8 stato prodotto dal regista gay Derek Jarman), \"New York City Boy\" e la cover di \"Go West\", originariamente di uno dei primi gruppi gay della storia, i Village People. Il duo ha inoltre composto una canzone su un giovane fan che passa la notte con un rapper, la cui figura si basa su quella di Eminem, intitolata \"The Night I Fell in Love\"; un brano sul \"coming out\", \"Metamorphosis\". Si ricordano anche un pezzo, inserito sull'album \"Very\", che tratta chiaramente di un approccio tipicamente gay, ma precedente al \"coming out\" di Neil e, forse non a caso, intitolato \"To Speak Is a Sin\" (\u00abparlare \u00e8 un peccato\u00bb) e il videoclip del singolo del 2012 \"Winner\" (narrante dell'ambiente transgender).\n\"Being Boring\", singolo del 1990, trattava di un'esperienza omosessuale e della devastazione portata dalla crisi legata alla diffusione dell'AIDS, anche se il soggetto l\u00ec era costituito da un amico, lo stesso che ricomparir\u00e0 successivamente nel lato B \"Your Funny Uncle\". \"Being Boring\" rimane comunque uno dei brani pi\u00f9 popolari in assoluto dei Pet Shop Boys, tanto quanto il relativo video, realizzato dal fotografo Bruce Weber, nonostante il singolo non sia arrivato oltre il Numero 20 in classifica, una delle posizioni pi\u00f9 basse da loro mai raggiunte in tutta la carriera. Nonostante tutto, Neil Tennant ha pi\u00f9 volte affermato che i suoi testi non devono essere considerati specificamente gay: molti brani sono infatti scritti da un punto di vista ambiguo e polivalente, che pu\u00f2 essere interpretato in vari modi dall'ascoltatore.\nI Pet Shop Boys hanno collaborato in studio e suonato dal vivo con molti artisti considerati icone gay e bisex, tra cui David Bowie, Elton John, Liza Minnelli, Dusty Springfield, Boy George, Melissa Etheridge, Kylie Minogue, Madonna, Pete Burns e Lady GaGa. Nel 2001, il duo ha anche tentato di mettere su una tourn\u00e9e costituita esclusivamente da musicisti gay, intitolata \"Wotapalava\", ma il progetto non \u00e8 mai andato in porto e sembra sia stato definitivamente cancellato.\nStile musicale.\nLo stile dei Pet Shop Boys \u00e8 un pop e synth pop melodrammatico e adulto, dominato dai sintetizzatori e che si imposta su basi dance. Il duo tende ad appropriarsi di melodie \"vintage\" ispirate alla vecchia musica da club e da discoteca e fa perno sul tono colto del cantante Neil Tennant. Sin dagli esordi, i Pet Shop Boys hanno reso sempre pi\u00f9 adulto e maturo il loro stile, fino ad approdare ai suoni house di \"Introspective\" (1988) al postmodernismo e alla dance di \"Very\" (1993), alle sonorit\u00e0 ispirate alla musica latina di \"Bilingual\" (1996) e al romanticismo di \"Fundamental\" (2006).\nLascito artistico.\nNel 2003, Joel Whitburn della celebre rivista \"Billboard\" (nel suo libro \"Billboard's Hot Dance/Disco 1974-2003\") ha indicato i Pet Shop Boys come il quarto artista/gruppo che ha avuto pi\u00f9 successo all'interno della classifica dance statunitense dopo Madonna, Janet Jackson e Donna Summer. Nel 2009 il loro singolo \"Did You See Me Coming?\", secondo estratto dal loro album \"Yes\", si piazz\u00f2 al 1\u00ba posto nella classifica dance americana, attribuendo cos\u00ec ai Pet Shop Boys non solo il primato di essere il \"primo ed unico gruppo con pi\u00f9 successi numeri 1 presente nella storia della classifica\" ma anche il primato di essere il \"primo gruppo ad aver raggiunto quota 10 successi numeri 1\".\nNell'ottobre del 2005 una band-tributo svedese, chiamatasi \"West End Girls\" ha pubblicato in Svezia una propria cover del brano \"Domino Dancing\" che giunse alla Numero 3 in nella madrepatria. Nel gennaio 2006 pubblicarono la loro versione di \"West End Girls\", segu\u00ecta da un album fatto interamente di cover nel mese di giugno. Tra le varie altre band-tributo dei Pet Shop Boys, sono da segnalare i britannici \"Pet Shop Noise\" di Birmingham, che si esibiscono al livello locale ormai da molti anni, e gli statunitensi \"West End Boys\" di Seattle.\nL'album di Madonna intitolato \"Confessions on a Dance Floor\", uno dei pi\u00f9 popolari mai realizzati dall'artista, pubblicato nel novembre del 2005, contiene una canzone, \"Jump\", che contiene un campionamento di \"West End Girls\" dei Pet Shop Boys. In un'intervista sul sito web \"Popjustice\", Stuart Price, produttore del disco di Madonna e grande fan dei Pet Shop Boys, ha rivelato che la traccia \"Jump\" sarebbe stata ispirata direttamente da Chris Lowe. A quanto pare, durante la registrazione del disco, Madonna avrebbe esclamato, a un certo punto: In realt\u00e0 il rapporto fra Madonna e i Pet Shop Boys ha profonde radici: la storia ha origine al 1988, con il brano \"Heart\", una delle Numero Uno storiche del duo britannico. Nelle note interne al libretto realizzato per la loro prima raccolta di successi, \"\" del 1991, Neil e Chris scrivono infatti che: Cos\u00ec, i Pet Shop Boys hanno tenuto per s\u00e9 quel brano, che, come accennato, \u00e8 arrivato fino al Numero Uno nel Regno Unito. Successivamente, nello stesso 1991, Madonna viene citata nel testo del singolo \"DJ Culture\", poco dopo il suo divorzio da Sean Penn. Cos\u00ec scrive infatti Neil Tennant nella canzone: Tennant si riferisce alla fase di \u00abre-invenzione\u00bb attraversata da Madonna all'epoca: la cantante avrebbe poi ribattezzato il suo ritorno dal vivo, dopo lunghi anni di assenza dalle scene live, proprio con la parola \"re-invention\", da cui il \"Re-Invention Tour\", ispirato dalla \"Very-era\" che il duo cre\u00f2 nel 1993.\nNel 2006 Madonna vinse ai BRIT Awards il titolo di \"miglior artista femminile\", premio presentato da Tennant stesso. In quell'occasione Madonna dichiar\u00f2 che la musica dei Pet Shop Boys \u00e8 una delle sue grandi fonti ispiratorie. Poco dopo Neil e Chris remixarono \"Sorry\", il secondo singolo estratto dall'album di Madonna: lei grad\u00ec talmente tanto il remix del duo da utilizzare la loro diversa versione durante il \"Confessions Tour\" del 2006.\nPer molti altri artisti i Pet Shop Boys sono una forte influenza: fra i tanti artisti, coloro che risentono fortemente della loro ispirazione sono Brandon Flowers (cantante dei The Killers), Tim Rice-Oxley (membro dei Keane), Gary Barlow (membro dei Take That), Stuart Price e Robbie Williams.\nL'attore David Tennant, star di \"Doctor Who\", ha preso il suo nome d'arte proprio dal cognome di Neil Tennant. Il vero cognome dell'attore \u00e8 infatti McDonald, ma aveva bisogno di un nome d'arte per la British Actors' Equity Association, l'Associazione degli Attori Britannici nota come \"Equity\", poich\u00e9 c'era gi\u00e0 un attore registrato come David McDonald.\nI singoli pi\u00f9 venduti.\nLa seguente classifica, aggiornata al febbraio 2009 in occasione della premiazione dei Pet Shop Boys ai BRIT Awards, elenca i 40 singoli pi\u00f9 venduti, a livello mondiale, dei Pet Shop Boys."}
{"id": "383441", "revid": "23390", "url": "https://it.wikipedia.org/wiki?curid=383441", "title": "Pet shop boys", "text": ""}
{"id": "383445", "revid": "119792030", "url": "https://it.wikipedia.org/wiki?curid=383445", "title": "Harvey Williams Cushing", "text": "Cushing \u00e8 stato il primo a descrivere l'entit\u00e0 patologica nota come malattia di Cushing.\nIl grande fascino e il sentimento di reverenziale rispetto verso Vesalio.\nCushing fu sempre attratto sin dall'inizio della sua carriera di studente dalla figura del grande anatomista belga Vesalio, di cui inizier\u00e0 una biografia dettagliata che non porter\u00e0 a termine a causa del suo decesso. Di Vesalio scrisse:\n\u00abDalla pubblicazione dell'opera \"De humani corporis fabrica\" quasi ai giorni nostri, la conoscenza profonda dell'anatomia descrittiva e topografica ha costituito la via principale per accedere alla professione di chirurgo, e non solo i laureati orientati alla chirurgia hanno in genere cercato di diventare prosettori nelle camere di dissezione, ma, in molte scuole, fino a poco tempo fa, spesso le cattedre di anatomia e di chirurgia erano unite. L'atteggiamento illuminato della Corte di Carlo V traspare dalla nomina di Vesalio, appena trentenne e largamente responsabile di questa tendenza a causa della sua notoriet\u00e0 e del suo reverenziale rispetto, a medico personale dell'Imperatore\u00bb.\nBiografia.\nL'infanzia.\nHarvey William Cushing nacque nell'antica Western Reserve, nella citt\u00e0 di Cleveland, Ohio, l'8 aprile 1869, decimo figlio di Henry Kirke Cushing, MD, e Betsey Maria Williams Cushing. Nacque in una delle famiglie pi\u00f9 ricche e influenti del periodo, una delle famiglie che scrissero non solo la storia degli Stati Uniti ma anche quella della medicina statunitense. Ambedue i nonni di Harvey, Cushing e Williams, parteciparono alle epiche giornate dei New Englanders per aprire le ultime frontiere dell'America ancora inesplorata. Inoltre suo nonno Cushing faceva parte della seconda generazione dei medici della famiglia, il padre di Harvey la terza, Harvey e uno dei suoi fratelli avrebbero costituito la quarta.\nI Cushing erano originari di Norfolk, in Inghilterra, ed emigrarono in America nel diciassettesimo secolo a causa dei contrasti religiosi tra puritani e anglicani, cambiando il loro cognome da McOssian in Cusheyn. Harvey ricevette un'educazione molto ferrea e rigida, di stampo presbiteriano, in cui la disciplina e il rigore erano canoni fondamentali del suo modus educandi.\nGli anni dell'universit\u00e0 a Yale.\nHarvey si iscrisse all'Universit\u00e0 di Yale, nel Connecticut, nel 1887. Di questo periodo riserv\u00f2 sempre un ottimo ricordo, legato alle molteplici esperienze fatte. In questo polo universitario Harvey si dedic\u00f2 anche alle attivit\u00e0 sportive, tra le quali il \"football\" e soprattutto il \"baseball\", divenendo un componente fondamentale della squadra di Yale. La sua permanenza nel \"campus\" del Connecticut fu di quattro anni, periodo che egli termin\u00f2 ottenendo la qualifica di A.B., \"Bachelor of Arts\", ovvero medico generico, nel 1891.\nGli anni di specializzazione a Harvard.\nNel settembre del 1891 si trasfer\u00ec a Boston, nel lontano Massachusetts, per intraprendere la specializzazione nella rinomata \"Harvard Medical School\", una delle migliori quattro degli Usa. L'anno in cui s'iscrisse Harvey vi fu un'importante riforma nell'ordinamento della scuola, ovvero la possibilit\u00e0 di estendere il percorso didattico formativo da tre anni a quattro. Ci\u00f2 che rendeva Harvard uno dei migliori poli didattici per figli di affermati medici erano non solo i nomi dei grandi professori, noti in tutti i cenacoli di medicina, quali i dottori Warren, Henry Pickering Bowditch, Holmes, Cheevers, Shattuck e altri, ma anche il rigoroso tirocinio nelle materie fondanti la medicina stessa, quali l'anatomia, la biochimica, la semeiotica e le pratiche teoretiche di medicina (tra le quali soprattutto diagnosi e prognosi). Inoltre Cushing ricorda con grande piacere nelle sue note la grande possibilit\u00e0 offertagli da questo \"college\" di mettere in pratica ci\u00f2 che studiava a lezione, scendendo nelle corsie di uno degli ospedali pi\u00f9 famosi all'epoca: il \"Massachusetts General Hospital\", fondato e sostenuto nel 1820 dalle stesse classi mediche che controllavano la parte di medicina del \"college\". In questo periodo il padre di Harvey gli impose di rispettare un rigore morale che era lontano dalla vita che Harvey aveva condotto a Yale: niente pi\u00f9 attivit\u00e0 sportiva, specialmente il \"baseball\", n\u00e9 alcool, n\u00e9 fumo, n\u00e9 alcun'altra forma di eccesso. \nHarvey inizi\u00f2 con grande entusiasmo ad appassionarsi all'istologia e alla microscopia, e soprattutto alla sala settoria, in cui passava molto tempo delle sue giornate libere. Nell'autunno del 1892 il Professor Richardson gli offr\u00ec un posto come suo assistente nella preparazione dei pazienti alle operazioni chirurgiche, e alla loro anestesia. Harvey Cushing fu uno dei precursori dell'uso dell'anestesia durante le operazioni chirurgiche, proprio perch\u00e9 senza l'uso dell'anestetico i chirurghi erano impossibilitati a operare nell'interno del corpo umano dato che il paziente non era sedato; \u00e8 da questo momento in poi che le operazioni chirurgiche sono non pi\u00f9 scandite dal tempo del \"dolore\" e della sopportazione del paziente, ma dalla durata dell'anestetico. Un'altra innovazione di Cushing fu l'introduzione dell'asepsi, ovvero un iter di procedure antisettiche che permettevano di fermare ogni tipo di infezione dovuta a contaminazione del campo operatorio.\nIl terzo anno (1894) fu un anno nefasto. Rimase tremendamente scosso dalla morte di una giovane paziente durante la somministrazione di anestetico nella fase preoperatoria, ipotizzando un eccesso di etere. In questo periodo la corrispondenza con il padre divenne pi\u00f9 cupa, la sua autocolpevolizzazione lo portava sempre di pi\u00f9 verso la depressione. Dopo due settimane passate in compagnia del cugino Eddie a l'Avana, tornato rivitalizzato a Harvard, insieme al suo collega Ernest Codman, Harvey ide\u00f2 la \"Ether Chart\", una delle prime schede anestesiologiche in cui i dottori dovevano registrare le pi\u00f9 importanti funzioni vitali del paziente, tra le quali la frequenza cardiaca e respiratoria, la temperatura corporea, i dosaggi dell'anestetico usato (etere o cloroformio), in modo che durante l'intervento chirurgico il paziente fosse continuamente tenuto sotto controllo e monitorato. In seguito al suo viaggio in Italia a Pavia, dopo aver osservato con grande ammirazione lo sfigmomanometro di Scipione Riva Rocci, aggiunse come parametro ulteriore della \"Ether chart\" la pressione arteriosa. \u00c8 in questo periodo che il cugino si ammal\u00f2 di una forte depressione e per ricambiargli il favore avuto in precedenza Harvey decise di accompagnarlo in un viaggio a Londra, viaggio molto prolifico dal punto di vista culturale proprio perch\u00e9 i due cugini si imbatterono in due magnati della medicina inglese: Thomas Barlow e Jonathan Hutchinson.\nLa laurea e gli anni di internato.\nNel 1895 si concluse il periodo universitario di Harvey Cushing, il quale ottenne la laurea in Medicina e Chirurgia col massimo dei voti e con lode. Ottenne l'internato in medicina e chirurgia al \"Massachusetts General Hospital\" di Boston, anche se ricever\u00e0 un posto per l'internato al Johns Hopkins Hospital, Baltimora, dove rester\u00e0 per quattro anni. Nonostante godesse dell'incarico di assistente del Professor William Stewart Halsted, uno dei pi\u00f9 famosi chirurghi statunitensi dell'epoca, Harvey non era soddisfatto della sua permanenza in quell'ospedale. \nMa nella nuova facolt\u00e0 di Medicina si affacciavano dei nomi importanti che segneranno sia la storia della medicina moderna statunitense che la storia della vita di Harvey Cushing: si ricordano tra loro il professor Sir William Osler, William Henry Welch e Howard Atwood Kelly. Ma soprattutto con Sir William Osler Harvey instaur\u00f2 un rapporto di reciproca stima e rispetto, e proprio grazie a sir Osler che Harvey decise di rimanere al Johns Hopkins Hospital, intraprendendo una nuova passione: collezionare pubblicazioni mediche. Nel frattempo imperversava la guerra Ispano-Americana a Cuba e Cushing ebbe l'importante occasione di redigere alcune delle sue pi\u00f9 famose pubblicazioni riguardanti le ulcere tifoidee perforanti dell'intestino. Cos\u00ec scrisse lo stesso Cushing del periodo trascorso al J.H.H. assieme al professor Halsted:\n\u00abL'ambiente al J.H.H. era abbastanza strano dopo l'esperienza compiuta al Massachusetts General. Si parlava di patologia e batteriologia, di cui sapevo cos\u00ec poco che i primi mesi passai la maggior parte del tempo da solo di notte, nella stanza riservata alla patologia chirurgica, ad osservare i campioni con un libro di testo a portata di mano [...] Dopo la situazione caotica del M.G.H.,per me era sconvolgente vedere arrivare nel padiglione G il mio nuovo capo che, quasi scusandosi, chiedeva il permesso di visitare una paziente; vederlo quindi passare un'ora a visitare una paziente affetta da cancro al seno e ricoverata da poco e poi vederlo andar via dicendo che era stanco e non sarebbe stato in grado di fare altro per l'intera giornata.\u00bb\nMa proprio da Halsted, Cushing ricevette la lezione pi\u00f9 importante della sua vita, come scrisse egli stesso:\n\u00abEssendo un nuovo venuto, il primo giorno non mi fu permesso l'ingresso in sala operatoria, nonostante dovesse essere operata una paziente del mio reparto. Quando l'operazione fu terminata, dopo quattro ore di intervento certosino del dottor Halsted, e la paziente torn\u00f2 in reparto, ero gi\u00e0 pronto con ci\u00f2 che serviva per farle riprendere i sensi e con quelle medicazioni che, quando ero allievo al M.G.H., veniva solitamente ordinato di fare ai pazienti appena operati. Il dottor Halsted entr\u00f2 in reparto proprio mentre stavo per somministrare tali medicamenti; mi ricordavo bene dalla mia esperienza di studente quanto stessero male i pazienti dopo aver subito un'operazione. Il dottor Halsted verific\u00f2 le condizioni della donna che erano ottimali: polso e respirazione regolari. Allora mi chiese: \"Cosa \u00e8 contenuto nella siringa?\" e io risposi \"Stricnina\". E il dottore prontamente mi chiese \"Secondo lei quali effetti ha la stricnina sulla paziente?\". Provenendo da una scuola dove l'apprendimento a memoria e l'ubbidienza agli ordini erano la sola regola, non seppi controbattere. Allora il dottor Halsted mi esort\u00f2 a studiare a fondo la stricnina e le sue controindicazioni, e solo allora avrei potuto somministrarla con sicurezza. Fu da quel giorno che imparai una lezione di vita che non dimenticher\u00f2 mai pi\u00f9: non fare mai nulla a un paziente se non se ne capisce il perch\u00e9\u00bb.\nGli inizi della professione e l'esperienza Europea.\nAl termine degli anni di \"residenza\" in chirurgia, agli inizi del Novecento, Harvey si trasfer\u00ec dapprima in Svizzera, a Berna, dove intraprese degli studi approfonditi sulla pressione arteriosa e intracranica, sotto l'egida protettiva e lo sguardo vigile del Professore T.Kocker (futuro Premio Nobel per la Medicina nel 1909, inventore delle pinze ematiche) e del Professor H. Kronecker, stimato fisiologo.\nDalla Svizzera si spost\u00f2 in Inghilterra a Londra, dove tenne degli incontri con Victor Horsley, e a Liverpool con Sir Sherrington, famoso neurofisiologo pioniere degli esperimenti sulla corteccia motoria dei primati, anche lui futuro premio Nobel.\nDi significativa rilevanza fu il passaggio in Italia, a Pavia per l'esattezza, dove Cushing venne in contatto con Scipione Riva-Rocci, ideatore del primo sfigmomanometro a mercurio che consentiva di misurare accuratamente la pressione arteriosa del paziente. Dato che lo strumento non aveva trovato fortuna in Europa, e Harvey ne aveva gi\u00e0 intravisto le potenzialit\u00e0 eccellenti, lo port\u00f2 con s\u00e9 a Baltimora non solo per farne riconoscere la straordinaria innovazione, ma anche per utilizzarlo durante gli interventi chirurgici come strumento di precisione per monitorare la pressione arteriosa del paziente anestetizzato.\nIl ritorno negli Stati Uniti.\nHarvey torn\u00f2 a Baltimora ufficialmente nel 1902 quando gli venne offerto il titolo di Professore Associato di Chirurgia. Decise quindi di istituire un corso di anatomia chirurgica affiancato alla costruzione di un laboratorio di anatomia e chirurgia sperimentale che soprannomin\u00f2 \"Hunterian Lab\". Fu in questo periodo che Harvey cominci\u00f2 a intravedere la sua vocazione per il sistema nervoso. Nel corso di un'autopsia a una giovane donna che soffriva di cefalee, rilev\u00f2 la presenza di una ampia cisti ipofisaria, sintomatologia che riscontrer\u00e0 in molteplici interventi. Per questo motivo inizi\u00f2 a tenere un registro dei casi che gli si sottoponevano per redigere due pubblicazioni riguardo alla ghiandola Pituitaria e gli adenomi basofili ad essa correlati.\nNel 1912 ricevette con grande felicit\u00e0 la nomina di Professore di Chirurgia all'Universit\u00e0 di Harvard, dove s'inser\u00ec nel reparto ospedaliero P.B. Brigham e continu\u00f2 la sua ricerca sui tumori.\nIl Morbo e la Sindrome di Cushing.\nLa sindrome di Cushing, nota anche come ipercortisolismo, \u00e8 una condizione patologica della ghiandola ipofisaria o pituitaria.\nL'ipofisi oltre a produrre TSH, o ormone tireotropo, FSH e LH, ormoni follicolo stimolante e luteinizzante, produce anche l'ormone adenocorticotropo o ACTH, che determina la sintesi e la secrezione molto rapida degli ormoni della corteccia surrenale (i glucocorticoidi) e stimola il metabolismo lipidico. L'aumento incontrollato nella produzione di ACTH \u00e8 causato da masse tumorali benigne a carico dell'ipofisi stessa. Ma l'aumento della secrezione di glucorticoidi pu\u00f2 essere dovuto anche a masse neoplastiche che colpiscono la corteccia surrenale o altre sedi capaci di secernere ACTH. Il merito di Cushing fu appunto quello di mettere in correlazione tali neoplasie ipofisarie con l'iperproduzione di glucocorticoidi. Secondo l'etiologia si distinguono per tanto:\nCushing descrive di persona la sintomatologia di tale malattia, dicendo:\n\u00abIl paziente aveva una testa come un pomodoro su un corpo come una patata, che ha quattro fiammiferi al posto degli arti\u00bb.\nGli anni di gloria.\nIl periodo pi\u00f9 significativo della vita di Cushing \u00e8 il decennio 1920-1930 durante il quale il chirurgo rivoluzion\u00f2 l'uso delle vecchie tecniche chirurgiche. Uno dei pi\u00f9 grandi problemi della neurochirurgia erano le copiose emorragie che rendevano impraticabili le operazioni. Harvey pose fine a questo problema inventando delle \"clip\" d'argento che tamponavano la fuoriuscita del sangue dai vasi, e nel caso ci fossero state emorragie copiose, introdusse l'uso dell'aspiratore chirurgico. Ma ci\u00f2 che lo fece passare alla storia fu l'invenzione del bisturi elettrico con la funzione coagulatrice-cicatrizzante. In collaborazione col fisico William Bowie Harvey, Cushing mise a punto uno strumento che gli permetteva di operare pazienti affetti da tumori altamente vascolarizzati, che mai nessuno in precedenza era riuscito a operare. In questo periodo la sua fama crebbe con legge esponenziale. Tutti i medici del mondo vollero conoscerlo e numerosi pazienti affetti dalle neuropatologie fino ad allora incurabili vollero suoi consulti privati. In questo periodo si annovera la nascita della fondazione Harvey Cushing Society (1931), alla quale s'iscrissero i pi\u00f9 noti neurochirurghi dell'epoca, e di notevole rilevanza fu la presentazione al Congresso Internazionale di Berna di un rapporto da lui redatto sull'incidenza della mortalit\u00e0 in sala operatoria, utilizzando le sue pionieristiche tecniche: l'incidenza si era ridotta dal 90% al 10% con l'introduzione di tali tecniche. Inoltre present\u00f2 nel 1926 una delle pi\u00f9 appassionanti biografie di un suo caro amico e mentore, la biografia di Sir William Osler che lo port\u00f2 a vincere il Premio Pulitzer per la biografia e autobiografia.\nLa nuova classificazione dei tumori e il GlioBlastoma Multiforme (GBM).\nNel 1926 Cushing e il suo ex allievo Percival Bailey collaborarono strettamente per realizzare una nuova classificazione dei tumori cerebrali che rivoluzion\u00f2 e spazz\u00f2 via il precedente metodo di catalogazione. Infatti, prima della loro osservazione, tutti i tumori endocranici ricadevano sotto la denominazione di Glioma. Gi\u00e0 Virchow, nel lontano 1867, aveva teorizzato che tali tumori originassero dal tessuto encefalico di supporto e Golgi nel 1875 dimostr\u00f2 la presenza delle cellule della nevroglia in tali gliomi. Ma Bailey e Cushing si resero conto dell'inefficacia e della confusione che tale classificazione portava e decisero di riformulare i criteri di catalogazione evidenziando una possibile relazione tra costituzione istologica della massa tumorale, decorso post-operatorio del paziente e indice di sopravvivenza: i loro studio culminarono nella creazione di dieci classi. Tale sistema di classificazione non solo ha messo in evidenza quanto la struttura citologica della massa tumorale abbia importanza vitale nella prognosi del paziente, ma anche per aver messo in risalto che \u00e8 significativa per le speranze di sopravvivenza nel decorso post-operatorio del paziente sottoposto ad intervento chirurgico. \u00c8 da tali studi che hanno preso il via tutte le ricerche istopatologiche che hanno condotto alle attuali conoscenze medico-oncologiche in ambito neurologico.\nGli ultimi anni.\nNel 1933 torn\u00f2 a Yale con la nomina di Professore di Neurologia e poi come Emerito. Nella sua carriera di medico aveva prodotto all'incirca 300 pubblicazioni, ultima delle quali sui meningiomi.\nNella sua amata New Haven, intento a redigere una biografia sulla vita di Vesalio, si spense all'et\u00e0 di settant'anni a causa di un infarto miocardico.\nLa sua eredit\u00e0.\nIn famiglia Harvey port\u00f2 lo stesso clima rigido e permeato di disciplina nel quale era cresciuto. All'et\u00e0 di trentuno anni si spos\u00f2 con Katharine Stone Crowell, sua storica amica di infanzia di Cleveland, dalla quale ebbe cinque figli: William Harvey, Mary Benedict, Bestey, Henry Kirke e Barbara. Ma la vita del luminare si svolgeva la maggior parte del tempo in corsia nelle sale operatorie e la sera a casa era solito passare molto tempo a redigere le sue pubblicazioni. I membri del suo \"staff\" lo rispettavano con sacra riverenza, mentre i suoi pazienti lo stimavano per la grande gentilezza e umilt\u00e0 con le quali Harvey li approcciava. Famose sono le sue battute sarcastiche riguardo alla sua \"\u00e9quipe\" di infermiere che Harvey scherzosamente chiamava il suo \"harem\"."}
{"id": "383448", "revid": "1566286", "url": "https://it.wikipedia.org/wiki?curid=383448", "title": "Julien Duvivier", "text": "Biografia.\nNel 1915 incominci\u00f2 la sua carriera nel muto per continuarla poi anche con l'avvento del sonoro. Si afferm\u00f2 presso il grande pubblico con film come \"David Golder\" (La beffa della vita, 1930) tratto dal romanzo di Ir\u00e8ne Nemirowsky, \"Pel di carota\" (1932), riedizione del 1925, \"La bella brigata\" e \"Le Golem\" (1936), \"Carnet di ballo\" (1937), \"I prigionieri del sogno\" e \"Il carro fantasma\" (1939).\nIl suo film di maggior successo fu \"Il bandito della Casbah\" (1937) in cui ebbe come interprete Jean Gabin, da lui gi\u00e0 diretto in \"La bandera\" (1935) e \"La bella brigata\" (1936). \nNel 1938 firma un contratto con la MGM e realizza il suo primo film americano \"Il grande valzer\", biografia del compositore viennese Johann Strauss. Torna comunque in Francia per realizzare altri film che vengono considerati minori, l'ultimo dei quali nel 1940 \"Untel p\u00e8re et fils\", film di propaganda anti nazista che venne distribuito in Francia solo a guerra Finita. \nDurante la guerra, come molti altri artisti europei, continu\u00f2 a lavorare a Hollywood ma al suo rientro in Francia ebbe alcune difficolt\u00e0 a trovare nuovi ingaggi. Ritrov\u00f2 il grande successo quasi casualmente quando, nel 1952 venne chiamato in Italia a dirigere una coproduzione \"Don Camillo\" dai racconti di Giovannino Guareschi. Il film che vede protagonisti l'italiano Gino Cervi ed il francese Fernandel ottenne un notevole successo commerciale, a cui subito venne prodotto in seguito \"Il ritorno di Don Camillo\". La serie continu\u00f2 poi con altri registi,\nMor\u00ec nel 1967, all'et\u00e0 di 71 anni, a seguito di un incidente stradale occorsogli nei pressi del Bois de Boulogne.\nDopo i funerali, il suo corpo venne sepolto nel vecchio cimitero di Rueil-Malmaison."}
{"id": "383450", "revid": "183694", "url": "https://it.wikipedia.org/wiki?curid=383450", "title": "Willem Einthoven", "text": "Dopo la scoperta dei raggi X che port\u00f2 alla radiografia, l'elettrocardiografia rappresentava il secondo grande contributo della fisica alla medicina clinica; il terzo fu l'elettroencefalografia (EEG) inventata da Hans Berger nel 1924.\nBiografia.\nLe origini di Willem Einthoven.\nVerso la met\u00e0 del XVIII secolo un mercante ebraico di nome David Joseph, a causa di un decreto emanato nel 1744 che limitava il numero di ebrei nel Palatinato, fu costretto a lasciare la regione e a stabilirsi ad Eindhoven, una piccola cittadina olandese. Successivamente suo figlio maggiore Juda David si trasfer\u00ec nella citt\u00e0 di Delft.\nNel 1810 l'Olanda venne annessa alla Francia. Il codice napoleonico prevedeva che ogni nucleo familiare scegliesse e adottasse ufficialmente un cognome che potesse identificarli come cittadini francesi. Proprio in quel periodo Juda David mor\u00ec ma fu suo fratello Israel David a dover obbedire alla legge, affiancando al suo nome originario quello di Enthoven. Dei due figli di Juda uno semplific\u00f2 il cognome in Hoven e l'altro - il nonno di Willem Einthoven - dopo essere stato in Inghilterra, decise di cambiare l'intero nome da Salomon Juda Enthoven a Salomon Jurdan Einthoven..\nSalomon Jurdan Einthoven prese parte alla resistenza napoleonica sia in Italia che in Spagna e alla battaglia di Waterloo. Successivamente la legione fu sciolta e S.J. Einthoven ritorn\u00f2 in Olanda, precisamente a Groninga, nel nord del paese e fu proprio qui che inizi\u00f2 la sua attivit\u00e0 da chirurgo.. In seguito spos\u00f2 la primogenita di un professore di fisica ed astronomia dell'Universit\u00e0 di Groninga: Baart de la Faille. Sua moglie, che aveva dato alla luce cinque figli (tra cui Jacob, il padre di William Einthoven), mor\u00ec nel 1828 di febbre puerperale. Fu cos\u00ec che Salomon si rispos\u00f2 con la sorella minore di sua moglie, dopo aver ottenuto il permesso legale. Il figlio Jacob studi\u00f2 medicina a Groninga, grazie ad una borsa di studio del governo.. Nel 1846 Jacob lasci\u00f2 i Paesi Bassi per Batavia (l'attuale Giacarta) a bordo di un veliero, per un viaggio intorno al Capo di Buona Speranza; un viaggio che dur\u00f2 almeno quattro mesi.\nCome molti dei suoi contemporanei, Jacob Einthoven arriv\u00f2 ai tropici celibe e inizi\u00f2 a vivere con la sua domestica, originaria di quei luoghi, la quale diede alla luce quattro figli.. Quest'ultima mor\u00ec dopo il suo ultimo parto. Successivamente Jacob spos\u00f2 una ragazza olandese, figlia di un direttore fiscale del Semarang, dalla quale ebbe altri sei figli tra cui Willem. L'ultimo \u2013 una bambina\u00a0\u2013 nacque dopo la morte prematura di Jacob, stroncato da un ictus nel 1866: Willem Einthoven aveva allora sei anni..\nUn talento precoce.\nDopo aver terminato la scuola superiore, Willem Einthoven prosegu\u00ec i suoi studi medici ad Utrecht, dove eminenti scienziati seppero catturare il suo interesse, sebbene non sempre con la sua approvazione. Einthoven consegu\u00ec il dottorato in medicina nel 1885 e nello stesso anno la cattedra di fisiologia a Leida rest\u00f2 vuota.. Dopo un primo rifiuto da parte di un assistente di laboratorio, la cattedra fu offerta ad Einthoven e nel 1886, all'et\u00e0 di soli 25 anni, ricevette ufficialmente la nomina universitaria. Probabilmente Einthoven deve la sua precoce nomina all'influenza di Franciscus Donders la cui opinione aveva sicuramente un gran peso nel mondo accademico. Due mesi dopo il suo discorso inaugurale Einthoven spos\u00f2 sua cugina Louise de Vogel. Da questo matrimonio nacquero quattro figli di cui un maschio, il quale collaborer\u00e0 col padre al progetto del radiotelegrafo. Come nelle altre universit\u00e0, la fisiologia - cos\u00ec come l'istologia - Leida era figlia dell'anatomia. Einthoven, non avendo mai ricevuto nozioni istologiche, dovette acquisire in modo autonomo le competenze necessarie per poter assolvere in modo adeguato il suo ruolo. Fu proprio grazie alla sua autoformazione che acquis\u00ec ottime basi anche sulle strutture microscopiche, che si riveleranno utili ai fini delle sue scoperte.\nNel 1896 present\u00f2 il primo volume della sua ampia serie di pubblicazioni, dando informazioni sui progetti del suo laboratorio e sulle possibilit\u00e0 strutturali che poteva offrire, tra cui quella di erigere larghi pilastri in pietra al fine di proteggere gli strumenti da oscillazioni estranee e sottolineando inoltre la necessit\u00e0 di un pi\u00f9 ampio impianto elettrico, realizzato successivamente nel 1900.\nPrimi studi: la vista e la respirazione.\nInizialmente gli studi di Einthoven si focalizzarono su due campi: la vista e la respirazione. I suoi studi ottici continuarono in parte la ricerca sulle illusioni ottiche, soprattutto dopo che Augustus Desir\u00e9 Waller lo inform\u00f2 dei suoi risultati al riguardo.\nWaller aveva notato che l'occhio con pupilla eccentrica percepiva i colori come se posti a profondit\u00e0 differenti, pur essendo collocati ad una stessa distanza dal volto. Einthoven trov\u00f2 che il fenomeno poteva essere effettivamente prodotto guardando a due differenti fogli colorati in parte sovrapposti e investiti da luce obliqua. All'aumentare della differenza tra i colori aumentava la percezione di un'apparente differenza di profondit\u00e0.\nNel 1888 Einthoven studi\u00f2 il meccanismo di mantenimento della normale pressione intrapleurica negativa e il suo cambiamento nello pneumotorace. Nel 1892 Einthoven pubblic\u00f2 una delle sue ricerche pi\u00f9 importanti in ambito respiratorio: la prova sperimentale della costrizione bronchiale da stimolazione vagale.\nLo spasmo bronchiale era gi\u00e0 accettato come causa dell'asma bronchiale da molti medici, in particolare dopo le pubblicazioni di Bermier nel 1870, ma rifiutata da molti fisiologi in quanto non provata sperimentalmente. Nelle sue ricerche Einthoven iniettava periodicamente nei polmoni di alcuni cani curarizzati - a cui era stato somministrato il curaro - una costante quantit\u00e0 di aria e al contempo misurava la pressione intratracheale durante l'inspirazione e l'espirazione. La pressione intratracheale poteva essere usata in questo modo come indice di costrizione bronchiale. Inoltre, per completare i suoi esperimenti, fu data ad Einthoven la possibilit\u00e0 di osservare alcuni pazienti durante un attacco d'asma ed intervenire soltanto in seguito ad esso.\nElemento essenziale della sua ricerca fu inoltre una revisione teorica del cambiamento - durante la normale respirazione - della forza che rispettivamente dilatava o costringeva le vie respiratorie a seconda della fase di respirazione e della sua intensit\u00e0 e il tutto fu illustrato su un grafico che riportava una serie di curve, ognuna relativa a vari tipi di respirazione integrate con i relativi effetti sul lumen delle vie respiratorie.\nIn un blocco respiratorio a glottide aperta la pressione \u00e8 uguale in tutti i tratti delle vie respiratorie ed \u00e8 uguale alla pressione atmosferica. Durante la respirazione la pressione alveolare \u00e8 negativa, cio\u00e8 al di sotto della pressione atmosferica cos\u00ec come la pressione intrapleurica. Durante l'inspirazione invece, le pressioni intrapleurica e alveolare si abbassano soprattutto nelle piccole dilatazioni, meno nei pi\u00f9 larghi bronchi, in accordo con la profondit\u00e0 dell'inspirazione.\nIn un attacco asmatico i bronchi vengono costretti da contrazione muscolare, i polmoni sono iperinflazionati e ci\u00f2 tende a comprimere maggiormente i bronchi. Gli effetti della stimolazione elettrica del nervo vago nella costrizione bronchiale sono di breve durata ma, come Einthoven aveva sottolineato, l'attacco asmatico causa accumulo di CO2 nel sangue, stimolando cos\u00ec il centro vagale nel cervello. In questo modo pu\u00f2 instaurarsi un circolo vizioso che prolunga la costrizione bronchiale e l'attacco asmatico.\nLe conclusioni fatte da Einthoven e ricavate da prove sperimentali furono le seguenti: in un attacco asmatico l'inspirazione dovr\u00e0 essere massima mentre l'espirazione sar\u00e0 minima, in quanto una forte espirazione costringerebbe i bronchi. Questa visione era opposta a quella di molti medici dell'epoca, infatti Einthoven venne fortemente criticato soprattutto da Grossmann. Einthoven non rispose a nessuna di queste critiche ma un anno dopo, durante un'udienza medica in Germania, annunci\u00f2 di voler rispondere alle polemiche con nuovi esperimenti da lui iniziati ma mai portati a termine.\nEinthoven e W. de Vogel: l'attivit\u00e0 elettrica del cuore.\nNel frattempo il fratellastro di Einthoven, Willem de Vogel, cominci\u00f2 a lavorare presso il laboratorio di fisiologia del fratello - Willem Einthoven - al fine di preparare la sua tesi di dottorato. Fra i vari argomenti che Einthoven gli propose, de Vogel scelse quello sull'attivit\u00e0 elettrica cardiaca. Augustus Desir\u00e9 Waller nel 1887 era stato il primo a dimostrare l'esistenza di impulsi elettrici nel cuore umano e solo Einthoven nel 1895, sostenne il resoconto pubblicato da Waller. Nel 1891 de Vogel inizi\u00f2 a studiare l'azione elettrica delle correnti su rane, conigli e cani con o senza l'utilizzo di droghe e solo successivamente comp\u00ec i suoi esperimenti su due cuori umani. Al contempo Einthoven si teneva occupato con l'analisi e il miglioramento degli apparecchi utilizzati da A.D. Waller come l'elettrometro capillare di Lippmann e la sua registrazione fotografica introdotta da \u00c9tienne-Jules Marey.\nSebbene de Vogel nella sua tesi del 1893 disse che il capillare di vetro del suo elettrometro era stato costruito secondo i requisiti calcolati da Einthoven, i tracciati nelle tesi di de Vogel mostravano ancora delle piccole imperfezioni. Nel 1894 una nuova risistemazione fu utilizzata per il primo tracciato fonocardiografico in persone normali e pazienti affetti da insufficienza aortica. Nonostante il netto miglioramento dei tracciati elettrocardiografici, Einthoven non era soddisfatto n\u00e9 della loro forma n\u00e9 di come rimanevano sfigurati dalla frizione e dall'inerzia del mercurio nel capillare dell'elettrometro di Lippmann.\nUna nuova opportunit\u00e0.\nAlla fine del XIX secolo, mentre Einthoven era mentalmente e tecnicamente intento ad approfondire le sue conoscenze al riguardo delle sue tanto amate illusioni ottiche, accett\u00f2 di intraprendere lo studio di un problema totalmente differente. L'opportunit\u00e0 gli fu data da un'operazione su un paziente affetto da carcinoma orbitale. In questo intervento gran parte del viso, il naso, il palato duro e l'occhio venivano rimossi, di conseguenza i movimenti della faringe potevano essere visti e fotografati durante atti quali parlare, deglutire e durante la suzione. Grazie a questa opportunit\u00e0 Einthoven pot\u00e9 mettere a punto degli studi sulla fisiologia della faringe. Con la fine del secolo Einthoven termina il periodo di orientamento attraverso lo studio e l'approfondimento di svariate materie e inizia a concentrarsi sull'elettrofisiologia, in particolare del cuore.\nIl primo elettrocardiogramma.\nNel frattempo Einthoven lavorava per mettere a punto un nuovo capillare per il suo elettrometro che fosse contemporaneamente rapido e preciso in modo da eliminare l'utilizzo delle correzioni. Mentre l'elettrometro di Lippmann era molto sensibile ma lento, quello di Deprez-d'Arsonval era al contrario rapido ma poco preciso, perci\u00f2 Einthoven partendo da quest'ultimo, cerc\u00f2 di trovare degli accorgimenti per migliorarne la sensibilit\u00e0.\nNel 1901 Einthoven termin\u00f2 la costruzione del suo galvanometro a corda e nello stesso anno venne pubblicato il primo elettrocardiogramma. Per Einthoven fu una grande soddisfazione vedere che il suo tracciato era simile a quello di Walter Lippmann pur avendo applicato le sue correzioni.\nEinthoven inoltre perfezion\u00f2 il sistema di standardizzazione dell'elettrocardiogramma affinch\u00e9 si adottasse una dicitura comune per i vari elementi che componevano l'elettrocardiogramma e venne immediatamente adottata universalmente.\nIl triangolo di Einthoven.\nNegli anni che seguirono, l'attenzione di Einthoven fu catturata da problemi di differente natura come ad esempio uno studio sulla resistenza e polarizzazione della pelle e ulteriori ricerche sugli impulsi elettrici nel corpo. Nel 1912 venne invitato dalla \u201cChelsea Clinical Society\u201d, un'associazione di professionisti a Londra, per una conferenza. Grazie agli sforzi di Sir Thomas Lewis e il suo appello a William Osler, l'evento acquis\u00ec una grande importanza. Durante la conferenza Einthoven fece un breve discorso sull'uso clinico dell'elettrocardiogramma, anticipazione dell'articolo pubblicato successivamente su Lancet. Negli anni successivi decise di riscrivere e rielaborare l'articolo, stavolta accompagnato da molte pi\u00f9 illustrazioni e da un'appendice che chiariva il contenuto teorico e la sua applicazione pratica. In questo articolo Einthoven spiega il principio fisiologico dell'elettrocardiogramma ricorrendo ad una semplice rappresentazione nota come \u201ctriangolo di Einthoven\u201d. Questa pubblicazione del 1913 rappresenta uno dei pi\u00f9 famosi e influenti contributi di Einthoven nel mondo scientifico.\nNel 1912, Einthoven inizi\u00f2 la sua prima recensione dell'elettrocardiografia chiamata: \u201cUber die Deutung des Electrokardiogramms\u201d (sulla spiegazione dell'elettrocardiogramma).\nSuccessivamente Einthoven si dedic\u00f2 a studi completamente differenti quali la reazione elettrica della retina dell'occhio alla luce accompagnati da esperimenti sulle rane. Inoltre in questo periodo straordinariamente ricco di ricerca per Einthoven, quest'ultimo studi\u00f2 anche la relazione tra i nervi vagali e il cuore.\nOltre che scienziato, anche uomo.\nLe attivit\u00e0 di Einthoven che si discostavano dal lavoro erano davvero poche essendo limitato il tempo libero. Ogni anno il laboratorio restava chiuso per tre settimane a luglio e dunque Einthoven doveva posporre il lavoro al ricevimento dei visitatori. Da quello che si sa, in questi periodi Einthoven e la sua famiglia andavano spesso a Dutch, localit\u00e0 marittima nelle vicinanze di Leida, almeno finch\u00e9 i suoi figli erano giovani.\nI viaggi all'estero erano fortemente condizionati dalla frequenza di congressi internazionali e da occasionali conferenze. Einthoven come persona non fu mai realmente capace di ricavare dalle sue invenzioni un vero e proprio guadagno o di utilizzare la sua genialit\u00e0 come uno strumento per arricchirsi: la passione fu l'unico vero motivo che lo spinse a continuare le sue ricerche.\nTra le tante personalit\u00e0 che Einthoven conobbe nel corso dei suoi viaggi, solo in pochi si rivelarono per lui un vantaggio; Lewis per\u00f2 fu una fortunata eccezione.\n\u00c8 sicuramente da notare che Einthoven, dotato di un forte senso del dovere, non mancava quasi mai ai regolari incontri della Facolt\u00e0 di Medicina dell'universit\u00e0 di Leida, di cui diventer\u00e0 a tempo debito rettore per un anno nel 1906 rivalutando lo sviluppo e il valore dell'elettrofisiologia e in particolare dell'elettrocardiografia.\nL'epoca della \"Grande Guerra\".\nDurante la prima guerra mondiale Einthoven focalizz\u00f2 la sua attenzione sulle possibili nuove applicazioni del galvanometro. Il problema pi\u00f9 ingente al momento sembrava essere l'uso di tale strumento come ricevitore di radiotelegrammi. Il figlio di Einthoven, che aveva studiato ingegneria elettrica presso l'universit\u00e0 di Delft, era in buoni rapporti con il direttore del laboratorio di radiotelegrafia nelle colonie olandesi, (nell'est dell'India) al quale propose l'idea di utilizzare il galvanometro a corda come ricevitore di radiotelegrammi.\nLa radiotelegrafia era possibile gi\u00e0 all'inizio del XX secolo ma durante il tragitto dai tropici verso l'Olanda (circa 12000\u00a0km) il segnale doveva essere rinforzato alla stazione principale, che era situata in territorio straniero, dominato dalla Gran Bretagna. Quest'ultima venne coinvolta nella prima guerra mondiale mentre l'Olanda rest\u00f2 neutrale. Quindi una ricezione diretta in Olanda di messaggi radiotelegrafici dalla stazione situata su Giava era desiderabile politicamente e inoltre tecnicamente si presentava come una sfida davvero allettante. Inoltre c'era anche la possibilit\u00e0 di ricevere in cambio un ottimo compenso economico ma questo per Einthoven era sicuramente di secondaria importanza.\nUn padre, un figlio e un unico sogno.\nFu cos\u00ec che nel 1917 iniziarono i lavori per collocare un galvanometro sull'isola di Giava. Willem Frederik Einthoven - figlio di Einthoven - rinvi\u00f2 la fine dei suoi studi di uno o due anni per andare a lavorare presso il laboratorio di radiotelegrafia collocato sull'isola, portando con s\u00e9 il nuovo galvanometro. Dopo alcuni anni di duro lavoro i radiotelegrammi potevano essere ricevuti dal galvanometro a corda della stazione di Giava ma non in Olanda. Einthoven Jr torn\u00f2 allora in Olanda per finire i suoi studi mentre il padre non si arrese e liberatosi per un periodo dalle sue mansioni, inizi\u00f2 a studiare i problemi della radiotrasmissione. Nello stesso periodo anche Guglielmo Marconi insieme con altri avevano provato ad usare il galvanometro a corda come ricevitore di radiotelegrammi transatlantici ma senza riscuotere successo. Il principale risultato degli studi di Einthoven fu capire che la frequenza delle onde emesse doveva essere in stretta consonanza con la frequenza della corda in modo da poter garantire una buona ricezione. Quest'osservazione si rivel\u00f2 fondamentale e successivamente venne provata con successo. Un rapporto su questo lavoro fu scritto da Einthoven Jr e presentato da Einthoven Sr alla Royal Academy of Sciences nel 1923. Il galvanometro a corda inoltre, per un breve periodo, si rivel\u00f2 l'unico strumento in grado di misurare la corrente d'azione del nervo simpatico.\nGli ultimi anni.\nNell'ultimo periodo i lavori di Einthoven si concentrarono su specifici problemi tecnici - come ad esempio la costruzione di una corda estremamente sottile e l'osservazione delle sue deviazioni - ed alcune indagini scientifiche relative a diversi campi. Inoltre trov\u00f2 anche il tempo di scrivere un'altra versione dell'elettrocardiografia, come aveva pianificato da molti anni nonostante il cancro lo avesse gi\u00e0 trascinato pi\u00f9 volte in ospedale e spesso anche per lunghi periodi. Essa fu pubblicata postuma come parte della \"Handbuch f\u00fcr normale und patologische Physiologie\" di Hans Bethe. Questa revisione era molto pi\u00f9 precisa e semplice nella comprensione rispetto a quella della sua conferenza durante la cerimonia del Premio Nobel pochi anni prima.\nNel 1924 Einthoven riceve il Premio Nobel per la medicina con la seguente motivazione:\n\"\"Per la scoperta del meccanismo dell'elettrocardiogramma\".\"\nEinthoven mor\u00ec di tumore nel 1927 all'et\u00e0 di 67 anni. Fu seppellito in un vecchio cimitero ad Oegstgeest vicino Leida, dove successivamente furono sepolti la moglie e le ceneri del figlio."}
{"id": "383452", "revid": "8897", "url": "https://it.wikipedia.org/wiki?curid=383452", "title": "Cross-platform", "text": ""}
{"id": "383454", "revid": "15011", "url": "https://it.wikipedia.org/wiki?curid=383454", "title": "Evgenij Evtu\u0161enko", "text": ""}
{"id": "383455", "revid": "22166", "url": "https://it.wikipedia.org/wiki?curid=383455", "title": "Evgenij Evtusenko", "text": ""}
{"id": "383458", "revid": "1318658", "url": "https://it.wikipedia.org/wiki?curid=383458", "title": "I Miss You", "text": "I Miss You (in lingua italiana \"mi manchi\") pu\u00f2 riferirsi a:"}
{"id": "383483", "revid": "834", "url": "https://it.wikipedia.org/wiki?curid=383483", "title": "Esercito della salvezza", "text": ""}
{"id": "383486", "revid": "100053326", "url": "https://it.wikipedia.org/wiki?curid=383486", "title": "Pare", "text": "I Pare sono un gruppo etnico che abita sui Monti Pare della Tanzania, nella regione del Kilimanjaro. Il territorio dei Pare \u00e8 chiamato anche \"Vuasu\".\nStoricamente i Pare sono stati i principali produttori di ferro per i popoli abitanti le regioni montagnose della Tanzania nordorientale, tra cui i Chaga. Tale materiale era particolarmente richiesto. Inoltre, i Pare sono noti come portatori di pioggia.\nLa regione settentrionale \u00e8 suddivisa in due zone a differente composizione etno-linguistica: a Nord \u00e8 occupata dall'etnia Ugweno, parlante la lingua Kigweno, che ha dato via a una dinastia reale nel XVII secolo; a sud \u00e8 invece occupata dagli Usangi, che parlano la lingua Chasu (appartenente al gruppo delle lingue bantu)."}
{"id": "383487", "revid": "1776051", "url": "https://it.wikipedia.org/wiki?curid=383487", "title": "Maria Cristina Perugia", "text": "Biografia.\nFiglia del produttore cinematografico Luciano Perugia, da sempre \u00e8 soprannominata \"Chicca\". Laureata in Architettura a La Sapienza di Roma, nel 1991 aderisce a La Rete di cui diventa la coordinatrice cittadina di Roma nel 1993. Nel 2002 viene eletta Segretaria della Federazione di Roma del Partito della Rifondazione Comunista, ed entra nell'esecutivo nazionale del partito.\nAlle elezioni politiche del 2006 \u00e8 stata eletta alla Camera dei deputati nella circoscrizione Lazio I. \u00c8 stata membro della Giunta per le elezioni e della Commissione ambiente e territorio della Camera dei deputati.\nDopo le Elezioni politiche del 2008 non viene rieletta in Parlamento a causa del cattivo risultato elettorale de La Sinistra l'Arcobaleno.\nSuccessivamente fa parte del Coordinamento Nazionale di Sinistra Ecologia e Libert\u00e0."}
{"id": "383492", "revid": "212348", "url": "https://it.wikipedia.org/wiki?curid=383492", "title": "SS. Trinit\u00e0", "text": ""}
{"id": "383493", "revid": "767487", "url": "https://it.wikipedia.org/wiki?curid=383493", "title": "Monti Pare", "text": "I Monti Pare (in inglese Pare Mountains) sono un gruppo montuoso situato nelle regioni nord orientali della Tanzania, a nord ovest dei monti Usambara e nella regione del Kilimanjaro. Fanno parte della catena montuosa dei Monti dell'Arco Orientale. Arrivano fino ai 2463\u00a0m dello Shengena Peak.\nIl popolo Pare (popolazione locale) vive in quest'area.\nLa zona \u00e8 di difficile accessibilit\u00e0 in auto a causa del terreno accidentato. Nonostante ci\u00f2, si tratta di un luogo apprezzato dai birdwatcher grazie alle ricchezza di specie quali \"Buteo oreophilus\", \"Pogoniulus leucomystax\" e \"Pseudoalcippe abyssinica\"."}
{"id": "383495", "revid": "268111", "url": "https://it.wikipedia.org/wiki?curid=383495", "title": "SCC/AM", "text": "I Servizi di Coordinamento e Controllo dell'Aeronautica Militare (SCC/AM) sono organismi operanti in Italia, istituiti con il \"Decreto Interministeriale Difesa/Trasporti\" del 22 maggio 1982, in attuazione dell'articolo 8 del DPR 484/81.\nGli SCC/AM operano presso ciascun centro di controllo d'area di (Milano, Roma, Padova e Brindisi) di ENAV e, nell'ambito delle FIR italiane, assolvono i seguenti compiti:"}
{"id": "383496", "revid": "1494169", "url": "https://it.wikipedia.org/wiki?curid=383496", "title": "Venera", "text": ""}
{"id": "383498", "revid": "11694", "url": "https://it.wikipedia.org/wiki?curid=383498", "title": "Diospiro", "text": ""}
{"id": "383499", "revid": "1543377", "url": "https://it.wikipedia.org/wiki?curid=383499", "title": "Protezione ARccOS", "text": "ARccOS \u00e8 un sistema di criptazione sviluppato da Sony usato su alcuni DVD. Progettato come un sistema di protezione anticopia addizionale, \u00e8 usato insieme al Content Scrambling System (CSS). \nIl sistema deliberatamente crea un certo numero di \"settori\" sul DVD con dati corrotti, che fanno in modo che il software di copia produca degli errori. I lettori DVD normali non leggono mai questi settori in quanto essi seguono un insieme di istruzioni codificate nel disco, che glieli fa saltare. Programmi di copia meno sofisticati non seguono queste istruzioni ma cercano di leggere ogni settore sul disco in maniera sequenziale, inclusi quelli corrotti. Alcuni programmi come AnyDVD o DVDFab sono in grado di aggirare questa protezione.\nLa legge italiana non \u00e8 chiara in materia di legalit\u00e0 perch\u00e9 vieta di aggirare i sistemi anticopia ma garantisce il diritto di crearsi copie di backup di film e software.\nViene riportato che Sony ha cessato di usare il sistema ARccOS da febbraio 2006 , per poi riprenderlo pi\u00f9 avanti sui loro DVD."}
{"id": "383504", "revid": "1656773", "url": "https://it.wikipedia.org/wiki?curid=383504", "title": "Nicola d'Epiro", "text": "Biografia.\nNicola era il figlio del conte di Cefalonia Giovanni I Orsini e di Maria, una figlia di Niceforo I Ducas dell'Epiro e di Anna Paleologina Cantacuzena. Suo padre governava Cefalonia come vassallo del re Carlo II di Napoli, e aveva acquisito Leukas come dote della moglie Maria Ducas. Nicola alla morte del padre nel 1317 gli succedette alla contea dell'isola, ma a differenza dei suoi predecessori era pi\u00f9 interessato a intervenire in Epiro, approfittando del suo legame di parentela con gli Angeli in Epiro, piuttosto che nei possedimenti latini nel sud della Grecia. Nel 1318 si present\u00f2 a sorpresa alla corte di Arta, dove uccise suo zio materno Tommaso I Ducas dell'Epiro e facilmente prese il potere nel paese. Per consolidare la sua posizione spos\u00f2 la vedova di suo zio, Anna Paleologina, figlia di Michele IX Paleologo, la quale pochi anni prima era stata gettata in prigione dal marito.\nA Nicola gli fu cos\u00ec conferito il titolo di despota da parte di Andronico III Paleologo.\nCol matrimonio Nicola si avvicin\u00f2 anche alla Chiesa orientale, adottando pubblicamente la fede ortodossa, cos\u00ec che la sua reputazione nel clero e nel popolo greco venne notevolmente rafforzata.\nNonostante il suo orientamento greco, Nicola rimase un fedele vassallo dei re di Napoli, e infatti rese omaggio nominale anche al suo signore angioino, Giovanni di Gravina, un figlio del re Carlo II di Napoli e Maria d'Ungheria.\nNicola ora controllava non solo il patrimonio paterno delle isole a sud dell'Epiro, ma anche l'Acarnania e parte dell'Etolia. Offr\u00ec il porto di Butrinto alla Repubblica di Venezia come il prezzo per un'alleanza contro i Paleologo, ma l'accordo non si concluse. Nel 1321, approfittando delle controversie scoppiate per il trono di Costantinopoli, Nicola tent\u00f2 di conquistare Ioannina, ma, non essendo riuscito nel suo tentativo di stringere un'alleanza con la Repubblica di Venezia, non fu in grado di prenderla.\nMor\u00ec nel 1323, assassinato dal fratello Giovanni Orsini, che gli succedette come conte di Cefalonia e despota di Epiro."}
{"id": "383506", "revid": "474175", "url": "https://it.wikipedia.org/wiki?curid=383506", "title": "Cospicua", "text": "Cospicua (in maltese Bormla, in italiano storico anche Burmola) \u00e8 una citt\u00e0 di Malta, la pi\u00f9 grande delle tre citt\u00e0 conosciute come \"Cottonera\". La patrona di Cospicua \u00e8 l'Immacolata Concezione.\nGeografia fisica.\n\u00c8 situata tra le citt\u00e0 di Vittoriosa e Senglea, con le quali forma \"Cottonera\", un'area che fa parte del Porto Grande situato ad est della capitale La Valletta. Cospicua fu l'ultima delle tre citt\u00e0 ad esser costruita.\nOrigini del nome.\nIl nome maltese di Cospicua, \"Bormla\", deriva da \"Bir-Mula\", che significa \"il pozzo del Signore\".\nStoria.\nNel 1722 il grande maestro Marc'Antonio Zondadari la elesse a citt\u00e0 col nome di Cospicua. \nNel 1776 i Cavalieri Ospitalieri iniziarono a costruire il porto, che divenne il punto focale dello sviluppo della citt\u00e0, per motivi sia commerciali che storici, durante il dominio inglese nella Prima e Seconda guerra mondiale.\nSport.\nLa citt\u00e0 ha una squadra calcistica il St. George's Football Club, che milita attualmente nella First Division (Malta), la seconda serie del campionato maltese di calcio."}
{"id": "383507", "revid": "57872", "url": "https://it.wikipedia.org/wiki?curid=383507", "title": "Processione del Venerd\u00ec santo di Savona", "text": "La processione del Venerd\u00ec santo di Savona \u00e8 un antico rito della tradizione cristiana che affonda le sue radici nel medioevo, ovvero all'epoca dei flagellanti del Duecento.\nCon essa l'organizzazione del Priorato generale delle confraternite intende mantenere viva una tradizione storico-religiosa molto antica che continua a richiamare fedeli della Chiesa cattolica da ogni parte della Liguria e d'Italia.\nSi svolge a cadenza biennale, negli anni pari, con partenza dalla cattedrale per concludersi dopo un percorso di circa un chilometro e mezzo in piazza Sisto IV. La processione non si era tenuta nel 2004 a causa del maltempo ed \u00e8 stata ripresa il Venerd\u00ec santo della Pasqua 2006, la sera del 14 aprile.\nLa processione.\nLa processione di Savona - accompagnata da canti di mottetti sacri composti per l'occasione - \u00e8 articolata in \"poste\", ovvero stazioni scandite dai \"capocassa\" che guidano le quindici \"casse\" lignee delle sei confraternite savonesi. Si tratta di gruppi scultorei pesanti da cinquecento ai milleottocento chilogrammi e rappresentanti i \"misteri\" della Passione, che risalgono a epoche diverse e sono quindi ispirati a differenti modelli stilistici. Le pi\u00f9\nantiche sono due casse della confraternita dei santi Pietro e Caterina, giunte da Napoli nel 1623 e raffiguranti \"La Flagellazione\" e \"Cristo cade sotto la croce\", molto arcaiche e statiche nella composizione. Alla stessa confraternita appartiene anche la cassa pi\u00f9 recente, l'\"Ecce Homo\", realizzata nel 1978 dalla scultrice savonese Renata Cuneo in sostituzione di una cassa seicentesca di identico soggetto (opera dello scultore genovese Gio Andrea Torre) andata perduta durante il secondo conflitto mondiale.\nL'ordine delle quindici casse processionali lignee \u00e8 il seguente:\nLa processione \u00e8 aperta da una croce in legno detta in dialetto \"croxe do Pascio\" (croce di Passione) o volgarmente \"croxe do Gallo\" (croce del Gallo), poich\u00e9 porta dipinti e sagomati tutti i simboli della Passione (tra i quali, appunto, il gallo che cantando annunci\u00f2 il tradimento di Pietro), ed \u00e8 chiusa dal reliquiario della Santa Croce contenente un frammento della Vera Croce.\nOggi come un tempo, i camalli (gli addetti al trasporto delle casse, termine dialettale comune con il quale si indicano anche gli scaricatori portuali), indossano la cappa in tela con i colori delle Confraternite, bianca con i vari nastri colorati, oppure rossa (confraternita della Santissima Trinit\u00e0) oppure turchina (confraternita di Santa Maria di Castello), con un cappuccio un tempo calato in testa, in segno di umilt\u00e0 ed anonimato, oggi, pi\u00f9 comunemente, ripiegato e appeso al colletto.\nOrigini.\nLa sua origine \u00e8 collegata all'insediamento dei \"dieci oratori\", sedi delle confraternite localizzate sulla collina del Priamar accanto all'antica cattedrale di Nostra Signora di Castello, tra il XIII secolo e il XIV secolo.\nGli oratori costituivano le sedi laiche delle Confraternite dei disciplinanti sorte in seguito al fervore penitenziale diffusosi in Liguria a partire dal XIII secolo. Negli oratori i confratelli si riunivano per pregare, compiere atti di pubblica assistenza e penitenza (disciplina).\nLe pubbliche flagellazioni di penitenza venivano accompagnate da processioni e laude. Durante la Settimana santa ogni confraternita organizzava, o autonomamente o in gruppi distinti - a seconda delle alleanze- una processione che si teneva il Gioved\u00ec o il Venerd\u00ec santo. Durante queste processione si stabili la consuetudine di tenere delle sacre rappresentazioni che mimavano i momenti salienti della Passione.\nNegli Statuti del 1404-1405, come in quelli successivi del 1610, non si trovano riferimenti alla processione del Venerd\u00ec santo. Essa \u00e8 invece spesso menzionata nei decreti dell'autorit\u00e0 ecclesiastica, che invitava all'ordine e cercava di limitarne gli eccessi, come gli schiamazzi e l'uso di \"schioppi de rota\" (primitive armi da fuoco). Gi\u00e0 nel 1530 il vicario generale invitava le confraternite a mantenere la processione con le caratteristiche penitenziali originarie, le laude e le flagellazioni, esortandole a sospendere le rappresentazioni sacre, fonte di disordine.\nA partire dal 1528, con la vittoria della Repubblica di Genova su Savona, cominci\u00f2 la demolizione della cittadella sul Priamar con la cattedrale e gli oratori annessi. Le confraternite si ridussero gradualmente da dieci alle sei attuali e gli oratori vennero via via ricostruiti nella piana tra la collina del Priamar e quella di Monticello. In particolare, la vita delle confraternite savonesi ebbe un forte impulso dopo il 1536, grazie al fervore religioso popolare rinnovato dall'apparizione di Nostra Signora della Misericordia.\nDopo il concilio di Trento.\nCon il concilio di Trento le confraternite vennero sottoposte alla giurisdizione dei vescovi diocesani, i quali tentarono di regolare i rapporti tumultuosi tra i diversi oratori e cercarono di proibire le rappresentazioni sacre, ormai considerate indecorose e ridicole e fonte di disordini continui.\nPer rispondere a queste disposizioni, senza rinunciare alla grandiosit\u00e0 spettacolare della processione del Venerd\u00ec santo, le confraternite, analogamente a quanto avveniva nella vicina Genova, cominciarono ad acquisire gruppi lignei propri che rappresentavano staticamente le stazioni della Via Crucis, cio\u00e8, appunto, le \"casse\". Cionondimeno, continu\u00f2 la consuetudine ad organizzare autonomamente la propria processione.\nUna cronaca del 1751 indicava tre distinte processioni in cui i confratelli portavano a spalla per i vicoli cittadini i pesanti gruppi lignei, cantando litanie e salmi. Si aggiunsero successivamente rulli di tamburo e violini di accompagnamento ai canti.\nIn et\u00e0 napoleonica, ovvero agli inizi dell'Ottocento, l'instabile situazione politica della Repubblica Ligure e la complessit\u00e0 dei riti della Passione resero necessarie regole pi\u00f9 rigide sia riguardo all'ordine pubblico sia all'aspetto religioso: le autorit\u00e0 municipali proibirono di tenere pi\u00f9 processioni nella stessa sera e un decreto vescovile del 1810 fiss\u00f2 l'ordine delle \"casse\" secondo la storia evangelica senza alcuna distinzione tra confraternite, e stabil\u00ec gli orari, il percorso, le soste e l'accompagnamento musicale, attribuendo la responsabilit\u00e0 organizzativa al priore della confraternita cui spettava il turno di Oratorio superiore generale.\nTale responsabilit\u00e0, con le spese organizzative, pass\u00f2 di anno in anno da una confraternita ad un'altra, secondo una turnazione stabilita che prevedeva l'onore (e l'onere) alla confraternita prescelta di aprire la processione con la propria croce della Passione e di chiudere con il proprio reliquiario della santa Croce.\nUn successivo decreto vescovile del 1813 precisava ulteriormente l'elenco delle \"casse\" da portare: \"Adamo ed Eva\", \"Orazione nell'orto\", \"Ges\u00f9 alla colonna\", \"Flagellazione\", \"Incoronazione di spine\", \"Ecce homo\", \"Cristo cade sotto la Croce\", \"Cristo spirante\", \"Cristo morto\", \"Deposizione della Croce\", \"Madonna Addolorata\" e \"Santa Croce\".\nNel 1830 gravi episodi di contestazione agli occupanti del Regno di Sardegna proibirono l'uso del cappuccio sul capo.\nDa allora i confratelli continuano ad indossarlo, piegato ed appoggiato sulle spalle, in segno dell'originario significato di totale anonimato.\nSeguirono altri regolamenti che ripresero e rafforzarono quanto stabilito dai predecessori.\nNel 1926 vennero aggiunte alla sfilata due nuove \"casse\": \"L'Annunciazione\" del Maragliano, entrata nel patrimonio della confraternita del Cristo Risorto dopo aver trasferito la propria sede nell'antica chiesa conventuale dell'Annunciazione, cui apparteneva il gruppo ligneo, e il \"Bacio di Giuda\", commissionata dalla confraternita dei Santi Agostino e Monica all'altoatesino Giuseppe Runggaldier.\nIn tempi pi\u00f9 recenti, ovvero nel 1978, la \"cassa\" \"Ecce homo\" di Renata Cuneo sostitu\u00ec l'opera settecentesca del Torre, andata dispersa durante un bombardamento nella seconda guerra mondiale.\nAnche l'accompagnamento musicale segu\u00ec i cambiamenti della liturgia mentre restarono immutati solo alcuni mottetti.\nCollegamenti esterni.\nIl sito ufficiale della Processione\nhttps://www.processionevenerdisantosavona.it/\nhttps://m.youtube.com/watch?v=EP9c26F_jYA"}
{"id": "383514", "revid": "18397", "url": "https://it.wikipedia.org/wiki?curid=383514", "title": "Oriental Metal", "text": ""}
{"id": "383520", "revid": "125710528", "url": "https://it.wikipedia.org/wiki?curid=383520", "title": "Emblema dell'Unione Sovietica", "text": "L'emblema nazionale dell'Unione Sovietica () venne adottato nel 1924 e fu utilizzato sino alla dissoluzione dell'Unione Sovietica nel 1991.\nDal punto di vista araldico, si tratta di un emblema nazionale piuttosto che di uno stemma, dal momento che non possiede uno scudo. Ci\u00f2 nonostante, in russo \u00e8 sempre stato chiamato \"\u0433\u0435\u0440\u0431\", la parola usata per un tradizionale stemma. A questa disputa ha dedicato il suo primo volume di successo (\"C'est un blason ou un enmbl\u00e8m?\") Alexandre Coup\u00e9, polemista francese esperto di enologia e araldica.\nL'emblema mostra falce e martello ed una stella rossa sopra il globo terrestre, tradizionali simboli sovietici, e due fascine di grano coperte da un tessuto sopra il quale \u00e8 riportato il motto statale dell'Unione Sovietica (\"Proletari di tutti i paesi, unitevi!\") in tutte le lingue ufficiali delle repubbliche sovietiche. La versione usata fino al 1991 aveva dunque il motto in 15 lingue diverse, da quando, nel 1956, venne rimossa la scritta in finlandese con il cambiamento della Repubblica Socialista sovietica della Carelia in una repubblica autonoma della Repubblica Socialista Sovietica Russa."}
{"id": "383522", "revid": "599", "url": "https://it.wikipedia.org/wiki?curid=383522", "title": "Pierre-Simon Laplace", "text": ""}
{"id": "383531", "revid": "889014", "url": "https://it.wikipedia.org/wiki?curid=383531", "title": "Distro", "text": ""}
{"id": "383535", "revid": "599013", "url": "https://it.wikipedia.org/wiki?curid=383535", "title": "Toe", "text": ""}
{"id": "383538", "revid": "767487", "url": "https://it.wikipedia.org/wiki?curid=383538", "title": "Ari Gold (cantante)", "text": "Nato a New York, precisamente nel Bronx, da una famiglia ebraica ortodossa (un'origine che non ha mai rinnegato, ma che anzi ha sempre dichiarato con orgoglio), fin da adolescente fa di tutto per emergere, forte della sua splendida e calda voce e di un aspetto fisico notevole (\u00e8 stato fra l'altro anche fotomodello).\nCarriera.\nAri Gold ha iniziato a cantare molto giovane, come ricorda lui stesso con una certa ironia, alle celebrazioni delle bar mitzvah, passando poi a incidere dischi di canzoncine per bambini (uno dei quali ha conquistato un disco di platino), e successivamente al doppiaggio di film per bambini, ai jingles commerciali (oltre 400), e infine al ruolo di corista per cantanti affermati come Diana Ross.\nCon questa \"gavetta\" alle spalle, grazie alla quale ha una voce insolitamente impostata e intonata per il mondo \"indie\", nel 2000 il cantante pubblica il primo album, \"Ari Gold\", che contiene il singolo \"Wave of you\" per cui viene anche girato un videoclip (visionabile sul suo sito ). Il video, che contiene un omaggio al fotografo gay Herb Ritts, ha un contenuto esplicitamente gay. Nello stesso anno impersona Cliff Rafferty nel film Groove diretto da Greg Harrison.\nL'ascesa vera e propria inizia comunque nel 2003-2004, quando Ari Gold collabora a un singolo del duo Dj Luck &amp; Mc Neat, \"I'm all about you\", che trasmesso continuamente su MTV non fa che accrescere la sua notoriet\u00e0. Ci\u00f2 gli consente di uscire dalla nicchia in cui spesso sono confinate molte produzioni indipendenti, e nel 2004 pubblica il secondo album, il notevole Space under Sun, che lo consacra finalmente presso una larga fetta di pubblico.\nL'album contiene tra l'altro nuovamente \"Wave of you\", divenuta in pratica il suo \"cavallo di battaglia\", e una cover di \"Do you really want to hurt me\" di Boy George.\nNel frattempo, mentre si dedicava alla musica, Ari Gold ha anche puntato molto sulla propria immagine: forte della sua personalit\u00e0 e del suo aspetto fisico \u00e8 stato molto fotografato, cosa che certo ha contribuito a farlo conoscere. \nLa casa editrice Bruno Gm\u00fcnder gli ha dedicato nel 2005 un libro fotografico che, antologizzando le sue immagini, ne ripercorre la carriera.\nContemporaneamente Ari Gold pubblica una raccolta di remix di suoi brani, \"The Remixes\", che viene inclusa tra l'altro all'interno del libro fotografico come \"bonus\".\nAl 2007 risale il suo ultimo album, Transport Systems, che sembra confermare definitivamente una certa continuit\u00e0 stilistica personale, per quanto dotato comunque di caratteristiche proprie.\nL'opera.\nCi\u00f2 che emerge chiaramente da questo lavoro \u00e8 il fatto che l'artista ha ormai maturato uno stile personale, con un sound ibrido che mescola e riecheggia suoni anni '80, r&amp;b, space pop e soul, il tutto molto congeniale a una voce calda e sensuale.\nAnche dal punto di vista dei contenuti Ari Gold si presenta sulla scena musicale come personalit\u00e0 estremamente interessante: gay dichiarato, non si \u00e8 mai fatto problemi a esprimere se stesso con tutta sincerit\u00e0 nelle sue canzoni. Negli Stati Uniti le produzioni gay indipendenti conoscono da qualche tempo una buona fioritura, tanto che ne \u00e8 nata una classifica, la Gay Top 40, che include artisti gay o gay-friendly; il primo album di Ari Gold vinse nel 2000 il premio \"Outmusic.net\", connesso a tale classifica, per la migliore opera prima di un cantante gay debuttante.Ari Gold \u00e8 una delle punte pi\u00f9 valide di tale realt\u00e0 , insieme a Josh Zuckerman e altri. Lo contraddistingue infatti non solo l'indubbio coraggio, ma anche il buon valore intrinseco della sua opera."}
{"id": "383544", "revid": "380453", "url": "https://it.wikipedia.org/wiki?curid=383544", "title": "Giba (pallavolo)", "text": ""}
{"id": "383545", "revid": "121509220", "url": "https://it.wikipedia.org/wiki?curid=383545", "title": "Nitrourea", "text": "La nitrourea (o nitrato di urea o urea nitrato) \u00e8 un esplosivo che si ottiene tramite nitrazione dell'urea. Si presenta sotto forma di cristalli bianchi e si decompone a circa 150-160 \u00b0C. Insolubile a freddo in acqua, \u00e8 facilmente solubile in acetone.\n\u00c8 un esplosivo ad alto potenziale ma chimicamente instabile; in presenza di umidit\u00e0 si decompone idroliticamente, inertizzandosi. In forma secca, pu\u00f2 essere disidratato dall'acido solforico concentrato, operando sotto gli 0 \u00b0C, a dare la nitrocarbammide.\nNon presenta elevata sensibilit\u00e0 agli urti. Se esposto a fiamme libere, brucia deflagrando, con velocit\u00e0 di combustione pi\u00f9 rapida del TNT.\nNon ha alcun'applicazione in campo militare e la sua instabilit\u00e0 chimica la rende pericolosa in miscela con altri esplosivi, perch\u00e9 ne pu\u00f2 provocare l'accensione spontanea."}
{"id": "383547", "revid": "2730", "url": "https://it.wikipedia.org/wiki?curid=383547", "title": "Poison", "text": "I Poison sono un gruppo musicale hair metal statunitense, formatosi a Mechanicsburg in Pennsylvania nel 1984.\nLa band riscosse successo tra la seconda met\u00e0 degli anni ottanta e l'inizio dei novanta vendendo oltre 45 milioni di dischi nel mondo, di cui 15 milioni soltanto negli Stati Uniti. In totale hanno piazzato dieci singoli nella top 40 della Billboard Hot 100, di cui sei nella top 10 e uno al primo posto, \"Every Rose Has Its Thorn\". I loro primi tre album, \"Look What the Cat Dragged In\", \"Open Up and Say...Ahh!\" e \"Flesh &amp; Blood\", furono tutti multi-platino. Dopo alcuni cambi di formazione, il gruppo sub\u00ec un brusco calo di popolarit\u00e0 dovuto anche all'affermazione del grunge che mand\u00f2 in declino il movimento hair metal.\nNegli anni duemila si riun\u00ec la formazione originale per una serie di tour. Nel 2006, in occasione del 20\u00ba anniversario, il gruppo ha pubblicato la raccolta \"\", che li ha riportati nelle parti alte delle classifiche dopo pi\u00f9 di dieci anni. La ritrovata fama \u00e8 stata confermata anche dal successivo album, \"Poison'd!\", che ha venduto oltre 20.000 copie durante la sua prima settimana nei negozi.\nNel 2012 i Poison sono stati nominati la pi\u00f9 grande hair metal band degli anni ottanta da VH1.\nBiografia.\nGli esordi.\nI Poison si formano nel 1983 a Mechanicsburg, una cittadina vicino a Harrisburg, in Pennsylvania sotto il nome di Paris. La band era composta da Bret Michaels alla voce, Matt Smith alla chitarra, Bobby Dall al basso e Rikki Rockett alla batteria. La band era fortemente ispirata gi\u00e0 agli esordi dal crescente movimento hair metal. Sono infatti presenti alcuni live bootleg dove il gruppo suonava cover di M\u00f6tley Cr\u00fce, Quiet Riot, Judas Priest, Kiss e Aerosmith. Nel 1985 migrarono a Los Angeles alla ricerca del successo. Cambiarono nome in Poison quando, guardando il film \"This Is Spinal Tap\", un documentario/parodia sulla band Spinal Tap, videro il batterista del gruppo, indossare una maglietta con la scritta Poison. Il chitarrista Smith, che stava per avere un figlio, dovette presto ritirarsi e tornare in Pennsylvania. La band cominci\u00f2 subito a cercare un chitarrista sostituto, ed a organizzare delle audizioni. Dopo diversi chitarristi, la cerchia si restrinse a tre candidati: il primo fu un certo Saul Hudson (che in seguito entrer\u00e0 a far parte dei Guns N'Roses con lo pseudonimo Slash), Steve Silva dei The Joe Perry Project (un progetto di Joe Perry dopo l'abbandono degli Aerosmith), e C.C. DeVille, un chitarrista proveniente da New York, che gi\u00e0 da qualche anno era migrato in L.A. e che aveva avuto una breve esperienza con i Roxx Regime, poi divenuti famosi come Stryper, e con gli Screamin' Mimis, una band dove militava anche Billy Dior, successivamente membro dei D'Molls. La scelta infine cadde su C.C. DeVille.\nCominciarono ad ottenere una certa notoriet\u00e0 sulla Sunset Strip, per le loro esibizioni scenografiche e l'immagine glam. Durante questo periodo, il loro manager gli procur\u00f2 un accordo con un club di West Hollywood, il Troubadour, che gli avrebbe coperto le spese dell'affitto e dei pasti, in cambio di concerti live al locale. Infine, riuscirono ad ottenere successo e un profitto.\nLa strada del successo.\nMichaels, Dall, Rockett e DeVille firmarono un contratto con l'etichetta indipendente Enigma Records, per 30.000 dollari. Il loro debut album \"Look What the Cat Dragged In\", usc\u00ec il 2 agosto 1986, ed includeva famose hits come \"\"Talk Dirty to Me\", \"I Want Action\", e \"I Won't Forget You\". Grazie a una massiccia rotazione su MTV, le vendite dell'album raggiunsero i quattro milioni di copie. La band svedese Easy Action fece causa ai Poison, accusandoli di aver copiato \"I Want Action\" dal loro brano \"We Go Rockin'\". Infine gli Easy Action vinsero la causa venendo risarciti. Nel 1987, la band registr\u00f2 anche una cover di \"Rock and Roll All Nite\" dei Kiss per la colonna sonora del film \"Al di l\u00e0 di tutti i limiti\".\nIl secondo disco \"Open Up and Say...Ahh!\", uscito il 3 maggio 1988 ottenne un enorme successo vendendo oltre otto milioni di copie in tutto il mondo. Il disco include note tracce come \"Every Rose Has Its Thorn\", \"Nothin' but a Good Time\", \"Fallen Angel\" e la cover di Loggins and Messina \"Your Mama Don't Dance\"\". Era evidente il loro crescente successo. In quel periodo vennero inoltre intervistati ed apparvero sul documentario \"\" del 1988 che descriveva la scena heavy metal della Los Angeles degli anni ottanta; al documentario parteciparono diversi gruppi e personaggi noti come Ozzy Osbourne, Alice Cooper, Aerosmith, Megadeth, Faster Pussycat, Lizzy Borden, Lemmy Kilmister, Kiss, Tuff e molti altri. Verso la fine del 1989, i Poison rientrarono nella classifica delle band che vendettero di pi\u00f9 negli anni ottanta, arrivando al terzo posto, e preceduti solo dai Bon Jovi e Def Leppard.\nIl terzo album \"Flesh &amp; Blood\", realizzato il 21 giugno 1990, riscosse anch'esso un ottimo successo, forte di una ottima qualit\u00e0 di registrazione e di un sensibile cambiamento di rotta. I brani qui proposti suonano maggiormente \"maturi\" rispetto agli esordi, viene ammorbidito l'uso del make up, il tutto per mantenere saldo l'interesse generale sulla band. Il disco includeva tracce come \"\"Unskinny Bop\", \"Ride the Wind\" e la ballad \"Something to Believe In\". L'album arriv\u00f2 al secondo posto nelle classifiche americane, il tutto provoc\u00f2 un altro tour in giro per il mondo. Dopo aver finito le varie tappe, pubblicarono un live album con le registrazioni di alcune performance del tour, intitolato \"Swallow This Live\".\nCon questo album si conclude una prima era per i Poison ed iniziano ad insorgere i problemi all'interno ed all'esterno della band. Bersagliati dalla critica che li ritiene un gruppo inconsistente, insultati dai colleghi della scena rock e metal che li ritengono incapaci di suonare, l'idea di questo live era convincere tutti sulla loro validit\u00e0 tecnica e compositiva delle loro canzoni. Iniziano gli screzi all'interno della band tra C.C. DeVille, da diverso tempo ormai vittima di alcolismo ed eroina, con Michales che vuole ribadire la sua leadership all'interno della band. I conflitti culminarono in una scazzottata nel backstage degli MTV Video Music Awards del 1991. Suonarono \"Unskinny Bop\", iniziando durante una pausa pubblicitaria ed interrompendo il pezzo al rientro in diretta. A seguito dell'accaduto, DeVille abbandon\u00f2 (o fu cacciato come in molti sostengono) dalla band. La motivazione del suo allontanamento ufficiale fu per disintossicarsi e non per dissapori (tra l'altro Michaels e compagni ringraziarono DeVille nei crediti del futuro album, \"Native Tongue\", per gli otto anni passati insieme). Il live album contiene quattro brani inediti che non aggiungono nulla di quanto gi\u00e0 espresso dai Poison in passato ed il disco, seppur di ottima fattura, non ottiene un grande riscontro di vendite. Testimonia poi l'instabilit\u00e0 della band il video di \"So Tell Me Why\"\", unico singolo estratto dall'album, dove appare il solo Michaels.\nLa svolta.\nAl posto del dimissionario DeVille viene reclutato il chitarrista Richie Kotzen, proveniente anch'egli dalla Pennsylvania. Michaels resta molto colpito dalla tecnica di Kotzen e dai brani a cui egli stava lavorando per il suo disco solista. Sulla base di quelle canzoni fortemente influenzate dal blues, il quarto album in studio, \"Native Tongue\", viene realizzato l'8 febbraio 1993. La band si trova ad affrontare una scena musicale stravolta; con il grunge dominante capitanato da band come Nirvana e Pearl Jam, sembra non esservi pi\u00f9 posto per una band come la loro. Abbandonato lo stile festaiolo degli esordi, il disco segue una strada matura, le nuove canzoni parlano di temi quali la religione e la spiritualit\u00e0. Grazie al singolo \"Stand\" ed alla effettiva buona qualit\u00e0 dell'album, la critica lo accoglie calorosamente, sebbene le vendite non siano ai livelli passati. La band organizz\u00f2 un tour di supporto all'album, ma iniziarono le tensioni fra Kotzen e il resto della band. Il rapporto croll\u00f2 quando venne sorpreso a flirtare con la fidanzata di Rikki Rockett, Deanna Eve. A determinare l'insuccesso commerciale dell'album fu il licenziamento di Kotzen e l'interruzione del tour che port\u00f2 in molti a vedere \"Native Tongue\" un passo falso. Un concerto del tour registrato all'Hammersmith Odeon di Londra \u00e8 stato pubblicato col titolo \"Seven Days Live\".\nKotzen viene prontamente sostituito da Blues Saraceno, reduce da un'esperienza con i Kingdom Come. La nuova formazione si esibisce al festival \"Hollywood Rock\" di Rio de Janeiro e San Paolo, in Brasile, davanti 165.000 persone. Il gruppo comincia a registrare il quinto album, intitolato \"Crack a Smile\" nel 1994. La lavorazione all'album per\u00f2 sub\u00ec una battuta d'arresto a causa di un incidente di Michaels con la sua Ferrari. Egli rimase gravemente ferito, riportando diverse fratture al naso, sterno, mandibola, dita e denti. Dopo il suo ricovero nel 1995, la band ultim\u00f2 le registrazioni un anno pi\u00f9 tardi. Nonostante l'ottima qualit\u00e0 delle canzoni, la Capitol Records (etichetta discografica delle band), prefer\u00ec inspiegabilmente pubblicare una raccolta di loro successi. Il 26 novembre 1996, venne pubblicato \"\" e guadagn\u00f2 subito il platino. Nell'album figurano due canzoni inedite appartenenti alle sessioni di \"Crack a Smile\", l'aggressiva \"\"Sexual Thing\" e la ballad \"Lay Your Body Down\". Poco tempo dopo DeVille rientr\u00f2 nella band prendendo il posto di Saraceno.\nReunion.\nCon Deville viene organizzato un reunion tour nell'estate del 1999 che avr\u00e0 un notevole successo. Le aspettative, in previsione di un nuovo album, sono molto alte. Nel 2000 viene pubblicato \"Power to the People\", un mini album di inediti completato da dodici tracce registrate live durante il tour dell'anno precedente. I cinque brani in studio si differenziano per genere, spaziando dal moderno alternative metal al rock semi acustico, il tutto per\u00f2 adattato allo stile festaiolo della band. DeVille (reduce dalla sua esperienza di cantante con la band Samantha 7) canta anche un brano, \"I Hate Every Bone in Your Body but Mine\". Con questo inaspettato successo viene pubblicato finalmente anche il disco \"Crack a Smile...and More!\" il 14 marzo 2000. Oltre al disco \"Crack a Smile\" (di cui molte copie non ufficiali circolarono nel mercato), vengono aggiunte demo e brani che dovevano, all'epoca di uscita dell'album, figurare come lato B di eventuali singoli. Oltre a questo viene anche inclusa la performance acustica che la band tenne nel 1990 per MTV Unplugged.\nI vecchi rancori interni alla band riemergono presto, in previsione del nuovo album in studio, intitolato \"Hollyweird\" (2002). Il ruolo di chitarrista non bastava a DeVille, che voleva anche cantare alcune canzoni del nuovo album. Questo, unito al fatto che in pi\u00f9 dichiarazioni DeVille aveva ammesso di essere tornato con loro solo per soldi, mina la stabilit\u00e0 della band che, comunque, riesce a terminare le registrazioni del disco. L'album viene accolto tiepidamente sia dalla critica che dai fans, nonostante la tourn\u00e9e di supporto sia stata un notevole successo. Lo stile musicale dell'album si rif\u00e0 ai passati lavori della band, sebbene contaminati dal punk rock e, volutamente, poco elaborati.\nBret Michaels, forse stanco delle imposizioni di DeVille e dei numerosi impegni che il gruppo dei Poison comporta, pubblica il suo secondo disco solista, \"Songs of Life\" nel 2003. Gi\u00e0 nel 1998 aveva tentato la carriera solista con l'album \"A Letter from Death Row\", realizzato come colonna sonora del film omonimo da lui stesso prodotto in cui recit\u00f2 assieme a Martin e Charlie Sheen. L'album mise in risalto l'aspetto acustico di Michaels a favore di un sound pi\u00f9 sobrio (sebbene vi sia \"Party Rock Band\" registrata insieme a DeVille). \"Songs of Life\" viene considerato da molti come il vero nuovo album dei Poison, dove canzoni graffianti e versi ruffiani del glam metal che fu come \"Menace to Society\" e \"Bittersweet\" si accostano a momenti acustici di forte impatto emotivo (come \"Raine\", dedicata alla figlia e \"One More Day\", in memoria delle vittime dell'11 settembre). Segue a questo album una breve tourn\u00e9e solista di successo. Nel 2005, forte del successo di \"Songs of Life\" pubblica \"Freedom of Sound\", album fortemente influenzato da sonorit\u00e0 country. Proprio in questa scena musicale Michaels si fa notare ed apprezzare per la ballad \"All I Ever Needed\" in duetto con Jessica Andrews.\nIl 2006 \u00e8 un anno di ritrovato interesse per il nome dei Poison. In occasione del ventennale anniversario della band viene pubblicata l'antologia \"\". Parallelamente vengono ristampati anche i primi tre studio album in versione rimasterizzata e con l'aggiunta di tracce inedite e interviste. A completare il cameo dei passati successi, la raccolta contiene una reinterpretazione di \"We're an American Band\"\" dei Grand Funk Railroad. Nello stesso anno il gruppo si imbarca in un tour con i Cinderella per celebrare contemporaneamente il 20\u00ba anniversario degli album \"Night Songs\" e \"Look What the Cat Dragged In\". Si rivel\u00f2 uno dei tour di maggior successo dell'anno negli Stati Uniti, con una media di 20.000 spettatori a concerto.\nLa band ritorna in studio per dare vita al successore di \"Hollyweird\". Annunciato come nuovo album della band, questo \u00e8 in realt\u00e0 un album di cover, \"Poison'd!\". Il disco rispolvera cover dai precedenti album accanto ad altre registrate per l'occasione. Nonostante l'ottimo riscontro di vendite, il risultato finale del disco \u00e8 un lavoro poco ispirato, che sembra pi\u00f9 che altri mirato a mantenere vivo l'interesse attorno al nome dei Poison. Di supporto all'album la band si imbarca in un nuovo tour mondiale di successo. La data dell'Hollywood Casino Amphitheatre di Saint Louis, in Missouri viene registrata per la pubblicazione del CD/DVD \"Live, Raw &amp; Uncut\".\nNel 2009 la band intraprende un tour estivo in compagnia dei Def Leppard. Il 22 aprile 2010, Bret Michaels viene ricoverato nel reparto di terapia intensiva di un ospedale americano, colpito da una grave emorragia cerebrale. Tecnicamente, Bret \u00e8 stato colpito da un sanguinamento che avviene attorno alla superficie del cervello a causa della rottura di un vaso. Le sue condizioni appaiono inizialmente critiche, ma dopo pochi giorni, il cantante viene riabilitato e dimesso dall'ospedale. Il 6 luglio pubblica il suo quarto disco solista, \"Custom Built\". L'album, anche sulla scia emotiva del recente incidente, ottiene un inaspettato successo nelle classifiche statunitensi, raggiungendo i primi posti. Esso contiene la ballad country \"Nothing to Lose\" in duetto con Miley Cyrus.\nNel 2011 viene pubblicata la doppia raccolta \"\", che raggruppa in due CD trentacinque dei migliori successi dei Poison. Nello stesso anno partecipano ad un tour nordamericano con i M\u00f6tley Cr\u00fce e i New York Dolls, per celebrare i 30 anni dei M\u00f6tley Cr\u00fce e i 25 anni dei Poison. Nel 2013 Bret Michaels pubblica l'album \"Jammin' with Friends\", in cui reinterpreta vecchi pezzi dei Poison e della sua carriera solista."}
{"id": "383548", "revid": "7967", "url": "https://it.wikipedia.org/wiki?curid=383548", "title": "Castello di Acicastello", "text": ""}
{"id": "383549", "revid": "7967", "url": "https://it.wikipedia.org/wiki?curid=383549", "title": "Castello di Aci Castello", "text": ""}
{"id": "383566", "revid": "921573", "url": "https://it.wikipedia.org/wiki?curid=383566", "title": "John McTiernan", "text": "Biografia.\nStudente della Juilliard School, ottiene una borsa di studio dall'American Film Institute, dove studia per diventare regista. Esordisce nel 1986 con \"Nomads\", horror che vanta tra i suoi interpreti il futuro James Bond, Pierce Brosnan. Il film \u00e8 sviluppato tramite una serie di flashback che precorrono lo stile altamente \"visivo\" che caratterizzer\u00e0 il regista nei suoi futuri lungometraggi, e lo porta all'attenzione del cinema internazionale. Ma \u00e8 col successivo \"Predator\", prima pellicola per una grande casa di produzione, che McTiernan si impone al grande pubblico. Un Arnold Schwarzenegger in gran forma guida i suoi marines attraverso una giungla controllata da un feroce alieno che McTiernan mostra solo un po' alla volta, allo stesso modo di Spielberg con \"Lo squalo\" o Ridley Scott con \"Alien\", fino all'inevitabile scontro finale con l'ultimo superstite della squadra militare.\nL'anno seguente sbanca i botteghini con \"Trappola di cristallo\" (\"Die Hard\"), capostipite di una fortunata trilogia (poi pentalogia) che lancia definitivamente la carriera di Bruce Willis, che interpreta la parte del poliziotto John McClane. Il film vanta molte scene d'azione spettacolari e una gran dose di senso dell'umorismo da parte del suo protagonista, intrappolato ai piani alti di un grattacielo con un manipolo di spietati rapinatori. Nel 1990 dirige un'altra pellicola destinata a diventare la prima di una fortunata serie di thriller d'azione con protagonista il testardo agente della CIA Jack Ryan: \"Caccia a Ottobre Rosso\", che vede Sean Connery nei panni di un capitano disertore braccato da tutta la marina sovietica e Alec Baldwin nel ruolo di Ryan.\nI successivi due film sono dei flop per il regista newyorkese, pur essendo in parte intriganti e originali ma di meno spessore: \"Mato grosso\", ambientato nella foresta amazzonica ed interpretato ancora da Sean Connery, e \"Last Action Hero - L'ultimo grande eroe\", con il carismatico Arnold Schwarzenegger che gioca sul suo ruolo di duro invincibile con una infinita serie di ammiccamenti e comparsate per gli amanti del cinema, quali la Sharon Stone di \"Basic Instinct\" o Robert Patrick nei panni del robot liquido suo antagonista in \"Terminator 2 - Il giorno del giudizio\". Il regista ritorna allora alle origini, firmando il terzo movimentato capitolo della saga di John McClane, \"Die Hard - Duri a morire\", ancora interpretato da Bruce Willis, a cui si affianca Samuel L. Jackson, per formare una coppia del tipo \"bianco e nero\" sulla scia di film come \"Arma letale\" e \"Pulp Fiction.\" I due sono impegnati a fronteggiare un terrorista col pallino degli indovinelli (Jeremy Irons) in una New York che si sostituisce agli spazi angusti del grattacielo del primo episodio.\nDirige poi \"Il 13\u00ba guerriero\", interpretato da Antonio Banderas e basato sul libro \"Mangiatori di morte\" di Michael Crichton, col quale pare siano sorti aspri contrasti sulla regia troppo hollywoodiana che avrebbe tolto alla storia quegli elementi barbari che caratterizzavano invece il libro. Lo stesso anno esce anche \"Gioco a due\", remake de \"Il caso Thomas Crown\" con Steve McQueen e Faye Dunaway, rimpiazzati da Pierce Brosnan e Rene Russo; storia del miliardario Thomas Crown che per amore della sfida compie spettacolari furti di quadri d'autore. Le ultime fatiche del regista sono \"Rollerball\" (2002), remake dell'omonimo film del 1975 diretto da Norman Jewison interpretato da James Caan, sostituito qui da Chris Klein, e il thriller \"Basic\" (2003), giallo di ambientazione paramilitare con John Travolta, Samuel L. Jackson e Connie Nielsen. \nNel settembre del 2007 viene condannato a 4 mesi di carcere per aver mentito all'FBI; si \u00e8 scoperto infatti che il regista pagava un detective per spiare alcuni telefoni di Hollywood. Nel 2013 viene condotto nel carcere di Yankton, in Dakota del Sud, venendo scarcerato 328 giorni dopo, il 26 febbraio 2014. Dopo l'uscita dal carcere, McTiernan viene ingaggiato per dirigere \"Red Squad\", incentrato su un ex agente della DEA interpretato da Nicolas Cage, ma il progetto naufraga nei primi mesi del 2015."}
{"id": "383569", "revid": "1448629", "url": "https://it.wikipedia.org/wiki?curid=383569", "title": "Regola delle 5 W", "text": "La regola delle 5 W (iniziali di \"Who, What, Where, When, Why\") \u00e8 considerata la regola principale dello stile giornalistico anglosassone. In inglese \u00e8 nota sia come \"Five Ws\" che come \"W-h questions\" e fanno parte delle regole di buona formazione del discorso.\nLa regola delle 5 W \u00e8 anche utilizzata nel problem solving e, con alcune modifiche, nella pianificazione dei processi.\nDescrizione.\nLe cinque W stanno per:\nSono considerati i punti irrinunciabili che devono essere presenti nella prima frase (l'attacco o \"lead\") di ogni articolo, come risposta alle probabili domande del lettore che si accinge a leggere il pezzo.\nLa scelta delle particelle interrogative \u00e8 arbitraria poich\u00e9 non tutte le particelle interrogative in inglese cominciano per W. Viene enunciata in questo modo per motivi mnemonici, ma sicuramente anche eufonici (l'inclinazione dei popoli anglosassoni per questo tipo di effetti \u00e8 documentata sin dalla letteratura in inglese antico, che conta svariati componimenti in poesia allitterativa).\nLa regola \u00e8 quindi un promemoria per chi, dovendo accingersi a scrivere un pezzo, \u00e8 facilitato nel raccogliere le idee e/o a non scordare informazioni essenziali: ad esempio per chi deve trasmettere rapidamente informazioni (pensiamo al cronista sportivo al telefono con la redazione durante la partita), ovvero deve superare il comune blocco psicologico definito popolarmente \u201csindrome del foglio bianco\u201d.\nIl cronista, in generale, la utilizzer\u00e0 liberamente, integrandola con altre informazioni o eliminando quelle non essenziali o irrilevanti al soggetto: ad esempio, per un resoconto di costume generalmente si risponde anche alla domanda \u201chow\u201d (come), descrivendo l'evento; per contro, in un articolo di cronaca nera, rispondere alla W di \u201cwhy\u201d (perch\u00e9) \u00e8 principalmente compito degli inquirenti, ed il cronista ne riferir\u00e0 in seguito se le indagini avranno avuto successo.\nL'utilit\u00e0 della regola \u00e8 pertanto quella di aiutare a sintetizzare al massimo le informazioni importanti, all'interno di uno stile conciso ed essenziale qual \u00e8, ad esempio, quello dei \u201clanci di agenzia\u201d. Per un articolo pi\u00f9 lungo, o qualsiasi altro resoconto, possono costituire uno scheletro intorno al quale far crescere l'esposizione: non \u00e8 raro per gli insegnanti di lingua consigliare ai propri studenti di partire da queste semplici informazioni per i loro scritti.\nLa regola enunciata in inglese ha una forma dettata anche da considerazioni estetiche. Anche nella forma in cui viene spesso enunciata in italiano conserva in parte l'allitterazione iniziale, che rimane un utile appiglio per la memoria.\nStoria.\nI \"Loci argumentorum\".\nI filosofi e retori dell'antichit\u00e0 hanno indagato approfonditamente la possibilit\u00e0 di esplorare un tema di discussione attraverso una griglia di domande fisse e standardizzate.\nIl retore Ermagora di Temno, secondo quanto riferisce lo pseudo-Agostino nel \"De Rhetorica\" , defin\u00ec sette \u00abcircostanze\u00bb quali t\u00f2poi di un tema:\nAnche Cicerone possedeva una tecnica di argomentazione simile [cio\u00e8 basata sui fatti (circostanze, i \"loci\") che caratterizzano un tema]. Quintiliano discusse i \"loci argumentorum\", ma non li struttur\u00f2 in forma di domande .\nVittorino espose il sistema di Cicerone mettendo in corrispondenza i fatti con le domande di Ermagora:\nAnche Giulio Vittore cre\u00f2 una lista di circostanze in forma di domanda \nBoezio \"applic\u00f2 le sette circostanze all'oratoria e ne fece elementi fondamentali per l'arte dell'accusa e della difesa\":\nAllo scopo di attribuire la pena appropriata per ogni peccato, il 21\u00ba canone del Concilio Lateranense IV (1215) incoraggia i confessori ad indagare sia i peccati sia le circostanze che li hanno provocati. La forma a domanda divenne popolare presso tutti i confessionali e apparve in diverse varianti:\nGli otto elementi di San Tommaso d'Aquino.\nIn ambito filosofico e teologico morale \u00e8 ben conosciuto lo schema creato da San Tommaso D'Aquino nella sua opera pi\u00f9 famosa, la \"Summa Theologiae\", in cui, alla fine del XII secolo, il teologo individu\u00f2 gli elementi fondamentali che identificano la struttura dell'azione morale.\nNella sua opera principale, Tommaso d\u00e0 grande importanza ad un insieme di elementi secondari che influiscono sulla moralit\u00e0 di un'azione, solitamente indicati come circostanze. \nA questo riguardo, il filosofo fa una distinzione tra condizioni che riguardano l'oggetto (i gi\u00e0 citati quando, ubi, quantum e quid) e condizioni che riguardano il soggetto agente. Infatti, esistono infinite circostanze in cui il soggetto ha potuto agire, ognuna delle quali conferisce all'azione un diverso significato. Nel caso del furto, ad esempio, oltre ai gi\u00e0 menzionati quomodo, quibus auxiliis e cur, vanno considerate le condizioni in cui si trovava il soggetto al momento dei fatti. Il ladro potrebbe aver agito \u201cspinto da necessit\u00e0 primarie\u201d oppure \u201cin preda alla disperazione per i debiti\u201d o piuttosto \u201csotto effetto di stupefacenti\u201d.\nTommaso distingue in un'azione otto elementi fondamentali:\nLo schema dell'Aquinate si adatta molto bene alle esigenze di una corretta informazione proprie dell'epoca attuale. \n\u00c8 facile verificare, attraverso un esempio molto concreto, l'utilit\u00e0 che questo schema ha in ambito giornalistico. \nSupponiamo di dover scrivere la cronaca di un furto. Nelle prime righe dell'articolo \u00e8 necessario dire: \nFin qui, non abbiamo detto nulla di nuovo rispetto alla regola delle 5 W. Ma rimangono da dire altre tre cose importantissime: \nQuesti elementi della notizia, anche se non fanno parte delle 5 W, ovvero di quel nucleo d'informazioni che vanno fornite nella prima parte dell'articolo, sono importantissimi perch\u00e9 connotano la notizia in maniera determinante.\nC'\u00e8 una evidente differenza, infatti, tra il furto di 1.000 euro e quello di 10.000 o 100.000 euro (quantum). Cos\u00ec come c'\u00e8 sostanziale differenza tra una rapina con astuzia (ad esempio con un travestimento) e una rapina a mano armata (quibus auxiliis). Non meno importante \u00e8 il modo in cui il ladro ha condotto l'azione criminosa: con violenza, con pacatezza oppure con freddezza (Quomodo)."}
{"id": "383598", "revid": "98588112", "url": "https://it.wikipedia.org/wiki?curid=383598", "title": "Umanoide", "text": "\u00c8 detto umanoide un qualsiasi oggetto o essere vivente con una forma analoga a quella dell'essere umano.\nExtraterrestri.\nNelle opere di fantascienza sono spesso descritte specie extraterrestri umanoidi. Di solito esternamente sono abbastanza simili agli esseri umani poich\u00e9 possiedono braccia, gambe e camminano in posizione eretta o semi-eretta, ma hanno spesso un colore della pelle diverso, un numero differente di arti e/o un'anatomia interna diversa. Tra gli esempi gli omini verdi o i Grigi.\nAndroidi.\nUn robot con sembianze umane nei movimenti e nella forma \u00e8 detto androide. Il miglior robot androide finora realizzato dal punto di vista dei movimenti \u00e8 Asimo, di fabbricazione giapponese.\nAltre specie fantastiche.\nNel fantasy sono descritte molte specie simili all'uomo: elfi, nani, gnomi, folletti, orchi, troll ecc. ... Nei romanzi e/o film fantasy \u00e8 facile trovare queste \"razze\" ed alcuni tipi di ibridi come il mezzelfo, il mezzorco."}
{"id": "383599", "revid": "124432592", "url": "https://it.wikipedia.org/wiki?curid=383599", "title": "Eroe dell'Unione Sovietica", "text": "Eroe dell'Unione Sovietica () fu una delle principali onorificenze attribuite dall'Unione Sovietica.\nDescrizione.\nL'onorificenza includeva l'Ordine di Lenin (la seconda decorazione, in ordine di importanza, dell'Unione Sovietica) e, in segno di massima eccellenza, la Stella d'Oro, accompagnata da un certificato dell'atto eroico (\"gramota\") da parte del Presidente del Soviet Supremo. \nNel caso una persona fosse stata decorata pi\u00f9 volte, l'Ordine di Lenin veniva consegnato una volta sola, salvo alcuni casi particolari.\nStoria.\nL'onorificenza venne creata il 16 aprile 1934.\nIl numero totale di persone che vennero decorate con questo titolo fu circa 12.700; la gran parte dei quali venne insignita durante la Grande guerra patriottica (11.365 Eroi dell'Unione Sovietica, 101 decorati due volte, 2 decorati tre volte, e altri 2 decorati quattro volte). Uno dei pi\u00f9 famosi fu Oleksandr Matvijovy\u010d Matrosov che venne insignito della decorazione, dopo la sua morte, per aver bloccato il fuoco di una mitragliatrice tedesca con il proprio corpo. Altre 65 persone vennero decorate con tale onorificenza durante la guerra Sovietico-Afgana tra il 1979 e il 1989.\nIl primo in assoluto a ricevere l'onorificenza fu l'aviatore Anatolij Ljapidevskij (certificato numero uno), e lo stesso giorno anche Sigizmund Levanevskij, Vasilij Molokov, Mavrikij Slepn\u00ebv, Nikolaj Kamanin, Ivan Doronin e Michail Vodop'janov, che parteciparono con successo alle ricerche aeree riuscendo a salvare l'equipaggio della nave a vapore \"Cheliuskin\", affondata nelle acque dell'Artico il 13 febbraio 1934.\nIn totale furono 101 le persone che ricevettero tale decorazione due volte; la seconda nomina consentiva al destinatario di fregiarsi anche di un busto in bronzo, e ad un'iscrizione commemorativa, che veniva installato nella sua citt\u00e0 natale. Il famoso cecchino russo Vasilij Zajcev fu uno dei destinatari pi\u00f9 conosciuti a ricevere una doppia onorificenza e la sua storia, anche se in parte romanzata, \u00e8 descritta nel film \"Il nemico alle porte\".\nI due famosi piloti di caccia, Aleksander Pokry\u0161kin e Ivan Ko\u017eedub ricevettero tale onorificenza per ben tre volte. La terza nomina autorizzava la realizzazione di un piedistallo come una propria statua, da sistemare a Mosca, nei pressi del Palazzo dei Soviet, palazzo che tuttavia non venne mai realizzato.\nLe uniche due personalit\u00e0 a ricevere il titolo per quattro volte furono Georgij \u017dukov e Leonid Bre\u017enev, in realt\u00e0 Georgij \u017dukov \u00e8 stato l'unico a ricevere tale onorificenza, in quanto Leonid Bre\u017enev si \u00e8 autodecorato negli anni in cui era il capo dell'Unione Sovietica .\n Tuttavia importanti personalit\u00e0 politiche e militari continuarono a ricevere la decorazione in occasione di importanti anniversari, anche senza che si verificasse una vera e propria attivit\u00e0 eroica, cos\u00ec come viene comunemente intesa. Nel 1988 il Soviet Supremo abol\u00ec la pratica di assegnare il titolo pi\u00f9 di una volta per il singolo individuo.\nOltre alle persone, l'onorificenza venne attribuito anche a 12 citt\u00e0 (le cosiddette citt\u00e0 eroine) e alla fortezza di Br\u0117st, per l'eroismo collettivo dimostrato durante la Seconda guerra mondiale.\nL'ultimo destinatario di \"Eroe dell'Unione Sovietica\" fu il tuffatore, Capitano Leonid Michajlovi\u010d Solodkov il 24 dicembre 1991 per i suoi successi sportivi. Dopo il crollo dell'Unione Sovietica, questo titolo venne riutilizzato in Russia (Eroe della Federazione Russa), in Ucraina (Eroe dell'Ucraina) e in Bielorussia (Eroe della Bielorussia)."}
{"id": "383605", "revid": "124121981", "url": "https://it.wikipedia.org/wiki?curid=383605", "title": "Martin Gore", "text": "Nella prima formazione del gruppo, il suo ruolo era soprattutto quello di tastierista, ma dopo l'abbandono di Vince Clarke, \u00e8 diventato anche autore delle canzoni. Dal 1988, conseguentemente all'introduzione massiccia della chitarra nel sound della band, dal vivo ha iniziato ad alternare le tastiere a questa, il suo vero strumento. Altri suoi compiti sono sempre stati i cori e la voce principale in alcune canzoni.\nGrazie alle sue canzoni Gore \u00e8 stato uno dei compositori ed autori pi\u00f9 influenti nel panorama musicale contemporaneo, a partire dall'elettronica, passando per il pop, sino al rock e il metal.\nNel 2020 \u00e8 stato inserito nella Rock and Roll Hall of Fame come membro dei Depeche Mode.\nCarriera.\nMartin lascia la St. Nicholas's Comprehensive School nel 1977 quando trova lavoro come impiegato presso la banca National Westminster. Nel tempo libero, per\u00f2, suona la chitarra nella band \"Norman and the Worms\", accompagnando la voce di Philip Burdett.\nPoi \u00e8 la volta dei \"French Look\", dove suona assieme a Vince Clarke (futuro collega nella prima formazione dei Depeche Mode), con Robert Marlow alla voce.\nNel 1980, Martin incontra Andrew Fletcher, detto \"Fletch\", al club Van Gogh, che lo invita a unirsi al gruppo che egli forma con Vince Clarke, chiamato \"Composition of Sound\". Di l\u00ec a poco, anche Dave Gahan si unisce a loro, e la band cambia nome in \"Depeche Mode\".\nAgli esordi, la band \u00e8 capitanata da Clarke, che scrive la maggior parte del materiale per il primo disco, \"Speak &amp; Spell\", risalente al 1981. Gore contribuisce con la scrittura di due canzoni, \"Tora! Tora! Tora!\" e \"Big muff\" (strumentale) e la voce su una terza, \"Any second now (Voices)\". Subito dopo il disco, Vince lascia il gruppo, e Martin prende in mano la situazione, diventando l'autore dei brani. In effetti aveva scritto canzoni sin da quando aveva 14 anni, e prendendo il meglio del suo repertorio riesce a mettere insieme un nuovo disco, \"A Broken Frame\".\nSuccessivamente all'entrata nel gruppo di Alan Wilder, Martin cede a questo i doveri della produzione, concentrandosi principalmente sul \"songwriting\" e sui testi. Gira voce che per avere un esempio di quanto incida l'operato di Wilder sul lavoro di Gore, si possa prendere in considerazione il brano \"Enjoy the Silence\": infatti, il demo preparato da Martin era solo una ballata in Do minore suonata con un semplice Harmonium. Successivamente Wilder, con l'aiuto del produttore Flood, \u00e8 riuscita a trasformarla nella versione che oggi si conosce.\nI testi di Martin si incentrano prevalentemente, come dice lui stesso, sulle \"relazioni\" tra persone, sconfinando talvolta in considerazioni nichilistiche sul genere umano. Per questo un tema che ricorre spesso nelle sue canzoni (e in particolare in quelle che canta lui stesso, come \"A Question of Lust\", \"Judas\" o \"One Caress\") \u00e8 quello dell'amore, cosa che ha fatto s\u00ec che i suoi testi, relativamente semplici, siano apprezzati da un vasto pubblico da ormai pi\u00f9 di 20 anni.\nComuni sono le allusioni alla religione in particolare ai testi biblici, alla Germania divisa (soprattutto nei lavori discografici degli anni ottanta), all'inquietudine dell'uomo nella storia.\nParallelamente alla carriera con i Depeche Mode, Martin ha pubblicato due dischi di cover (\"Counterfeit\"), come tributo ai suoi \"maestri\". In questi dischi ha riarrangiato in chiave moderna e ricantato pezzi come \"By This River\" di Brian Eno e \"Loverman\" di Nick Cave, oltre che altri di David Essex, Lou Reed, John Lennon, Durutti Column, Sparks e molti altri. Con lo stesso spirito ha anche partecipato al disco \"Tower of Song - The Songs of Leonard Cohen\", tributo a Leonard Cohen da parte di artisti come Sting, Bono, Tori Amos ed Elton John. Martin ha contribuito con una cover di \"Coming Back to You\". Nel 2006 collabora all'album di Gwen Stefani \"The Sweet Escape\", suonando la chitarra nel brano \"Wonderful Life\".\nNel 2012 fonda insieme a Vince Clarke il progetto VCMG, con il quale produce un album intitolato \"Ssss\".\nNel 2015 con lo pseudonimo \"MG\" annuncia l'uscita dell'omonimo album strumentale intitolato \"MG \"anticipato dal singolo \"Europa Hymn\".\nVita privata.\nNato a Dagenham, pass\u00f2 in questa cittadina la propria infanzia dato che i genitori lavoravano alla locale fabbrica di automobili della Ford. In seguito, si trasfer\u00ec con la famiglia prima a Hornchurch e quindi a Basildon, una delle \"New Town\" costruite per accogliere i nuovi residenti provenienti dai sobborghi di Londra. All'et\u00e0 di 13 anni fu informato dalla madre che il padre che viveva con loro non era il suo genitore naturale (dopo la nascita della figlia Viva Lee apprese anche che era di colore, un soldato americano e lo incontr\u00f2 in Virginia dove viveva)..\nAlla stessa et\u00e0 ricevette in regalo una chitarra dai genitori e con alcuni amici form\u00f2 il suo primo gruppo: i \"Norman and the Worms\". A scuola era sia un bravo allievo con buoni voti che un ragazzo irrequieto che si rese protagonista di episodi di bullismo.\n\"Odiavo Basildon. Volevo scappare il prima possibile. Penso che stare in una band fosse una via di fuga. C'era davvero poco da fare. \u00c8 uno di quei posti dove ti dai al bere perch\u00e9 \u00e8 l'unica possibilit\u00e0.\"\nDopo la scuola, con ottimi voti in tedesco e francese, trov\u00f2 lavoro in una banca della City londinese che lasci\u00f2 dopo un anno e mezzo per dedicarsi alla carriera musicale. Di quell'esperienza ricorda: \"Un posto trovato da mia madre, che non sopportava di vedermi vagare per casa. Ma non ero soddisfatto, diciamo che non mi sono accontentato. Con i soldi guadagnati in banca mi sono comprato il sintetizzatore pi\u00f9 economico dell'epoca, e nel tempo libero suonavo sognando di fare il musicista. Siamo stati fortunati. Il successo \u00e8 arrivato subito, dopo un anno eravamo gi\u00e0 a Top of the Pops. Il mio consiglio quindi \u00e8 provarci, sempre, o almeno per un po'\".\nNel 1987 Martin conobbe a Parigi l'allora modella Suzanne Boisvert. I due si sposarono il 27 agosto del 1994, dalla loro unione sono nati tre figli: Viva Lee Gore (nata il 6 giugno 1991), Ava Lee Gore (21 agosto 1995) e Calo Leon Gore (27 luglio 2002). Nel 2006 la coppia ha divorziato. Nella canzone \"Precious\" dell'album \"Playing the Angel\", Gore parla del trauma che il divorzio ha causato ai loro figli.\nParla ottimamente il tedesco, avendolo imparato a scuola (con cui partecip\u00f2 a uno scambio culturale nella cittadina di Erfde) e avendo vissuto in Germania negli anni '80. \u00c8 possibile sentirlo \"all'opera\" nel brano \"Das Lied vom einsamen M\u00e4dchen\" di \"Counterfeit\u00b2\".\nNel 1999 ha ricevuto il premio Ivor Novello dalla BASCA (British Academy of Songwriters, Composers and Authors) per il suo successo internazionale.\nLa sua presa di posizione contro i talent show resa al settimanale Music Week \"Non voglio incitare alla violenza, ma credo che qualcuno debba sparare a Simon Cowell\" (l'ideatore di X Factor) ha suscitato grandi polemiche.\nNel 2009 \u00e8 stato citato in un tribunale di San Jose in California quale perito giurato in tema di tristezza, solitudine e alienazione nel corso di una causa intentata contro i creatori del videogioco World of Warcraft da un tale Erik Estavillo: costui si dichiarava alienato dal mondo a causa della propria dipendenza dal videogame (per la stessa \"competenza in materia\" \u00e8 stata citata anche l'attrice Winona Ryder).\nDal 2000 vive a Santa Barbara, in California, anno un cui vi si trasfer\u00ec con l'allora moglie e i figli.\nIl 12 giugno 2014, dopo 3 anni di fidanzamento, si \u00e8 sposato con l'attrice Kerrilee Kaski. La coppia ha avuto due figlie, Johnnie Lee (2016) e Mazzy Lee (2017).\nGore \u00e8 vegetariano dal 1983."}
{"id": "383613", "revid": "123470840", "url": "https://it.wikipedia.org/wiki?curid=383613", "title": "Biblioteca Medicea Laurenziana", "text": "La Biblioteca Medicea Laurenziana, anticamente chiamata Libreria Laurenziana, \u00e8 una delle principali raccolte di manoscritti al mondo, nonch\u00e9 un importante complesso architettonico di Firenze, disegnato da Michelangelo Buonarroti tra il 1519 e il 1534.\nEssa custodisce 68.405 volumi a stampa, 406 incunaboli, 4.058 cinquecentine e, soprattutto, 11.044 pregiatissimi manoscritti, nonch\u00e9 la maggiore collezione italiana di papiri egizi. Vi si accede dai chiostri della basilica di San Lorenzo a Firenze, da cui il nome \"Laurenziana\". \"Medicea\" deriva invece dal fatto di essere nata dalle collezioni librarie di membri della famiglia Medici. Tra le pi\u00f9 importanti opere ricordiamo: la \"Littera Florentina\" del VI sec dC, \"Codice Squarcialupi\", \"Codice Fiorentino, Bibbia Amiatina, i Dialoghi platonici in carta bona\" di Lorenzo il Magnifico\",\" e il \"Virgilio Laurenziano.\"\nArchitettura.\nI locali della Biblioteca furono disegnati per il cardinale Giulio de' Medici (poi papa Clemente VII), che affid\u00f2 nel 1519 la commissione a Michelangelo. Egli diresse personalmente il cantiere tra il 1524 e il 1534, sia pure con l'interruzione dovuta alla parentesi repubblicana. Alla morte del proprio padre e di Clemente VII, Michelangelo lasci\u00f2 Firenze, con l'intenzione di non tornarci mai pi\u00f9. La costruzione fu ultimata lentamente negli anni successivi da altri architetti, a partire dal 1548, grazie all'impegno di Cosimo I de' Medici.\nMichelangelo continu\u00f2 a soprintendere, malvolentieri, i lavori della Libreria da Roma, mediante l'invio di istruzioni, modelli e disegni ed il tramite di vari artisti fiorentini presenti sul cantiere a vario titolo tra cui il Tribolo, l'Ammannati e il Vasari. Solo nel 1558 Michelangelo forn\u00ec il modello in argilla per lo scalone, da lui progettato in legno, ma realizzato per volere di Cosimo I de' Medici, in pietra serena.\nI lavori terminarono soltanto nel 1571, anno dell'apertura al pubblico; altri lavori furono eseguiti di tempo in tempo fino all'inizio del XX secolo.\nLa Biblioteca \u00e8 una delle maggiori realizzazioni dell'artista fiorentino in campo architettonico, importante anche per le decorazioni e l'arredo interno, giunto in buono stato fino a noi (Michelangelo forn\u00ec anche disegni degli stalli di legno per la lettura dei manoscritti). L'opera viene ritenuta una piena espressione dell'atteggiamento manierista che rivendica la libert\u00e0 linguistica rispetto alla canonizzazione degli ordini classici e delle regole compositive.\nIl vestibolo.\nIl vestibolo \u00e8 uno spazio quadrato, quasi interamente occupato dallo scalone e con un'altezza superiore alle dimensioni della pianta, caratteristica che d\u00e0 vita ad un ambiente alto e stretto.\nUn primo progetto di Michelangelo prevedeva un'altezza minore, uniformata a quella della sala di lettura ed un'illuminazione mediante lucernari in copertura, vista la difficolt\u00e0 di aprire finestre in parete. Al rifiuto del papa del progetto inedito di illuminare l'ambiente dall'alto, Michelangelo dovette, tra considerevoli difficolt\u00e0 tecniche, rialzare le pareti per aprirvi finestre che garantissero comunque l'ingresso della luce dall'alto.\nForse per tale ripensamento la fascia superiore delle pareti del vestibolo rimase allo stato grezzo, fino al completamento effettuato tra il 1901 ed il 1903, con soluzioni di dettaglio criticate da alcuni storici. In quell'occasione furono terminati anche i lavori della facciata esterna, compresa la realizzazione di false finestre. Il soffitto per il quale ancora nel 1559 Ammannati attendeva disegni da Michelangelo, era rimasto con capriate a vista e fu sistemato una tela dipinto, opera del bolognese Giacomo Lolli (1857-1931), ad imitazione della decorazione lignea del soffitto della biblioteca.\nLe pareti interne sono disegnate come un'architettura esterna con due ordini sovrapposti. Gli elementi architettonici vengono utilizzati per il loro valore plastico, come in una grande scultura, privati della loro logica strutturale e funzionale: per esempio le colonne binate, incassate nella parete, appoggiano solo su mensole e le finestre ad edicola sono solo nicchie cieche. L'incasso delle colonne \u00e8 stato visto come un'analogia alle figure scolpite dall'artista che \"emergono\" dal marmo. Hanno anche una precisa funzione strutturale, perch\u00e9 alleggeriscono la massa muraria permettendone una maggiore elevazione.\nL'intonaco bianco fa risaltare il grigio delle doppie colonne, dei timpani triangolari e delle cornici di pietra serena, riproponendo un accostamento tipico dell'architettura fiorentina fin da Brunelleschi. L'ambiente forse \u00e8 stato concepito come un preludio oscuro alla luce della Sala di lettura e sulla sua interpretazione sono state spese molte ipotesi, cos\u00ec come sulle nicchie apparentemente destinate ad accogliere sculture, ma rimaste vuote.\nNel carattere volutamente contraddittorio, fortemente plastico e dinamico degli elementi architettonici del vestibolo, \u00e8 stato visto uno degli elementi fondanti dell'architettura romana.\nLo scalone.\nIl problema del dislivello tra vestibolo e sala di lettura richiese la creazione di uno scalone. Il disegno per la celebre scala tripartita venne fornito nel 1559 e inizialmente era previsto l'uso del legno di noce, che poi Bartolomeo Ammannati esegu\u00ec in pietra serena su volont\u00e0 di Cosimo I.\nPer la prima volta si pu\u00f2 riconoscere un'anticipazione dello stile barocco che di l\u00ec a poco avrebbe invaso l'Europa. Se infatti le linee rette delle parti laterali sono pienamente rinascimentali, i monumentali gradini centrali, di forma ellittica come una immaginaria colata di pietra, sono un'invenzione originale di Michelangelo; questa particolare linea curvata fu usata anche nei sepolcri medicei della Sagrestia Nuova e nelle arcate del ponte Santa Trinita. La scala \u00e8 infatti costituita da una parte centrale dove domina la curva e da altri due accessi laterali con gradini squadrati. Lo spettatore davanti all'ingresso vive l'emozione di assistere a una vera e propria cascata di materia viva trattenuta dalla presenza di due rigide balaustre.\nLa sala di lettura.\nLa sala di lettura contrasta, con le sue proporzioni ampie e distese, con il vestibolo. Lo spazio, un lungo e ampio corridoio con banchi lignei, fu quasi interamente disegnata da Michelangelo, compreso il soffitto e gli stessi banchi. Ispirata nello sviluppo longitudinale e nell'ampia finestratura su entrambi i lati alla biblioteca di San Marco di Michelozzo, la biblioteca Medicea non ha per\u00f2 la suddivisione in navate, anche perch\u00e9 gli ambienti sottostanti non avrebbero avuto una sufficiente resistenza statica per sopportare il peso delle colonne, a meno di non fare impegnativi lavori di ristrutturazione. Vennero invece approntati contrafforti sulle mura esterne, corrispondenti agli esili pilastri in interni, in modo da garantire un sufficiente sostegno alle pareti perforate dalle numerose finestre. Le pareti appaiono cos\u00ec scandite da sezioni regolari, composte da pilastri in pietra serena a capitello dorico e finestre architravate con mensole sotto l'architrave, sulle quali sono disposti dei riquadri in pietra ingentiliti da balaustrini sui lati. Il modulo si ripete movimentando geometricamente l'intera parete e l'effetto \u00e8 accentuato dal disegno regolare dei cassettoni del soffitto piano e del pavimento in cotto e marmo.\nSui banchi i codici venivano conservati orizzontalmente nei ripiani inferiori ed erano liberamente consultabili, sebbene assicurati al bancone per mezzo di solide catene. I manoscritti erano suddivisi a seconda della materia (patristica, astronomia, retorica, filosofia, storia, grammatica, poesia, geografia), alcune tabelle lignee poste sul fianco di ogni pluteo riportavano l'elenco dei libri contenuti. Questa disposizione fu conservata fino ai primi anni del Novecento, quando si trasferirono i libri negli attuali depositi.\nLe vetrate furono realizzate da maestranze fiamminghe su disegno di Giorgio Vasari e hanno come tema l'araldica medicea circondata da grottesche, armi ed emblemi.\nIl soffitto, in legno di tiglio, fu intagliato da Giovanni Battista del Tasso poco prima del 1550 sulla base dei disegni michelangioleschi. I riquadri presentano, tra coppie di delfini, ovali con festoni e crani di stambecco, le insegne di Cosimo I.\nIl pavimento presenta disegni intarsiati in terracotta rossa e bianca, realizzato da Santi Buglioni a partire dal 1548 su progetto del Tribolo che riprende la partizione del soffitto. Tribolo, di ritorno da Roma dove aveva incontrato Michelangelo per avere indicazioni e istruzioni per il cantiere, riporta una tecnica realizzativa ancora in parte da chiarire. Si \u00e8 ipotizzato che su una base in argilla siano state ricavati, prima della cottura, i vuoti riempiti in una particolare terra, opportunamente trattata, che con la cottura diventa bianca, differenziadosi cos\u00ec dalla base in terracotta rossa. I giunti venivano riempiti con una miscela di pece rossa.\nLa Tribuna Elci.\nLa pi\u00f9 rilevante addizione al complesso fu, nel XIX secolo, la \"Tribuna Elci\", una rotonda neoclassica con cupoletta costruita per ospitare la collezione del bibliofilo e patrizio fiorentino Angelo Maria d'Elci, su progetto dell'architetto Pasquale Poccianti. Lo stesso Poccianti fu autore di alcuni progetti per l'ampliamento della sala di lettura michelangiolesca, tra cui una sala parallela alla prima dall'altro lato del chiostro, che per\u00f2 non furono realizzati. \nL'aggiunta del nuovo ambiente comport\u00f2 comunque alcune modifiche alla parete destra della Biblioteca, con due finestre murate e due accecate, mentre una quinta divenne la porta di ingresso. Questo ha comportato una forte diminuzione della luminosit\u00e0 dell'ambiente rispetto al progetto originale. La cupola era originariamente prevista in uno smagliante colore verde, ma in seguito si prefer\u00ec dare un'impronta pi\u00f9 brunelleschiana basata sul contrasto grigio/bianco. Inaugurata nel 1841, fu utilizzata come sala di lettura sino agli anni settanta del Novecento, mentre ora \u00e8 utilizzata solo per occasioni speciali.\nCollezioni librarie.\nLa Biblioteca conserva oggi all'incirca 11.000 manoscritti, 2.500 papiri, 566 incunaboli, 1.681 cinquecentine e circa 120.000 edizioni a stampa (dal XVII al XX secolo). Seppure non vastissimo, il patrimonio librario \u00e8 particolarmente importante in quanto risultato di scelte consapevoli che hanno creato un \"corpus\" ragionato, nel quale numerosi pezzi spiccano per antichit\u00e0, pregio filologico e bellezza.\nIl nucleo della collezione libraria proviene dalle raccolte private dei Medici, per cui numerosissimi manoscritti furono copiati, spesso di pugno di umanisti come Pico della Mirandola, Coluccio Salutati, Poggio Bracciolini, Marsilio Ficino e Niccol\u00f2 Niccoli. Molti furono sfarzosamente miniati e rilegati.\nNel 1757 il canonico Angelo Maria Bandini assunse l'incarico di Bibliotecario e sotto la sua direzione la biblioteca si arricch\u00ec ulteriormente. In quel periodo venne compilato un prezioso catalogo a stampa (i cosiddetti \"plutei\", dal nome dei banconi della sala michelangiolesca che allora erano ancora usati per custodire i libri) tuttora indispensabile agli studiosi per il reperimento dei volumi nei depositi. Nel 1771 arrivarono le collezioni della Biblioteca Palatina di Palazzo Pitti, anche se lo spirito razionale del Granduca Pietro Leopoldo fece spostare la maggior parte dei libri a stampa, che costituivano parte integrante della biblioteca Laurenziana, alla Biblioteca Magliabechiana (ora Biblioteca Nazionale Centrale di Firenze). Nel 1783 181 manoscritti pi\u00f9 antichi vennero convogliati qui.\nNel 1818 il bibliofilo fiorentino Angelo Maria d'Elci don\u00f2 la sua preziosa raccolta di prime edizioni di classici latini e greci appositamente rilegate; alla fine dell'Ottocento l'acquisto della biblioteca di Lord Bertram Ashburnham arricch\u00ec ulteriormente il patrimonio librario di preziosi codici, molti dei quali di origine italiana, come il trattato di \"Architettura civile e militare\" di Francesco di Giorgio Martini, il codice delle \"Rime\" del Petrarca fregiato delle armi di Galeazzo Maria Sforza e persino un piccolo e mirabile \"Libro d'Ore\", probabilmente appartenuto alla famiglia di Lorenzo il Magnifico.\nLa raccolta, circa 2.500 papiri, inconsueta presenza per una biblioteca italiana, \u00e8 il risultato delle campagne di scavo italiane in terra d'Egitto, i cui reperti non cartacei sono esposti in larga parte nel \"Museo Egizio\", una sezione del Museo Archeologico Nazionale di Firenze.\nLa biblioteca \u00e8 tuttora aperta agli studiosi, che possono ottenere in consultazione, nell'apposita sala (che ha sostituito negli anni '70 la Tribuna Elci), tutti i volumi della collezione, o, nel caso di volumi troppo delicati per essere manipolati, i microfilm."}
{"id": "383615", "revid": "1305772", "url": "https://it.wikipedia.org/wiki?curid=383615", "title": "The Final Countdown (album)", "text": "The Final Countdown \u00e8 il terzo album in studio del gruppo musicale svedese Europe, pubblicato nel maggio 1986 dalla Epic Records.\nL'album vendette oltre 15 milioni di copie globali e il singolo omonimo raggiunse il primo posto in classifica in 25 paesi diversi.\nComposizione e registrazione.\nLe prime canzoni composte per l'album furono \"Rock the Night\" e \"Ninja\", che erano gi\u00e0 state presentate dalla band durante il tour di \"Wings of Tomorrow\" nel 1984. \"Rock the Night\" venne pubblicata come singolo in Svezia nel marzo 1985, raggiungendo il quarto posto in classifica, e fu inoltre inclusa nell'EP \"On the Loose\" colonna sonora dell'omonimo cortometraggio dello stesso anno, insieme alle canzoni \"On the Loose\" e \"Broken Dreams\". \"Rock the Night\" e \"On the Loose\" saranno ri-registrate per l'inclusione in \"The Final Countdown\" cos\u00ec come \"Ninja\", tutt'e tre con testi leggermente differenti.\nIn seguito al successo nazionale di \"On the Loose\" e \"Rock the Night\", gli Europe partirono per un nuovo tour in Svezia nel 1985, includendo nelle setlist dei propri concerti nuovi brani come \"Danger on the Track\", \"Love Chaser\" e la power ballad \"Carrie\", pronte per essere registrate nell'album. \"Carrie\" fu composta dal frontman Joey Tempest e il tastierista Mic Michaeli durante una jam session. La prima versione della canzone era strutturata solamente su voce e tastiera, e fu eseguita in tal modo durante il tour del 1985, ma nella versione dell'album sar\u00e0 coinvolta l'intera band.\nLa title track \"The Final Countdown\" venne ideata partendo un vecchio riff di tastiera che Tempest aveva composto nel periodo 1981-82, su un sintetizzatore Korg Polysix che gli era stato dato in prestito da Michaeli. Nel 1985 il bassista John Lev\u00e9n sugger\u00ec a Tempest di scrivere una canzone basata su quel riff. Il testo fu ispirato dalla canzone \"Space Oddity\" di David Bowie. Il suono del riff di tastiera presente nella canzone \u00e8 stato ottenuto utilizzando una unit\u00e0 rack di una Yamaha TX-816 e un sintetizzatore Roland JX-8P.\n\"Cherokee\" fu l'ultima canzone composta per l'album, essendo stata scritta soltanto una settimana prima che la band si recasse in Svizzera per cominciare le registrazioni del disco. Tempest disse che il testo era ispirato alla storia dei Nativi americani degli Stati Uniti d'America.\nLe registrazioni dell'album cominciarono nel settembre 1985 ai Powerplay Studios di Zurigo, Svizzera. Su suggerimento della loro etichetta discografica, la Epic Records, gli Europe decisero di ingaggiare il produttore americano Kevin Elson, che aveva gi\u00e0 collaborato con artisti come Journey e Lynyrd Skynyrd. In origine i membri della band avevano pensato a Dieter Dierks (produttore degli Scorpions) e Bruce Fairbairn (produttore dei Bon Jovi) ma alla fine si convinsero a lavorare con Elson. Elson produrr\u00e0 anche il sesto album in studio del gruppo, \"Start from the Dark\", nel 2004.\nDurante le sessioni di registrazione, Joey Tempest contrasse una brutta reazione allergica per i prodotti a base di pane, che ritard\u00f2 per un po' di tempo il processo lavorativo, e costrinse il cantante a cambiare la propria dieta, cos\u00ec da poter completare l'album. Le linee vocali della title track \"The Final Countdown\" furono registrate ai Soundtrade Studios di Stoccolma, Svezia, mentre le restanti parti vocali presso i Mastersound Studios di Atlanta ed i Fantasy Studios di Berkeley negli Stati Uniti.\nL'album venne mixato nel marzo 1986 ai Fantasy Studios. Il chitarrista John Norum non fu soddisfatto del risultato, in quanto secondo lui le tastiere avevano \"seppellito\" le chitarre ritmiche nel mix finale.\nPubblicazione.\n\"The Final Countdown\" divenne l'album che fece esplodere il fenomeno Europe in tutto il mondo. Fin dalla sua pubblicazione nel maggio 1986, il disco vendette molto bene nei paesi europei e raggiunse l'ottavo posto della prestigiosa classifica statunitense Billboard 200. Nel 1994 \u00e8 stato certificato triplo disco di platino dalla Recording Industry Association of America (RIAA).\nQuando si tratt\u00f2 di dover scegliere il singolo di lancio dell'album, Tempest sugger\u00ec \"The Final Countdown\". In origine la band non aveva mai pianificato di pubblicare il pezzo come singolo, e alcuni membri volevano che \"Rock the Night\" fosse il primo singolo. \"The Final Countdown\" venne scritta per essere la canzone di apertura nei concerti, e nessuno pens\u00f2 mai sarebbe diventato un successo. Ma quando la Epic Records insinu\u00f2 che doveva essere il primo singolo, il gruppo decise di pubblicarla. Il singolo si rivel\u00f2 un successo mondiale, raggiungendo il primo posto in classifica in 25 paesi, tra cui Regno Unito, Francia, Germania, e Italia. Negli Stati Uniti, il brano raggiunse l'ottavo posto nella Billboard Hot 100 e il diciottesimo nella Mainstream Rock Songs. La canzone divenne un punto stabile nei concerti degli Europe sin dal suo debutto dal vivo nella prima data del \"Final Countdown Tour\" il 29 aprile 1986 a G\u00e4vle, Svezia, ed \u00e8 con molta probabilit\u00e0 il brano pi\u00f9 riconoscibile e popolare della band. Una delle esibizioni pi\u00f9 memorabili del pezzo ha avuto luogo a Stoccolma il 31 dicembre 1999, come parte delle celebrazioni di fine millennio.\n\"Love Chaser\" venne pubblicato come singolo soltanto in Giappone, e fu inserito nella colonna sonora del film locale \"Pride One\". Nel resto del mondo il secondo singolo fu \"Rock The Night\", che raggiunse la top 10 delle classifiche in Germania, Paesi Bassi, Francia, Italia e Svizzera, il dodicesimo posto nel Regno Unito e il trentesimo negli Stati Uniti. Il singolo successivo, \"Carrie\", raggiunse il terzo posto nella Billboard Hot 100, diventando il brano di maggior successo del gruppo nelle classifiche statunitensi. \"Cherokee\" venne pubblicato come ultimo singolo dell'album, fermandosi alla posizione numero 72 della Billboard Hot 100.\nTutti i singoli furono accompagnati da quattro video musicali che ricevettero massiccia popolarit\u00e0 e passaggi televisivi su MTV. Otto delle dieci tracce presenti nell'album compaiono nella colonna sonora del film comico \"Hot Rod - Uno svitato in moto\" del 2007.\nIl tour.\nLa prima data del tour svedese ebbe luogo a G\u00e4vle il 29 aprile 1986. L'album non era ancora stato pubblicato perch\u00e9 la copertina non era completa, ma gli Europe furono costretti a intraprendere il tour programmato. Il disco fu finalmente distribuito il 26 maggio, lo stesso giorno in cui la band suon\u00f2 l'ultimo concerto della tappa svedese, all'arena Solnahallen di Solna. La band fece due serate consecutive alla Solnahallen, il 25 e il 26 maggio. Questi concerti vennero filmati per una trasmissione televisiva, che in seguito sarebbe stata pubblicata su VHS e DVD, intitolata \"The Final Countdown Tour 1986\". Nel 2006 \u00e8 stata pubblicata l'edizione per il ventennale \"\" su DVD. Il video musicale di \"The Final Countdown\" \u00e8 stato in parte girato durante i soundcheck e le esibizioni di queste due serate.\nGli Europe intrapresero un tour giapponese nel settembre 1986, suonando per quattro serate a Tokyo e due serate a Nagoya e Osaka. Durante la tappa giapponese, il chitarrista John Norum comunic\u00f2 agli altri membri del gruppo la sua decisione di voler lasciare la band, a causa di differenze musicali e altri disaccordi con il manager del gruppo, Thomas Erdtman. Norum accett\u00f2 di rimanere nella band per una seconda tappa del tour svedese, che inizi\u00f2 a \u00d6rebro il 26 settembre 1986, cos\u00ec come per un tour promozionale in tutta Europa, comprese le apparizioni televisive e le interviste. Il chitarrista fece la sua ultima apparizione con il gruppo in un programma di Sky 1 al club Escape di Amsterdam, Paesi Bassi il 31 ottobre 1986.\nNorum venne sostituito da Kee Marcello, che aveva appena lasciato un'altra band svedese, gli Easy Action. All'inizio Marcello non era convinto di unirsi agli Europe, poich\u00e9 aveva dedicato molto lavoro all'ultimo album degli Easy Action, \"That Makes One\". Dopo alcune considerazioni, cambi\u00f2 idea e decise di entrare nel gruppo. Il nuovo chitarrista apparve nei video musicali di \"Rock the Night\", \"Cherokee\" e \"Carrie\", e fece la sua prima apparizione televisiva con gli Europe nella trasmissione Peters Popshow a Dortmund, Germania il 12 dicembre 1986.\nLa band intraprese un tour europeo che part\u00ec a Bergen, Norvegia il 24 gennaio 1987 e si concluse a Genova, Italia il 10 marzo 1987. L'esibizione all'Hammersmith Odeon di Londra del 23 febbraio venne filmata e pubblicata per l'home video con il titolo \"The Final Countdown World Tour\". Tre estratti di questo concerto saranno inoltre inclusi come tracce bonus nell'edizione rimasterizzata dell'album pubblicata nel 2001.\nIl 15 aprile 1987 la band si imbarc\u00f2 nel suo primo tour statunitense con una data al The Warfield Theatre di San Francisco. Il tour si concluse a Filadelfia il 17 maggio 1987, dopo che la band aveva suonato in 23 citt\u00e0 e percorso 14,565\u00a0km. Una troupe televisiva svedese segu\u00ec il gruppo durante la tappa americana, producendo il documentario \"Europe in America\", che venne mostrato in TV e pubblicato in home video.\nGli Europe conclusero definitivamente il tour esibendosi al Roskilde Festival di Roskilde, Danimarca il 4 luglio 1987."}
{"id": "383616", "revid": "124793690", "url": "https://it.wikipedia.org/wiki?curid=383616", "title": "Decrescita", "text": "Il concetto di decrescita \u00e8 alla base di una corrente di pensiero politico, economico e sociale favorevole alla riduzione controllata, selettiva e volontaria della produzione economica e dei consumi, con l'obiettivo di stabilire relazioni di equilibrio ecologico fra l'uomo e la natura ossia sviluppo sostenibile in termini di indici di sviluppo di fronte anche al rapporto sui limiti dello sviluppo, nonch\u00e9 di equit\u00e0 fra gli esseri umani stessi.\nCome ha affermato Serge Latouche, uno dei principali fautori della decrescita, essa \u00e8 innanzitutto uno slogan per indicare la necessit\u00e0 e l'urgenza di un \"cambio di paradigma\", di un'inversione di tendenza rispetto al modello dominante della crescita basato sulla produzione esorbitante di merci e sul loro rapido consumo.\nSe si ritiene che la spina dorsale della civilt\u00e0 occidentale risieda nella produzione materiale di beni e nella massimizzazione del profitto secondo il modello di economia di mercato, parlare di decrescita significa immaginare non solo un nuovo tipo di economia, ma anche un nuovo tipo di societ\u00e0. Essa invita, dunque, ad una messa in discussione delle principali istituzioni socio-economiche, al fine di renderle compatibili con la sostenibilit\u00e0 ecologica, un rapporto armonico uomo-natura, la giustizia sociale e l'autogoverno dei territori, restituendo una possibilit\u00e0 di futuro a una civilt\u00e0 che, secondo i teorici della decrescita, tenderebbe all'autodistruzione.\nNata come una critica alle dinamiche economiche prevalenti, attorno al progetto della decrescita si articola ormai un insieme variegato di proposte e riflessioni. Esse investono la sfera ecologica, sociale, politica e culturale oltre a una molteplicit\u00e0 di \"buone pratiche\" (dai Distretti di Economia Solidale all'agricoltura biologica e alla permacultura, dai Gruppi di Acquisto Solidale alla difesa dei territori e dei beni comuni, dal risparmio energetico al consumo critico, dal cohousing alla sharing economy), che realizzano un'importante circolarit\u00e0 tra esperienze concrete e ricerca teorica.\nStoria.\nLe idee sostenute dai teorici della decrescita contemporanei affondano le loro radici nel pensiero di alcuni autori come Ruskin, Thoreau e Tolstoj. Anche gli scritti di Gandhi contengono simili principi, in particolare riguardo al concetto di semplicit\u00e0 volontaria.\nPropriamente, il termine \"decrescita\" compare per la prima volta nel 1972 sotto la penna di Andr\u00e9 Gorz e poi nel 1979 nel titolo della traduzione francese di un'opera di Georgescu-Roegen \"Demain la D\u00e9croissance\" (curata da Jacques Grinevald). Altre importanti anticipazioni possono essere ritrovate nei lavori pubblicati per conto del Club di Roma, di Ivan Illich, posizioni poi riprese da Latouche e da altri economisti contemporanei.\nIl rapporto al Club di Roma.\nNel 1968 il think tank detto Club di Roma diretto da Aurelio Peccei con sede a Winterthur in Svizzera chiese ad alcuni ricercatori del Massachusetts Institute of Technology di predisporre uno studio che indicasse soluzioni pratiche per problemi su scala globale. Il rapporto venne pubblicato nel 1972 con il nome di Rapporto sui limiti dello sviluppo e divenne il primo studio importante che evidenziava i pericoli della repentina crescita che il mondo stava sperimentando. Questo documento, conosciuto anche con il nome di \"rapporto di Meadows\", rappresenta il primo studio scientifico che individua nella crescita economica la principale causa dei problemi ambientali come l'inquinamento, la scarsit\u00e0 delle materie prime e la distruzione degli ecosistemi. Non propone la decrescita, ma la \"crescita zero\" per i paesi ricchi.\nGli studi di Georgescu-Roegen.\nGeorgescu-Roegen \u00e8 considerato uno dei \"precursori\" della decrescita, quantomeno per quanto attiene la questione dei limiti ecologici. Nel 1971 ha pubblicato \"The Entropy Law and the Economic Process\" e altri saggi, ora raccolti in \"Bioeconomia\" (2003), nel quale not\u00f2 come il modello dell'Economia neoclassica non tenesse conto del secondo principio della termodinamica. Tale concetto, o \"legge di entropia\", afferma che in ogni produzione fisica una parte dell'energia impiegata passa necessariamente da una forma disponibile ad una indisponibile. In altre parole, nel processo economico, ogni attivit\u00e0 produttiva comporta una diminuzione dell'energia disponibile. Georgescu-Roegen ha connesso dunque l'attivit\u00e0 economica al consumo di risorse naturali evidenziando i fondamenti fisici che stanno alla base della loro limitatezza e del loro progressivo esaurimento.\nConcetti generali.\nSul tema della decrescita si \u00e8 sviluppato un complesso di idee sostenuto da movimenti culturali alternativi, anti-consumisti, anticapitalisti ed ecologisti. Queste idee intendono proporre modelli culturali alternativi al consumismo e superare il principio della crescita economica. Il termine decrescita si accompagna talvolta ad alcuni aggettivi, in espressioni come \u00abdecrescita sostenibile\u00bb o \u00abdecrescita felice\u00bb (in francese, anche \u00abobjection de croissance\u00bb un gioco di parole con obiezione di coscienza, \"objection de conscience\").\nLe proposte dei sostenitori della decrescita si sviluppano su due piani: a livello individuale, la scelta di stili di vita detti di semplicit\u00e0 volontaria; a livello globale, una ricollocazione delle attivit\u00e0 economiche al fine di ridurre l'impronta ecologica, gli sprechi energetici, l'impatto ambientale, le disuguaglianze sociali. I sostenitori della decrescita affermano che la crescita economica - intesa come accrescimento costante del Prodotto Interno Lordo (PIL) - non porta a un maggior benessere.\nQuesta idea \u00e8 in contrasto con il \"senso comune\" della societ\u00e0 cosiddetta \"moderna\", che identifica la crescita del PIL con l'aumento del livello di vita. Il miglioramento delle condizioni di vita deve quindi essere ottenuto non con l'aumento dei consumo di merci ma con il miglioramento dei rapporti sociali, dei servizi collettivi, della qualit\u00e0 ambientale. La costruzione di questo nuovo modello vede l'impegno di numerosi intellettuali, al seguito dei quali si sono formati movimenti spesso non coordinati fra loro, ma con il fine comune di cambiare il paradigma dominante dell'aumento dei consumi quale fonte di benessere. Un esempio di questi gruppi sono i gruppi d'acquisto solidale (GAS) o gli ecovillaggi.\nIl principale teorico di questa corrente \u00e8 Serge Latouche, mentre in Italia troviamo: Mauro Bonaiuti che nel 2004 fonda insieme a Marco Deriu, Luca Mercalli, Paolo Cacciari, Gianni Tamino ed altri l'Associazione per la Decrescita; Maurizio Pallante, fondatore del Movimento per la Decrescita Felice.\nEquit\u00e0 e redistribuzione delle risorse.\nL'assunto della decrescita \u00e8 che le risorse naturali sono limitate e che vengono gestite in modo iniquo; la decrescita \u00e8 uno strumento per avviare una equa redistribuzione delle risorse del pianeta tra tutti i suoi abitanti, perseguendo il principio dell'eguaglianza tra i popoli. I Paesi pi\u00f9 ricchi dovrebbero ridurre i loro standard attuando un processo di decrescita, limitando i consumi, sviluppando modelli energicamente autosufficienti. \"Ma la decrescita non \u00e8 solo una questione quantitativa, di fare meno dello stesso, ma anche e soprattutto, un riordino paradigmatico dei valori, in particolare la (ri)affermazione dei valori sociali ed ecologici e la (ri)politicizzazione dell'economia\".\nLo sviluppo basato sulla crescita ha dimostrato di accrescere l'ineguaglianza sociale, concentrando ricchezze nelle mani di pochi anzich\u00e9 generare maggior benessere e aumentare gli standard di vita. \nLe critiche alla decrescita affermano che un rallentamento della crescita economica provocherebbe un aumento della disoccupazione e della povert\u00e0, e che comunque almeno nel Sud del mondo occorre consentire la crescita economica. I fautori della decrescita sostengono invece che rilocalizzare e abbandonare l'economia globale nel Sud globale permetterebbe a queste popolazioni di aumentare il loro grado di autosufficienza e indipendenza impedendo il sovra-consumo e lo sfruttamento delle loro risorse da parte del Nord.\nSostenibilit\u00e0.\nPer la decrescita l'aggettivo \"sostenibile\" allude alla proposta di organizzarsi collettivamente in modo che la diminuzione della produzione di merci non riduca i livelli di benessere. La teoria della decrescita non implica evidentemente il perseguimento della crescita negativa ma si pone come mezzo per la ricerca di una qualit\u00e0 di vita \"migliore\". Se la crescita del PIL non coincide con una crescita di benessere (un incidente d'auto, ad esempio, \u00e8 comunque un fattore di crescita del PIL) allora occorre smettere di utilizzare tale indicatore statistico come unica bussola. Questa tesi \u00e8 ormai accettata anche da economisti e scienziati estranei alla Decrescita (H. Daly, R. Costanza e altri).\nIl principio della decrescita non va confuso con quello dello sviluppo sostenibile il quale non mette in discussione il perseguimento della crescita economica. Per la decrescita lo sviluppo sostenibile \u00e8 quindi ritenuto un ossimoro.\nImpronta ecologica.\nL'impronta ecologica \u00e8 un indicatore espresso in \"ettari di superficie terrestre\" che misura l'impatto della popolazione in un territorio. Tale indicatore mette in relazione la capacit\u00e0 delle superfici terrestri e marine di produrre materie prime e di assorbire i rifiuti, e i consumi della popolazione. Secondo il rapporto del 2005 della Rete Globale di Impronta Ecologica , mentre gli abitanti dei Paesi sviluppati utilizzano 6.4 ettari globali (gHa), quelli dei Paesi meno sviluppati necessitano di un solo gHa. Ad esempio, mentre ogni abitante del Bangladesh utilizza quanto si produce su 0.56 gHa, un nordamericano necessita di 12.5 gHa (22,3 volte tanto). il numero medio di ettari globali a persona ha raggiunto i 2.7 ettari pro capite. Per far s\u00ec che la popolazione mondiale possa raggiungere gli standard dei Paesi europei, sarebbero necessarie le risorse di un numero compreso fra tre e otto pianeti Terra.\nAforismi sul modello economico attuale.\nL'economista Hazel Henderson paragona il modello economico occidentale attuale ad una torta a tre strati con glassatura: alla base c'\u00e8 madre natura, lo strato sopra \u00e8 quello dell'economia di sussistenza, ancora sopra c'\u00e8 lo strato dell'economia pubblica e privata e, infine, la glassatura \u00e8 rappresentata dalla finanza.\nProgresso tecnologico ed efficienza produttiva.\nIl concetto di decrescita si fonda sull'ipotesi che produrre di pi\u00f9 implichi il consumo di energia e materie prime, mentre diminuisce l'importanza della forza lavoro sostituita dalle macchine. Questa analisi \u00e8 considerata fallace da coloro che affermano che il progresso tecnologico ci consente di produrre di pi\u00f9 con meno, fornendo maggiori servizi. Questa teoria \u00e8 conosciuta come distruzione creativa, il processo per cui le \"vecchie\" produzioni (con le loro tecnologie costose e inquinanti) scompaiono dal mercato come risultato dell'innovazione che abbassa i costi consumando meno energia e materie prime pur accrescendo la produttivit\u00e0. Allo stesso tempo la riduzione dei costi e l'aumento dei profitti consente maggiori investimenti in nuovo sviluppo tecnologico, che andr\u00e0 a rimpiazzare le vecchie tecnologie pi\u00f9 inquinanti. Per tale motivo le tecnologie che riducono l'utilizzo di risorse e incrementano l'efficienza sono spesso indicate come soluzioni sostenibili o \"verdi\".\nTuttavia, gli effetti di tali progressi tecnologici vengono sovente ridotti dall'effetto rebound (vedi anche paradosso di Jevons). Questo concetto mette in evidenza il fatto che l'introduzione di una nuova tecnologia spesso si accompagna a un aumento della capacit\u00e0 produttiva e dei consumi di quel prodotto, tali da vanificare il risparmio di risorse conseguito dalla maggiore efficienza. Nel modello consumista si adotta l'obsolescenza programmata cio\u00e8 la strategia di provocare l'invecchiamento precoce dei prodotti per poterli sostituire con quelli \"nuovi\"; l'incremento della produzione \u00e8 collegato direttamente anche al consumo di risorse naturali e alla produzione di rifiuti. I fautori della decrescita sostengono che le tecnologie efficienti non devono essere finalizzate all'aumento di produzione di merci ma devono rispondere ai reali bisogni dell'uomo, essere semplici, disponibili e a basso costo.\nCritiche alla teoria della decrescita.\nCritiche della scuola neo-classica.\nI sostenitori del libero mercato credono che se una particolare risorsa non rinnovabile diventa scarsa, il mercato limiter\u00e0 la sua estrazione attraverso due meccanismi:\nQuesta posizione sostiene che il modo pi\u00f9 razionale per risolvere il problema \u00e8 lasciar fare alle dinamiche di mercato (\"business as usual\") e ritengono queste forze pi\u00f9 efficienti di qualsiasi sistema centralizzato (si vedano le voci analisi costi-benefici, tragedia dei beni comuni). Il capitalismo consente di conoscere e sfruttare nuove fonti energetiche perch\u00e9 la crescita economica ne richieder\u00e0 il loro uso. In sostanza dunque, secondo gli economisti neo-classici, se la decrescita ci sar\u00e0 questa sar\u00e0 fisiologica e regolata dalle leggi di mercato al raggiungimento del massimo dello sviluppo del sistema economico in funzione delle disponibilit\u00e0 di risorse.\nSotto questo punto di vista l'eventuale decrescita fisiologica potrebbe non essere \"felice\" ed assomigliare molto ad una recessione in quanto la contrazione dell'offerta e dei consumi avrebbe effetti o ripercussioni negative anche su altre variabili macroeconomiche come l'occupazione e il reddito delle persone. In risposta alle teorie di Nicholas Georgescu-Roegen, Robert Solow e Joseph Stiglitz hanno argomentato che capitale e lavoro possono sostituire le risorse naturali nella produzione, sia in maniera diretta che indiretta, garantendo una crescita sostenuta o almeno uno sviluppo sostenibile.\nCritiche dei marxisti.\nI marxisti distinguono tra due tipi di crescita: quella che \u00e8 utile agli uomini, e quella che esiste solo per aumentare i profitti delle imprese. Essi ritengono che siano la natura e il controllo della produzione a essere determinanti, non la sua quantit\u00e0. Questi fattori, il controllo dell'economia e una strategia per la crescita, sono i pilastri che permettono lo sviluppo sociale ed economico. L'errore della teoria della decrescita sta quindi alla propria base, non riconoscendo che il motore del capitalismo non \u00e8 la produzione di merci in s\u00e9, ma il fatto che questa produzione, e quindi la forma assunta e l'inquinamento che spesso provoca, sia subordinata alla produzione e all'appropriazione privata di profitto. Secondo i marxisti, da questa premessa discendono due conclusioni errate. Da un lato, la crisi ecologica frutto dell'eccesso consumistico \u00e8 descritta, dalla teoria della decrescita, nei termini di un problema comune, che l'umanit\u00e0 deve affrontare a causa del degrado ambientale.\nQuesta lettura tralascia le implicazioni di classe di questa crisi, per esempio il fatto che i costi sociali della crisi ecologica siano scaricati soprattutto sui gruppi sociali inferiori - in Bangladesh come a New Orleans - e molto meno sulle spalle delle \u00e9lite e delle classi pi\u00f9 elevate. Dall'altro lato, considerando l'aumento della produttivit\u00e0 del lavoro come un fatto negativo \"per s\u00e9\", la teoria della decrescita non riconosce che \u00e8 stato attraverso tale aumento che storicamente \u00e8 stato possibile ridurre il tempo necessario alla produzione dei beni (non solo superflui ma anche di prima necessit\u00e0), creando non solo la possibilit\u00e0 della soddisfazione e dell'ampliamento dei bisogni umani, ma anche le condizioni per la diminuzione del tempo di lavoro.\nI marxisti, infatti, sostengono che nel capitalismo l'aumento della produttivit\u00e0 \u00e8 teso ad altri fini, dal momento che il capitale non ha per suo scopo il soddisfacimento dei bisogni umani, ma la produzione di profitto. Ne discende che il problema non sono gli aumenti di produttivit\u00e0 in astratto (e la crescita economica che ne deriva) ma a favore di chi vanno tali aumenti di produttivit\u00e0 (e la relativa crescita). Non \u00e8 il quanto si produce ma il come e per l'interesse di chi si produce. Da questa impostazione, i marxisti concludono che la soluzione non sta nel negare la crescita delle forze produttive, come prescrive in definitiva la teoria della decrescita, ma sta nel ricondurre la crescita sotto il controllo di chi produce secondo un piano razionale, che regoli la produzione complessiva in base ai bisogni e non in base alle esigenze di profitto.\nCritiche tecnologiche.\nSecondo i sostenitori della crescita il progresso tecnologico risolverebbe i problemi delle esternalizzazioni negative legate alla produzione. Secondo i promotori della crescita attraverso l'innovazione tecnologica si possono ottenere prodotti e servizi che utilizzano meno risorse e hanno un effetto negativo minore sull'ambiente. \nQuesta ideologia attinge dai principi del Positivismo per una visione fondamentalmente ottimista sulla tecnologia, la quale pone l'essere umano al disopra della natura. Essa punta alla riduzione del fattore di relazione tra consumo di energia e produzione (detto intensit\u00e0 energetica). Inoltre suggeriscono che la ricerca in campo nucleare potrebbe fornire soluzioni temporanee alternative all'attuale crisi petrolifera nell'attesa che altre tecnologie, come la fusione nucleare, diventino accessibili.\nQuesta teoria \u00e8 per\u00f2 in contrasto con i risultati emersi dal Global Carbon Project del 2007, i quali dimostrano come attualmente la suddetta diminuzione del valore di intensit\u00e0 energetica non sia avvenuta. Questo processo rispecchia il Paradosso di Jevons il quale dimostra che le tecnologie che ottimizzano i costi di produzioni diminuendo l'uso di risorse abbassano il prezzo di un bene/servizio rendendolo meno caro, questo fa s\u00ec che pi\u00f9 persone acquistino il bene/servizio creando un consumo pi\u00f9 elevato di risorse. Per esempio: se creo una tecnologia che mi fa utilizzare meno acqua per produrre dei jeans il costo dei jeans caler\u00e0 e pi\u00f9 persone acquisteranno i pantaloni aumentando l'uso di risorse.\nCritiche riguardo ai paesi in via di sviluppo.\nIl concetto di decrescita \u00e8 visto come contraddittorio se applicato ai paesi in via di sviluppo che richiedono invece una forte crescita delle loro economie per raggiungere la prosperit\u00e0. In questo senso la maggioranza dei sostenitori della decrescita propongono il raggiungimento da parte di questi paesi di un certo livello di benessere in maniera indipendente dalla crescita economica, per esempio attraverso la rivitalizzazione di economie locali di autosussistenza, come tali non finalizzate alla produzione di merci per l'esportazione."}
{"id": "383619", "revid": "1318658", "url": "https://it.wikipedia.org/wiki?curid=383619", "title": "Mulinello", "text": ""}
{"id": "383625", "revid": "640277", "url": "https://it.wikipedia.org/wiki?curid=383625", "title": "Programma Venera", "text": "Le Venera (; in passato, vennero chiamate Venusik o Venus nei Paesi occidentali) furono una serie di sonde spaziali sviluppate in Unione Sovietica per esplorare e raccogliere dati sul pianeta Venere. Come spesso accadeva per le esplorazioni sovietiche le ultime versioni del modello erano lanciate in coppia, con un breve ritardo (1-2 settimane) tra il lancio delle due sonde.\nEsse stabilirono un vero e proprio record: furono il primo oggetto costruito dall'uomo a entrare nell'atmosfera di un altro pianeta, atterrare dolcemente, re-inviare immagini ed effettuare una scansione radar ad alta risoluzione della superficie, permettendo studi approfonditi sulla conformazione geologica del globo.\nLa serie di sonde, nel suo complesso, proprio per questi motivi pu\u00f2 essere considerata un pieno successo; eppure, nonostante Venere sia meno distante dalla Terra rispetto a Marte, le condizioni di pressione e calore rendono la sopravvivenza di qualunque apparecchio di gran lunga pi\u00f9 difficoltosa: questo ha significato una perdita precoce delle sonde pochi minuti dopo il loro atterraggio, da pochi minuti al paio d'ore del Venera 13.\nVenera \u00e8 il nome russo di Venere.\nLe sonde.\n\"Venera 1\" e \"2\".\n\"Venera 1\" fu la prima sonda spaziale sovietica dell'omonimo programma per lo studio del pianeta Venere.\nLa sonda era equipaggiata di una serie di strumenti tra cui un magnetometro, due schermi ionici per misurare il vento solare, sensori per micrometeoriti e un contatore Geiger a tubi per la misurazione della radiazione cosmica di fondo assieme a uno scintillatore a ioduri di sodio.\n\"Venera 2\" apparteneva anch'essa al programma per l'esplorazione di Venere, fu lanciata il 12 novembre 1965 alle 05.02.00 ora di Greenwich, a bordo di un vettore Molnija, partito dal cosmodromo di Baikonur.\nIl 27 febbraio 1966 pass\u00f2 a circa 24.000\u00a0km da Venere, e si posizion\u00f2 in un'orbita eliocentrica per avvicinarvisi. Ben prima di raggiungere il pianeta, per\u00f2, la sonda interruppe ogni comunicazione, di fatto smettendo di funzionare.\nDa \"Venera 3\" a \"Venera 6\".\nLe \"Venera 3\", \"4\", \"5\" e \"6\" erano abbastanza simili. Pesavano circa una tonnellata, erano lanciate da un vettore Molnija, ed erano composte di un modulo (\"bus\") al quale era agganciata una capsula di forma grosso modo sferica per l'ingresso in atmosfera.\nLe sonde erano ottimizzate per le rilevazioni atmosferiche senza che fosse loro apposto alcun apparato di atterraggio controllato \u2013 per quanto si sperava che il loro funzionamento riuscisse a prolungarsi fino al contatto con il suolo.\nIl modulo di accompagnamento entrava nell'atmosfera distaccato dalla capsula, ma nello stesso lasso di tempo, solitamente bruciando a contatto con gli alti strati dell'atmosfera venusiana.\nLe sonde trasmettevano direttamente a Terra.\n\"Venera 7\".\n\"Venera 7\" fu la prima sonda progettata per resistere alle condizioni della superficie di Venere ed effettuare un atterraggio che non risultasse in un impatto incontrollato.\nA causa di un guasto elettronico i dati prodotti non arrivarono nella quantit\u00e0 prevista, anche se gli scienziati riuscirono a recuperare i dati di pressione e temperatura ottenuti dalle prime misurazioni dirette sulla superficie.\nLe misurazioni Doppler delle sonde dalla 4 alla 7 furono la prima evidenza diretta dell'esistenza di forti venti locali in quota (fino a 100\u00a0m/s, un fenomeno chiamato anche soprarotazione).\n\"Venera 8\".\n\"Venera 8\" era equipaggiata con un insieme strutturato di strumenti scientifici per studiare la superficie, quali un gamma-spettrometro e uno scafo pi\u00f9 resistente.\nIl modulo \"bus\" di \"Venera 7\" e \"8\" era sostanzialmente identico a quello delle missioni precedenti, con un progetto che si rifaceva alla missione Zond 3.\nDa \"Venera 9\" a \"Venera 14\".\nIl progetto da \"Venera 9\" a \"Venera 14\" cambi\u00f2 sostanzialmente.\nPesavano pressappoco cinque tonnellate e furono lanciate dal potente vettore Proton.\nEsse comprendevano un modulo di trasporto come le precedenti, sul quale erano installati dei motori chimici per frenare nell'orbita del pianeta (\"Venera 9\" e \"10\", \"15\" e \"16\") e che serviva da ricevitore per ritrasmettere i dati ottenuti dalla capsula di atterraggio.\nQuest'ultima era agganciata sulla punta del modulo di trasporto, all'interno di un guscio sferico per schermarla dal calore, ed era ottimizzata per lavorare al suolo con un progetto che prevedeva un compartimento di alta protezione di forma anch'essa sferica, nel quale era alloggiata la gran parte dell'elettronica.\nAl di sotto della sfera protettiva veniva montato un guscio metallico a forma di ciambella, il cui scopo era assorbire l'urto; al di sopra, un'antenna cilindrica e un aerofreno di forma piatta.\nLa durata della strumentazione poteva essere cos\u00ec garantita a un minimo di 30 minuti, e tutte le capsule comprendevano sensori per l'analisi atmosferica e del suolo, oltre a un kit di fotocamere e videocamere.\n\"Venera 15\" e \"16\".\nLe sonde \"Venera 15\" e \"16\" erano sonde gemelle, nelle quali le capsule di atterraggio vennero sostituite con una serie di radar per ispezionare la superficie nel dettaglio, con una visione pi\u00f9 panoramica.\nIl progetto fu cos\u00ec convincente che le sonde Vega lanciate dall'Unione Sovietica qualche anno dopo si basarono sullo stesso progetto: tra le missioni di queste sonde vi era anche l'esplorazione radar della cometa di Halley."}
{"id": "383637", "revid": "1305772", "url": "https://it.wikipedia.org/wiki?curid=383637", "title": "Violator (Depeche Mode)", "text": "Violator \u00e8 il settimo album in studio del gruppo musicale britannico Depeche Mode, pubblicato il 19 marzo 1990 dalla Mute Records in Regno Unito e dalla Sire Records negli Stati Uniti d'America. \u00c8 degno di nota per essere il disco che eleva definitivamente il gruppo al grado di star mondiale, grazie soprattutto ai singoli \"Personal Jesus\" (pubblicato sei mesi prima dell'album) e \"Enjoy the Silence\", brano noto per essere diventato il pi\u00f9 grande successo commerciale della band. Considerato uno dei migliori dischi di tutti i tempi, \"Violator\" appare in diverse classifiche stilate da diversi giornali musicali di tutto il mondo.\nNel marzo 2006, \"Violator\" \u00e8 stato ripubblicato in formato SACD/CD ibrido + DVD, contenente alcune bonus track e un breve filmato dal titolo \"If you wanna use guitars, use guitars\" (Se vuoi usare le chitarre, usale).\nAttualmente \u00e8 l'album pi\u00f9 venduto della band con oltre 15 milioni di copie in tutto il mondo e con 3,9 milioni solo negli Stati Uniti.\nInfluenze.\nDue brani di questo album contengono delle analogie con il brano \"One of These Days\", pubblicato dai Pink Floyd nel 1971: infatti in \"Interlude #2 - Crucified\", il quale si colloca tra \"Enjoy the Silence\" e \"Policy of Truth\", la voce distorta con cui Andy Fletcher esclama la parola \"Crucified!\" (\"Crocifisso!\") \u00e8 identica a quella con cui Nick Mason esprime la frase \"One of these days I'm going to cut you into little pieces!\" (\"Uno di questi giorni ti far\u00f2 a pezzettini!\"). Inoltre, in \"Clean\" il sound della linea di basso campionata e programmata da Alan Wilder \u00e8 molto simile a quello del basso suonato da Roger Waters in \"One of These Days\".\nI Pet Shop Boys hanno rivelato che, durante la registrazione di \"Behaviour\", hanno ascoltato molte volte l'album \"Violator\" e che tale album, in particolar modo la canzone \"Enjoy the Silence\", ha fatto da principale ispirazione per il risultato finale. Neil Tennant dichiar\u00f2: \u00abAbbiamo ascoltato \"Violator\" dei Depeche Mode, che \u00e8 un album molto bello e ne siamo profondamente gelosi\u00bb. Anche Chris Lowe concord\u00f2, dicendo: \u00abLoro hanno alzato il livello della qualit\u00e0\u00bb.\nTour promozionale.\nPer promuovere l'album, il gruppo intraprese il World Violation Tour, partito il 28 maggio 1990 dal Civic Center di Pensacola, e conclusosi il 27 novembre dello stesso anno al National Exhibition Centre di Birmingham. Per quanto riguarda l'Italia, il tour fece tappa nelle seguenti date:"}
{"id": "383654", "revid": "47767", "url": "https://it.wikipedia.org/wiki?curid=383654", "title": "Asia (nome)", "text": "Origine e diffusione.\n\u00c8 una ripresa del nome del continente asiatico, che tramite il latino \"Asia\" e il greco \u1f08\u03c3\u03af\u03b1 (\"Asia\") deriva all'accadico \"asu\", termine indicante l'est o comunque il luogo dove sorge il sole; il nome si \u00e8 diffuso nei tempi moderni sia nella lingua italiana che in quella inglese.\nIn alcuni casi, pu\u00f2 costituire anche un'abbreviazione di altri nomi che terminano in \"-asia\", come Adelasia, Aspasia, Anastasia e via dicendo; \u00e8 inoltre presente nella mitologia greca, dove Asia \u00e8 una delle Oceanine, madre di Prometeo.\nVa notato che un nome identico esiste anche in polacco, dove per\u00f2 \u00e8 un diminutivo di Joanna, forma polacca di Giovanna.\nOnomastico.\nIl nome \u00e8 adespota, ovvero non \u00e8 portato da alcuna santa, quindi l'onomastico ricorre il 1\u00ba novembre, in occasione di Ognissanti. Si riscontra per\u00f2 con questo nome un santo maschio, sant'Asia, medico e martire, ricordato il 19 febbraio e generalmente identificato con san Pantaleone."}
{"id": "383655", "revid": "1656773", "url": "https://it.wikipedia.org/wiki?curid=383655", "title": "Giovanni d'Epiro", "text": "Biografia.\nUn figlio di Giovanni I Orsini di Cefalonia e di Maria, figlia di Niceforo Comneno Ducas, despota d'Epiro, per salire al trono Giovanni uccise suo fratello Nicola Orsini.\nPer consolidare il suo potere, spos\u00f2 Anna Paleologa, che prima era la moglie di suo fratello. Giovanni aggiunse al suo cognome Angelo Comneno, (nomi di casate Bizantine che molti anni prima regnavano sull'Impero Bizantino).\nNel 1328 perse la citt\u00e0 di Giannina. Nel 1335 fu assassinato dalla sua stessa moglie, Anna."}
{"id": "383656", "revid": "1557426", "url": "https://it.wikipedia.org/wiki?curid=383656", "title": "Prostituzione transessuale", "text": "Il termine prostituzione transessuale indica l'esercizio della prostituzione da parte di persone transessuali sia prima (situazione pi\u00f9 frequente) che dopo la riattribuzione chirurgica del sesso.\nClienti.\n\u00c8 interessante notare come ad usufruire delle prestazioni di transessuali MtF siano per lo pi\u00f9 uomini che si definiscono eterosessuali: ci\u00f2 stimola ad una riflessione approfondita circa la definizione e la descrizione dell'orientamento sessuale.\nUn'interpretazione del fenomeno vede, nei fruitori della prostituzione transessuale, degli individui subordinati alle donne o addirittura impotenti nel rapporto sessuale con loro, i quali perci\u00f2 desidererebbero che i ruoli sessuali fossero invertiti, fino al punto di desiderare che le donne avessero il pene e gli uomini la vagina; provando tuttavia repulsione nei confronti dei caratteri sessuali secondari maschili (il viso, la barba e la peluria), costoro propenderebbero per un corpo dai tratti fisici quanto pi\u00f9 femminili possibile seppur comprensivo di pene.\nNon \u00e8 d'altro canto un caso che statisticamente molti clienti, come riporta il Sabatini, richiedano alle transessuali che si prostituiscono di usare il loro membro su di essi in modo, appunto, virile e attivo, cio\u00e8 da uomini. La figura pi\u00f9 ambita a tal proposito \u00e8 efficacemente individuata dalla terminologia anglofona come \"She-Male\", la donna col pene, individuo dai tratti, dalle movenze, dall'anatomia femminile, ad esclusione dei genitali."}
{"id": "383657", "revid": "345405", "url": "https://it.wikipedia.org/wiki?curid=383657", "title": "Negroni", "text": "Il Negroni \u00e8 un cocktail da aperitivo alcolico dal tipico colore rosso chiaro, a base di vermut rosso, bitter Campari e gin.\n\u00c8 un cocktail riconosciuto ufficialmente dall'IBA nonch\u00e9 uno dei pi\u00f9 famosi.\nStoria.\nFu ideato a Firenze nel 1919-20 dal conte Camillo Negroni. Negli anni '20 il conte era solito frequentare l'aristocratico \"Caff\u00e8 Casoni\" in Via de' Tornabuoni a Firenze (locale in cui verr\u00e0 trasferita in seguito l'attivit\u00e0 del gi\u00e0 esistente \"Caff\u00e8 Giacosa\") e, per variare dal suo abituale aperitivo Americano, chiese al barman Angelo Tesauro (secondo altri autori per\u00f2 pare che fosse Fosco Scarselli) di aggiungere un po' di gin in sostituzione del seltz, in onore degli ultimi viaggi londinesi. Il nuovo cocktail divenne noto come l'\"Americano alla moda del conte Negroni\", ovvero un Americano con un'aggiunta di gin, e in seguito prese il nome del conte stesso.\nNel 2001 Roberto Cavalli acquis\u00ec il Caff\u00e8 Giacosa senza stravolgerne l'attivit\u00e0, ma nel 2017 fu costretto a chiudere per motivi economici. Attualmente non \u00e8 pi\u00f9 possibile ordinare un Negroni nel suo luogo di origine perch\u00e8, posto dello storico caff\u00e8, trova spazio una boutique di Giorgio Armani.\nComposizione.\nPreparazione.\nVersare tutti gli ingredienti dalla gradazione alcolica pi\u00f9 alta alla pi\u00f9 bassa direttamente nel bicchiere Old fashioned riempito di ghiaccio. Mescolare delicatamente. Decorare con met\u00e0 fetta d'arancia.\nVarianti.\nIl Negroni ha nel tempo dato forma a diverse varianti:"}
{"id": "383663", "revid": "1437331", "url": "https://it.wikipedia.org/wiki?curid=383663", "title": "Negroni sbagliato", "text": "Il Negroni sbagliato, \u00e8 un cocktail creato nel Bar Basso di Milano nel 1972 dal \"bartender\" Mirko Stocchetto e in genere chiamato semplicemente \"sbagliato\".\nDifferisce dal classico Negroni amaro fiorentino per la presenza dello spumante brut, che sostituisce il gin. Il drink diventa cos\u00ec pi\u00f9 leggero grazie alla minore presenza alcolica.\nPreparazione.\nProcedimento.\nMettere gli ingredienti all'interno del bicchiere colmo di ghiaccio. Mescolare bene con cucchiaio da bar e decorare con una fetta d'arancia.\nMarchio.\nNegroni sbagliato \u00e8 un marchio registrato dal Bar Basso."}
{"id": "383664", "revid": "49009", "url": "https://it.wikipedia.org/wiki?curid=383664", "title": "Negroni Sbagliato", "text": ""}
{"id": "383670", "revid": "37401", "url": "https://it.wikipedia.org/wiki?curid=383670", "title": "Embolo (disambigua)", "text": ""}
{"id": "383671", "revid": "2108263", "url": "https://it.wikipedia.org/wiki?curid=383671", "title": "Niceforo II d'Epiro", "text": "L'ascesa.\nSal\u00ec al trono dopo la morte di suo padre Giovanni Orsini.\nPrimo regno.\nIl primo regno di Niceforo dur\u00f2 solo due anni, ed il potere fu nelle mani di un reggente, sua madre Anna Paleologa. Nel 1337 Andronico III Paleologo, arrivato nella zona per supportare gli albanesi contro i Serbi, riconquist\u00f2 tutto l'Epiro. \nNiceforo II si rifugi\u00f2 in Italia; qui conobbe la vedova di Filippo di Taranto, Caterina II di Valois, che tent\u00f2 di aiutarlo mettendolo a capo di una rivolta in Epiro. La ribellione fall\u00ec, ed in seguito gli fu data in sposa Maria Cantacuzena, figlia di Giovanni VI Cantacuzeno, da cui ebbe una figlia, ma che mor\u00ec infante.\nSecondo regno.\nNell'Impero scoppi\u00f2 una guerra civile, in cui si combattevano gli eserciti di Giovanni V Paleologo e Giovanni VI Cantacuzeno; l'Epiro cadde nelle mani dei Serbi. Niceforo II riusc\u00ec a riconquistarlo nel 1356, e ad aggiungere al suo regno la Tessaglia. \nNiceforo II mor\u00ec sedando una rivolta albanese nel 1359, e il despotato fu reintegrato nell'Impero Bizantino. Fu nuovamente perso nei decenni seguenti a favore della famiglia Tocco di Cefalonia, che in seguito dovette lasciarlo agli ottomani."}
{"id": "383674", "revid": "121542388", "url": "https://it.wikipedia.org/wiki?curid=383674", "title": "Citrus aurantiifolia", "text": "La lima o limetta (nome scientifico Citrus aurantiifolia [), commercialmente conosciuta anche come lime (pronuncia: /'laim/, dall'inglese \"lime\"; meno frequente \u00e8 /'lime/, dal francese \"lime\" /lim/, proveniente dal provenzale \"limo\" /'lim\u028c/, a sua volta dall'arabo \"l\u00eema\" /'li\u02d0ma/), \u00e8 un agrume della famiglia delle Rutaceae.\nDescrizione.\nLa limetta \u00e8 un albero di 4-5 metri di altezza. I frutti sono piccoli, ovali o rotondi, dalla buccia sottile; per raggiungere un chilogrammo di peso ne servono una trentina. Se vengono lasciati a maturare sull'albero, assumono un colore giallo fino a leggermente arancio, ma solitamente vengono colti ancora verdi, quando offrono il massimo del gusto e sono pi\u00f9 succosi. La polpa \u00e8 profumatissima e molto agra, in quanto contiene fino al 6% di acido citrico. Pu\u00f2 fruttificare tre volte all'anno.\nDistribuzione e habitat.\nA differenza di tutti gli altri \"Citrus\", che sono piante subtropicali, la limetta preferisce il clima dei tropici. Ecco perch\u00e9 \u00e8 l'unica pianta del suo genere quasi sconosciuta nel mar Mediterraneo (tranne che in Egitto). Le sue patrie sono la Malaysia e l'India, da cui veniva copiosamente esportata verso il Regno Unito per i fabbisogni del personale imbarcato in quanto creduto un rimedio equivalente al limone per la prevenzione dello scorbuto. A tutt'oggi una parte dei \"dock\" londinesi viene chiamata \"Limehouse\", a ricordo dei magazzini di questo frutto che vi si trovavano all'epoca. La scelta di sostituire la limetta al limone era dovuta al fatto che il limone doveva essere acquistato nell'Europa mediterranea, mentre la limetta arrivava dalle colonie del Regno Unito. Tuttavia la limetta contiene meno vitamina C del limone e i metodi con cui veniva distribuito ai marinai (il succo era conservato in recipienti di rame, che accelera la decomposizione della vitamina C) finivano per eliminarla completamente: il risultato fu il tragico ritorno di una malattia che si pensava debellata e un ritardo nell'individuazione della vera causa dello scorbuto.\nOggi la limetta viene coltivata principalmente nel Sudest asiatico, in Messico, nell'America Latina e nei Caraibi.\nVariet\u00e0.\nLa limetta non si coltiva in Europa, ma \u00e8 ben introdotta nelle Americhe. Negli USA se ne conoscono molte variet\u00e0, ma bisogna dire che si tratta perlopi\u00f9 di errori nella denominazione, il che spesso crea un po' di confusione. L'unica limetta originale non ibridata \u00e8 la \"Citrus x aurantifolia\" che i Portoghesi portarono in America nel sedicesimo secolo e da allora viene coltivata in Messico ed in Florida. Nel 1992 molte piantagioni furono irrimediabilmente distrutte dall'uragano Andrew. \nColtivazione.\nLa concimazione va fatta con concimi bilanciati nei macronutrienti e riccamente dotati di micronutrienti, come manganese e zinco.\nIl periodo ottimale di somministrazione del concime coincide con la ripresa vegetativa, che avviene a fine inverno, con notevole anticipo rispetto all'inizio delle fioriture, per continuare poi ad intervalli regolari di 10-12 giorni."}
{"id": "383675", "revid": "125470419", "url": "https://it.wikipedia.org/wiki?curid=383675", "title": "Pella (citt\u00e0 antica)", "text": "Pella () \u00e8 un'antica citt\u00e0 della Grecia nella antica regione della Bottiea in Macedonia, che ha dato il nome all'attuale prefettura di Pella. Il nome della citt\u00e0 deriva dal dialetto dorico: la parola \"Apella\" significava \"luogo cerimoniale dove prendere delle decisioni\".\nSotto i Bizantini e gli Ottomani, la citt\u00e0 era nota come \u0386\u03b3\u03b9\u03bf\u03b9 \u0391\u03c0\u03cc\u03c3\u03c4\u03bf\u03bb\u03bf\u03b9 (\"Agii Apostoli\" - in italiano \"Santi Apostoli\"), ma torn\u00f2 al nome originario nel 1936, pochi anni dopo il passaggio della cittadina dall'amministrazione ottomana alla sovranit\u00e0 del regno di Grecia.\nStoria.\nPella fu fondata da Archelao I per diventare la capitale del Regno di Macedonia e fu citt\u00e0 natale e sede dell'impero di Filippo II e Alessandro Magno. \nNel 168 a.C., dopo la sconfitta dei Macedoni a opera dei Romani a Pidna, la citt\u00e0 fu saccheggiata e privata della maggior parte dei suoi tesori accumulati grazie alle grandi imprese di Filippo II e di Alessandro. \n&lt;br&gt;Dopo questo episodio vi fu una graduale decadenza della citt\u00e0 che ritorn\u00f2 ad essere un grande villaggio costituito per di pi\u00f9 da baracche, ritrovo di mercanti e di predoni. Pella fu inoltre distrutta da un terremoto e nel 180 d.C. Luciano di Samosata la descrisse come una citt\u00e0 \"insignificante, con pochissimi abitanti\".\nArcheologia.\nI primi moderni scavi archeologici cominciarono nel 1953. I lavori continuarono fino alla scoperta di parti significative dell'antica citt\u00e0.\nOggi sappiamo che il centro era ampio pi\u00f9 di 400 ettari ed era diviso fra la citt\u00e0 bassa ed il palazzo reale.\nLa citt\u00e0 bassa era caratterizzata da un disegno regolare, di tipo \"ippodameo\" basato su un asse viario largo ben 15 m e strade perpendicolari larghe 9 m ed era dotata di un'ampia agor\u00e0, 200 x 181 m, vero cuore del centro. \n&lt;br&gt;Il palazzo reale \u00e8 ancora oggi in fase di scavo, era ampio pi\u00f9 di 7 ettari e fu decorato dai pi\u00f9 grandi artisti greci del V/IV secolo, tra cui il celebre pittore Zeusi.\nLa pi\u00f9 recente scoperta archeologica relativa all'abitato \u00e8 il riconoscimento del teatro antico della citt\u00e0 da parte di Paolo Storchi della Scuola Archeologica Italiana di Atene e probabilmente anche di un Odeon e di un anfiteatro a Nea Pella, la citt\u00e0 che sorse quando la capitale di Alessandro fu distrutta da un rovinoso terremoto.\nFino al 2000, gli archeologi hanno scoperto in tutto un migliaio di tombe, ma si \u00e8 stimato che queste rappresentino solo il 5% del sito complessivo. Nel 2009 sono state trovate 43 tombe contenenti diversi manufatti e nel 2010 se ne sono rinvenute altre 37, datate tra il 650 e il 280 a.C."}
{"id": "383676", "revid": "767487", "url": "https://it.wikipedia.org/wiki?curid=383676", "title": "Pella (unit\u00e0 periferica)", "text": "L'unit\u00e0 periferica di Pella () \u00e8 una delle sette unit\u00e0 periferiche in cui \u00e8 divisa la periferia della Macedonia Centrale. Il capoluogo \u00e8 la citt\u00e0 di Edessa.\nIl suo nome deriva dall'antica citt\u00e0 di Pella in cui nacque Alessandro Magno.\nPrefettura.\nPella era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\"\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Pella era suddivisa in undici comuni."}
{"id": "383677", "revid": "1996533", "url": "https://it.wikipedia.org/wiki?curid=383677", "title": "Violenza sessuale", "text": "La violenza sessuale \u00e8 un delitto commesso da chi usa in modo illecito la propria forza, la propria autorit\u00e0 o un mezzo di sopraffazione costringendo con atti, prevaricazione o minaccia (esplicita o implicita) a compiere o a subire atti sessuali contro la propria volont\u00e0. Talvolta si definisce violenza carnale, o stupro, la parola stupro viene anche definita da alcune fonti come un generico atto sessuale imposto con la forza o la violenza.\nLa violenza sessuale \u00e8 considerata un grave crimine dalla Corte penale internazionale e viene ufficialmente condannata dalle legislazioni nazionali dei Paesi aderenti all'Organizzazione delle Nazioni Unite.\nQuando la violenza viene usata durante i conflitti come mezzo per sottomettere ed umiliare la popolazione dei territori occupati \u00e8 considerata un crimine di guerra come definito dalla Quarta Convenzione di Ginevra nel 1949 ed in seguito integrato ed esteso dai Protocolli Aggiuntivi del 1977 ai conflitti interni, soprattutto per quanto riguarda \"gli oltraggi alla dignit\u00e0 della persona, specialmente i trattamenti umilianti e degradanti, lo stupro, la prostituzione forzata e qualsiasi offesa al pudore\".\nDefinizione.\nViolenza sessuale come invasione.\nLa Relazione dello Statuto di Roma della Corte penale internazionale che tratta il tema definisce la \"violenza sessuale\" (o \"stupro\") come \"invasione\":\n\"L'autore invade il corpo di una persona con condotta risultante nella penetrazione, anche di ridotta entit\u00e0, di ogni parte del corpo della vittima o dell'autore con un organo sessuale, o dell'apertura anale o genitale della vittima con ogni oggetto o ogni altra parte del corpo.\"\ne\n\"L'invasione \u00e8 eseguita con la forza, o con la minaccia della forza o della coercizione, come quella causata dalla paura della violenza, della costrizione, della prigionia, dell'oppressione psicologica o dell'abuso di potere, contro le persone stesse o altre, o prendendo vantaggio di un ambiente coercitivo o contro persone incapaci di dare un genuino consenso\".\nIl concetto di \"invasione\" cos\u00ec espresso \u00e8 ampio, ed \u00e8 neutro rispetto al sesso.\nSituazione.\nL'Ufficio delle Nazioni Unite per il controllo della droga e la prevenzione del crimine ha pubblicato uno studio che dimostra come in tutto il mondo la maggior parte delle vittime di violenza sessuale siano di sesso femminile e che la maggior parte degli autori di sesso maschile. Lo studio ha anche riscontrato che queste violenze contro le donne sono raramente denunciate alla polizia e che il numero delle donne vittime \u00e8 significativamente sottovalutata. Sud Africa, Oceania e Nord America riportano anche i pi\u00f9 alti tassi di registrazioni di tali crimini.\nNon esiste un limite di et\u00e0 per le vittime della violenza sessuale. Ci sono verificati casi di violenza contro minorenni (nell'ambito della pedofilia) e casi contro persone anziane (manifestazione di gerontofilia).\nLa maggior parte delle violenze sessuali (stupri e tentati stupri) avviene da parte di persone che conoscono la vittima. In particolare, amici e datori o colleghi di lavoro rappresentano, da soli, quasi il 40% degli offensori, mentre le violenze sessuali commesse da coniugi, ex coniugi, fidanzati ed ex fidanzati ammontano a circa il 12%. Quando l'aggressore \u00e8 uno dei genitori o un parente stretto, si parla di incesto. Quando l'aggressore \u00e8 il coniuge o comunque il partner della vittima si parla di \"stupro maritale\"; quest'ultimo concetto \u00e8 relativamente recente, in quanto contrasta con il principio del \"dovere coniugale\", tradizionale nella cultura occidentale.\nOsservando la stessa statistica, per\u00f2, le percentuali cambiano considerevolmente quando, invece della violenza sessuale che comprende sia lo stupro riuscito sia il tentato stupro, si considera solamente lo stupro riuscito. In questo caso, la percentuale sale al 17,4% degli stupri perpetrati da fidanzati ed ex fidanzati e al 20,2% di stupri perpetrati da coniugi, ex coniugi e conviventi, per un totale di quasi il 38%.\nLa violenza sessuale all'interno della famiglia nucleare pu\u00f2 essere vissuta come relazione incestuosa (padri sui figli e/o figlie, fratelli su fratelli e/o sorelle e madri sui figli), che per\u00f2 rappresenta solo l'1,5% del totale delle violenze. La percentuale di altri parenti che commettono violenze sessuali \u00e8 invece superiore al 4%. La violenza sessuale \u00e8 un crimine che pu\u00f2 essere compiuto da singoli o da gruppi (il cosiddetto stupro di gruppo).\nViolenza sulle donne.\nStoricamente sono le donne quelle descritte per prime come oggetto di violenza e una menzione scritta di un tale tipo di violenza nel mondo occidentale si trova nel codice di Hammurabi (1793 - 1750 a.C.). Il rigo 129 dice che se la vittima dell'aggressione \u00e8 una donna sposata, vittima e aggressore devono essere puniti allo stesso modo come adulteri con l'annegamento. Il marito pu\u00f2 tuttavia perdonare la moglie. Il rigo 130 aggiunge che se la vittima \u00e8 una giovane non sposata va giustiziato solo l'aggressore.\nNella Bibbia (Deuteronomio 22:23-29) la violenza sessuale viene punita e nel versetto (29) \u00e8 descritto per la prima volta il \"matrimonio riparatore\" inteso come forma di risarcimento e di tutela per la donna che, avendo perduto l'onore, \u00e8 destinata al rifiuto da parte di tutti. La donna viene anche tutelata dall'eventualit\u00e0 di un ripudio successivo. Il costume del matrimonio riparatore sopra citato sopravvisse nella cultura occidentale sino a tempi molto recenti. In Italia era in uso fino al 1981.\nNell'Atene di Pericle il rapporto consenziente con la moglie di un amico era considerato pi\u00f9 grave della violenza poich\u00e9 non ci si limitava a violare la moglie con la forza ma si otteneva il suo tradimento, considerato ben pi\u00f9 infamante. Lisia nella celebre orazione per l'uccisione di Eratostene descrive come subdolo il comportamento della moglie traditrice di Eufileto, sottolinea la perversione del suo amante e scagiona cos\u00ec il marito dall'accusa di omicidio, realizzando il concetto di delitto d'onore.\nIn numerosi miti greci e romani si parla di rapimenti seguiti da violenza sessuale. In alcuni casi si tratta di matrimonio per rapimento, un costume praticato ancora oggi da alcune culture tradizionali.\nCi sono stati tramandati il rapimento di Persefone da parte di Ade, di Dafne e Leucotoe da parte di Apollo, di Cassandra da parte di Aiace Oileo, di Auge da parte di Eracle, di Andromaca da parte di Ettore, di Polissena da parte di Achille, di Climene da parte di Acamante e il grande numero di dee e donne mortali prese con la forza o con l'inganno da Zeus: Antiope, Asteria, Clitennestra, Danae, Egina, Elara, Elettra, Europa, Io, Taigete. Il mondo latino ricorda il ratto delle Sabine, la violenza del dio Marte su Rea Silvia e quella di Tarquinio Sestio su Lucrezia.\nGran parte dei miti greci sembrano concentrarsi sulla discendenza nata dallo stupro (ad esempio alcune citt\u00e0 vantavano un'ascendenza divina dovuta alla violenza di un dio su una ninfa che viveva nel luogo) e solo di rado centrano l'attenzione sulla violenza subita dalla donna. Il mito romano \u00e8 pi\u00f9 attento ed ecco i Sabini che combattono i Romani per riprendersi le loro donne e durante la battaglia intervengono le stesse donne a pregare le parti di non versare il sangue dei genitori e dei figli.\nRea Silvia, essendo una vestale e quindi vincolata al voto di castit\u00e0, venne seppellita viva per ordine dello zio perch\u00e9 aveva violato il voto.\nTito Livio nella sua opera \"Ab urbe condita\" cita la storia di Lucrezia come esempio di virt\u00f9 romana: violentata da Tarquinio Sestio, Lucrezia racconta il fatto al marito e al padre e, non volendo vivere nel disonore, si trafigge il cuore davanti a loro, mentre li esorta a dimostrare la loro qualit\u00e0 di uomini nel vendicarla.\nIl caso di Artemisia Gentileschi.\nArtemisia Gentileschi fu una pittrice vissuta a Roma nel XVII secolo. Nel 1611 Artemisia sub\u00ec uno stupro da parte del pittore toscano Agostino Tassi, impegnato in quel tempo, assieme al padre di lei, Orazio Gentileschi, nella decorazione delle volte del \"Casino della Rose\" nel Palazzo Pallavicini Rospigliosi di Roma. Il padre denunci\u00f2 Tassi che, dopo la violenza, non aveva potuto rimediare con un matrimonio riparatore perch\u00e9 gi\u00e0 sposato. Del processo che ne segu\u00ec \u00e8 rimasta testimonianza documentale e colpiscono la crudezza del resoconto di Artemisia e i metodi inquisitori usati dal tribunale. Artemisia accett\u00f2 di deporre sotto tortura, che consisteva nello schiacciamento dei pollici attraverso uno strumento usato ampiamente all'epoca. Il processo si concluse con una lieve condanna di Tassi, ma ebbe grande influenza sulla lettura in chiave femminista a partire dalla seconda met\u00e0 del XX secolo.\nViolenza contro i bambini.\nNell'antichit\u00e0 classica la pratica della pederastia contempla pratiche che oggi descriveremmo come violenza sessuale.\nPetronio nel \"Satyricon\" descrive una scena di pederastia in cui durante un'orgia, il protagonista Gitone \u00e8 chiamato a giacere con Pannichide, una bambina di 7 anni, mentre le sacerdotesse applaudono.\nSant'Agostino nel suo \"De civitate Dei\" ha incluso come oggetto di violenza non solo le donne ma anche i ragazzi, in particolare da parte dei soldati.\nNella Bisanzio cristiana, secondo le Istituzioni di Giustiniano, lo stupro veniva considerato una \"violenza pubblica\" e non \"privata\" e veniva punito con la morte.\nQuando l'aggressione \u00e8 operata da uno dei genitori o da un parente stretto, si parla di incesto. La legislazione sull'incesto ha avuto molte modifiche nel corso della storia.\nViolenza sessuale contro uomini.\nIn un'intervista con Enzo Biagi del 1983, l'avvocata Tina Lagostena Bassi cit\u00f2 una statistica sulla violenza sessuale in Italia secondo la quale la violenza sessuale in Italia riguardava 16.000 persone ogni anno, fra cui adolescenti maschi. Lei stessa aveva assistito a processo alcuni di questi adolescenti, per il quale aveva proposto il patrocinio del Movimento di Liberazione della Donna. Il Movimento per\u00f2 vot\u00f2 per non farlo. Lagostena Bassi not\u00f2 che le dinamiche di difesa psicologica e di colpevolizzazione della vittima erano assolutamente identiche a quelle che scattavano per le vittime femminili di stupro. Nella stessa intervista, Lagostena Bassi dichiara che nella sua esperienza, i genitori di minorenni maschi che erano stati violentati erano decisamente molto pi\u00f9 reticenti a denunciare il fatto alla polizia di quanto non lo fossero i genitori di minorenni femmine.\nRecenti studi e campagne di sensibilizzazione stanno facendo uscire allo scoperto una casistica maschile finora sottostimata, in quanto sembrerebbe che gli uomini abbiano difficolt\u00e0 ancora maggiori delle donne a riferire l'accaduto: \u00e8 da ricordare la campagna \"Break the Silence\" dell'associazione \"Survivors Manchester\" e lo studio \"Male Rape and Human Rights\" di Lara Stemple. In particolare c'\u00e8 una consistente documentazione sullo stupro usato come arma di tortura psicologica contro gli uomini in situazioni di guerra.\nStupri come tortura e stupri di guerra.\nLo stupro \u00e8 considerato oggi metodo di tortura e strumento di guerra. Fra i casi pi\u00f9 tristemente noti, si possono citare la vicenda di \"stupro politico\" di matrice neofascista di cui fu vittima Franca Rame, e le denunce mosse al governo cinese in materia di violazione dei diritti umani nei confronti delle donne appartenenti al movimento spirituale Fa Lun Gong. In Sudamerica l'uso dell'aggressione sessuale come tortura \u00e8 stato usato dei servizi segreti della dittatura argentina nel cosiddetto \"Processo di riorganizzazione nazionale\". In El Salvador il 76% di prigionieri politici uomini intervistati negli anni 1980 ha riferito almeno un episodio di tortura sessuale. In Nordamerica, John Rizzo, ex direttore del dipartimento affari legali della CIA, ha ammesso di avere fatto ricorso all'umiliazione e all'aggressione sessuale come \"tecnica di interrogatorio rafforzata\" con i detenuti di Guantanamo dopo l'11 settembre 2001; tali metodi sarebbero stati autorizzati a pi\u00f9 riprese in date successive dal segretario alla difesa Donald Rumsfeld e da altri.\nNelle situazioni di conflitto il rischio di subire una violenza sessuale \u00e8 molto elevato. Abusare delle donne \u00e8 considerata una ricompensa per i soldati nonch\u00e9 un vero e proprio metodo di sopraffazione per fiaccare la resistenza psicologica della popolazione. Dopo la guerra in Bosnia-Erzegovina, in cui l'uso dello stupro come arma di pulizia etnica era stato portato all'attenzione dei media internazionali, nel 1993 un gruppo di deputate europee present\u00f2 alle Nazioni Unite la proposta di riconoscere lo stupro come crimine di guerra.\nCon la risoluzione n. 1820 del 19 giugno 2008, le Nazioni Unite hanno inserito lo stupro fra le armi da guerra, impiegata per il motivo sopra accennato. Casi di violenze sessuali di massa si sono registrati o sono ancora presenti nei territori dell'ex-Jugoslavia, della Cecenia, del Darfur, dell'Iraq e di altri paesi del mondo. A volte sono gli uomini ad essere vittime, come in Cile, Grecia, Croazia, Iran, Kuwait, ex Unione Sovietica ed ex Jugoslavia. Uno studio su 6.000 internati a Sarajevo ha evidenziato che l'80% degli uomini era stato stuprato.\nIl 23 settembre 1998 il Tribunale penale internazionale per il Ruanda dell'ONU stabil\u00ec che la violenza sessuale era un crimine di guerra. Oggi lo stupro \u00e8 proibito in tutti gli Stati del mondo, anche in guerra.\nEffetti sulla vittima.\nI primi studi sugli effetti dello stupro sulle vittime sono pubblicati negli anni Settanta, in particolar da Burgess &amp; Holmstrom in un articolo pionieristico su quello che hanno chiamato \"sindrome da trauma di stupro\". Secondo Burgess e Holmstrom, la reazione allo stupro ha due fasi: una fase detta di \"disorganizzazione acuta\" e una di \"riorganizzazione\".\nEffetti fisici.\nSecondo Burgess &amp; Homstrom, le reazioni somatiche pi\u00f9 comuni, comprendono tensione muscolo-scheletrica, irritabilit\u00e0 gastro-intestinale, disturbi genito-urinari.\nPer le donne aumentano i rischi di gravidanze non volute e di aborti indotti, che raddoppiano rispetto alle donne che non subiscono violenza; aumentano anche i rischi di aborto non voluto (del 16%), di nascite premature (del 41%) e danni per il feto. Inoltre la donna rischia problemi ginecologici e infezioni.\nEffetti psicologici.\n\u00c8 importante notare che le reazioni a una violenza sessuale sono specifiche a seconda del tipo di violenza. Vi sono studi sugli effetti di un'aggressione sessuale sui bambini; sull'incesto da parte dei genitori\nsulle donne;\nsulle donne durante una guerra;\nsu militari donne. Pi\u00f9 rari sono gli studi sulle aggressioni sessuali ai danni degli uomini, la cui frequenza \u00e8, a detta degli operatori, largamente sottostimata\nUn caso a parte \u00e8 quello della violenza domestica.\nDopo un'aggressione sessuale, la persona pu\u00f2 vivere reazioni di diverso genere, non c'\u00e8 una risposta univoca: alcune persone reagiscono immediatamente, altre dopo molto tempo; alcune persone rimangono traumatizzate, altre recuperano. Nelle prime fasi dopo l'aggressione, molte persone riferiscono stati di:\nAlcune persone negano l'accaduto, cio\u00e8 non riconoscono pienamente l'accaduto oppure minimizzano l'intensit\u00e0 dell'esperienza vissuta. Ci\u00f2 \u00e8 pi\u00f9 frequente quando l'aggressore \u00e8 un conoscente della vittima.\nNei primi giorni e settimane che seguono l'aggressione, \u00e8 molto normale per una persona sperimentare emozioni molto intense e talvolta imprevedibili. Il ricordo dell'accaduto pu\u00f2 ripresentarsi alla mente a pi\u00f9 riprese, e gli incubi non sono rari. Alcune persone riferiscono di avere difficolt\u00e0 a concentrarsi e a dormire. Alcune persone presentano dei sintomi estremamente gravi, che impediscono alla persona di chiedere aiuto oppure di parlare dell'accaduto con amici e familiari. Si parla in questo caso di Sindrome acuta da stress (\"Acute Stress Disorder\" ASD). I sintomi includono:\nAltre reazioni a un'aggressione sessuale possono essere:\nQuasi sempre chi ha vissuto un trauma riesce a mettere in atto delle strategie per difendersi dal dolore. Alcune di queste strategie per\u00f2, apparentemente efficaci in un primo momento, possono in seguito divenire veri e propri disagi. Talvolta ad esempio si cerca di calmare l'ansia e le preoccupazioni assumendo alcool, droghe o eccedendo con gli psicofarmaci, ma col tempo questo pu\u00f2 diminuire le energie per affrontare la situazione. Cos\u00ec pure l'oblio e la minimizzazione possono impedire di affrontare il problema. Con il tempo, se non si \u00e8 ricevuto il sostegno adeguato, si possono sviluppare conseguenze e disturbi pi\u00f9 evidenti e definiti, come attacchi di panico, fobie, disturbi alimentari, disturbi del sonno (incubi, sogni ricorrenti), malesseri o malattie di tipo psicosomatico, dipendenza da sostanze. Si parla in questo caso di \"sindrome post-traumatica\" (\"Post Traumatic Stress Disorders\" PTSD).\nIn Italia, alla fine degli anni novanta sono nati numerosi Centri antiviolenza finalizzati ad accogliere le donne che hanno subito violenza e aiutarle a superare il trauma subito.\nEffetti sui figli nati in conseguenza.\nIn seguito a una violenza sessuale la possibilit\u00e0 di restare incinta \u00e8 elevata; spesso la donna vittima si trova davanti a due scelte egualmente pesantissime: abortire o tenersi il figlio che le ricorder\u00e0 per sempre lo stupro subito. In pi\u00f9 c'\u00e8 la triste possibilit\u00e0 che il bambino in questione rimanga a sua volta traumatizzato a vita nel caso scoprisse di essere stato concepito in seguito a uno rapporto sessuale non consenziente.\nOnde evitare queste infelici prospettive \u00e8 fondamentale fornire alla vittima un supporto psicologico adeguato e tutelare l'eventuale nascituro se mai la donna decidesse di tenerlo.\nConseguenze sociali.\nColpevolizzazione della vittima.\nNei casi di stupro, si osserva spesso la colpevolizzazione della vittima, una strategia che pu\u00f2 essere attuata dal singolo quale una delle tipiche tecniche di neutralizzazione, in cui la responsabilit\u00e0 del gesto viene capovolta e l'onere della colpa viene addossata sulla vittima, indicata come colpevole di comportamenti di provocazione sessuale e quindi, seppur in via indiretta, criminogeni: nel caso di vittima femminile, ad esempio, la donna stuprata pu\u00f2 essere indicata quale vera colpevole della devianza dello stupratore, il quale sarebbe stato indotto all'approccio sessuale dalla condotta ammiccante della vittima, da un suo particolare abbigliamento, o da eventuali atteggiamenti sensuali o provocanti. Tina Lagostena Bassi in un'intervista del 1983 con Enzo Biagi, argoment\u00f2 che nel caso di vittima maschile le dinamiche di colpevolizzazione sono assolutamente identiche a quelle di stupro ai danni di una donna.\nCultura dello stupro.\nLa tecnica neutralizzante della colpevolizzazione della vittima agisce secondo un meccanismo sociale imputato alla cosiddetta cultura dello stupro. La cultura dello stupro legittima l'uso della forza nel corteggiamento da parte dell'uomo in quanto si pensa che la donna non possa concedersi liberamente ma necessiti della violenza come pretesto per avere un rapporto sessuale. In tale orizzonte culturale, si ritiene che uno stupro sia comunque stato provocato dalla donna, con atteggiamenti volutamente ambigui.\nIn alcune culture dove \u00e8 ancora molta l'importanza data all'onore, la donna che ha subito uno stupro \u00e8 considerata \"disonorata\" e portatrice di vergogna per l'intera famiglia, quindi non pu\u00f2 sposarsi e se sposata, pu\u00f2 essere ripudiata dal marito. Ci sono casi recenti documentati in cui la donna stuprata \u00e8 stata uccisa dai famigliari con un delitto d'onore.\nL'avvocata Tina Lagostena Bassi in un'intervista con Enzo Biagi nel 1983 cita una sentenza del tribunale di Siena del 1981, che accord\u00f2 un indennizzo di 90 milioni di lire a una ragazza di 16 anni stuprata da nove giovani della \"Siena bene\": la motivazione di questo indennizzo, il pi\u00f9 alto accordato finora nella storia della giurisprudenza, \u00e8 che la ragazza non avrebbe pi\u00f9 potuto sposarsi e quindi le andava garantita la possibilit\u00e0 di costruirsi una posizione senza passare per il matrimonio.\nNegli anni 1990, durante la guerra in Bosnia gli stupri furono usati come arma di pulizia etnica per annientare la popolazione musulmana ed ebbero come effetto quello di disgregare intere famiglie.\nAllorch\u00e9 la vittima dello stupro \u00e8 un uomo, la vittima pu\u00f2 provare ulteriore difficolt\u00e0 a riportare l'accaduto in quanto, specialmente in alcune culture, lo stupro ha attentato alla sua \"virilit\u00e0\". La vittima pu\u00f2 allora trovarsi nella condizione di essere assimilato a un omosessuale e rigettato in quanto tale dai famigliari: in un reportage per il Guardian, Will Storr riferisce diversi casi di uomini ugandesi vittime di stupro in guerra, abbandonati dalla moglie che li giudicava incapaci di provvedere alla famiglia.\nPrevenzione.\nIn alcuni stati, dove lo stupro \u00e8 endemico, si sono tentate alcune iniziative per prevenire nuovi casi. In Sudafrica nel 2005, la dottoressa Sonnet Ehlers ha brevettato un preservativo antistupro chiamato \"Rape-aXe\": si tratta di un profilattico con delle protuberanze a forma di denti che si agganciano al pene dello stupratore. Il preservativo non pu\u00f2 essere rimosso se non per via chirurgica. In previsione del Campionato mondiale di calcio 2010, il governo sudafricano distribu\u00ec gratuitamente oltre 30.000 preservativi antistupro.\nStatistiche internazionali.\nLa seguente lista dell'ONU enumera i casi totali e percentuali registrati. Non include i casi per cui non \u00e8 stata sporta denuncia. Non specifica se i casi registrati siano presunti, se siano giunti a giudizio, o sia stata emessa sentenza di colpevolezza per il denunciato. Non tiene infine conto delle diverse declinazioni del termine \"stupro\" che si hanno nel mondo. Si noti che la tabella riporta i casi senza distinzione di genere includendo anche i minorenni.\nSituazione e legislazione.\nNormativa in Italia.\nIn Italia la violenza sessuale \u00e8 punita dagli artt. 609-bis e seguenti del codice penale. Il Codice descrive la costrizione mediante violenza o minaccia a compiere o subire atti sessuali,\nSituazione e legislazione internazionale.\nA solo titolo di esempio una semplice carrellata su quanto avviene in altri Paesi."}
{"id": "383682", "revid": "6923", "url": "https://it.wikipedia.org/wiki?curid=383682", "title": "ImpiLinux", "text": "ImpiLinux \u00e8 una distribuzione GNU/Linux del Sudafrica.\nLa versione 1 era basata sul sistema GNU/Linux Debian e includeva componenti di Gnoppix e Knoppix, mentre la versione 2 (pubblicata il 6 ottobre 2004) non era basata su nessuna distribuzione.\nIl suo scopo \u00e8 quello di essere la prima distro GNU/Linux desktop per il business che risponde in particolare ai bisogni degli utenti africani. L'ultima release \u00e8 Impi 2005 UP2, pubblicata nel giugno 2005. Le versioni future saranno basate su Ubuntu.\nGli obiettivi del progetto includono la personalizzazione e la localizzazione del software per le undici lingue del Sud Africa ufficiali. Oltre a fornire un ambiente software libero e potente, gli autori di questa distribuzione hanno anche dimostrato che gli africani possono essere, nel mondo digitale, auto determinati.\nIl nome del progetto si riferisce ai guerrieri impi.\nNel settembre 2005, Mark Shuttleworth ha investito 10 milioni di Rand sudafricani per comprare il 65% di ImpiLinux."}
{"id": "383683", "revid": "767487", "url": "https://it.wikipedia.org/wiki?curid=383683", "title": "Dandys Rule OK", "text": "Dandy's Rule OK \u00e8 l'album di debutto del gruppo statunitense The Dandy Warhols.\nTracce.\nTutte le canzoni sono state scritte da Courtney Taylor salvo quelle segnalate."}
{"id": "383689", "revid": "84184", "url": "https://it.wikipedia.org/wiki?curid=383689", "title": "Bambola sessuale", "text": "La bambola sessuale, impropriamente detta bambola gonfiabile, \u00e8 un giocattolo sessuale che tenta di imitare il corpo umano per consentire degli atti sessuali simulati. La bambola pu\u00f2 consistere in un corpo completo, viso, arti e cos\u00ec via, o essere composta solo dalla parte pelvica o comunque degli orifici necessari alla copulazione (ano, vagina o pene e bocca). Questi orifici sono in alcuni casi vibranti e possono essere rimovibili.\nTali bambole non devono essere confuse con i manichini anatomici (chiamati anche \"bambole anatomiche\") che sono utilizzati durante interviste con bambini ritenuti vittime di abusi sessuali o come ausilio nell'ambito dell'educazione sessuale.\nStoria.\nLe prime bambole sessuali furono usate gi\u00e0 nel 1600. Note come \"dames de voyage\", queste bambole di cotone e stoffa venivano usate dai marinai francesi e spagnoli durante i lunghi viaggi in mare. Nonostante esistano delle testimonianze scritte sull'esistenza delle dame da viaggio, non \u00e8 stata ancora trovata una versione originale.\nLeggende metropolitane.\nSecondo una leggenda metropolitana il primo uomo ad ordinare una bambola sessuale fu lo stesso Hitler, il quale la commission\u00f2 nel 1941 al dottor Olen Hannusse. Pensata come uno degli oggetti vitali di ogni soldato del Reich, la bambola dalle fattezze ariane avrebbe permesso ai soldati una vita sessuale attiva senza il rischio di contrarre malattie veneree. Secondo questa storia, lo stesso Himmler disse:\nTuttavia, una bomba degli alleati distrusse la fabbrica che avrebbe dovuto realizzare il progetto, denominato Borghild.\nQuesto racconto presenta alcune falle. Anzitutto, come mostrato precedentemente, le bambole sessuali esistevano centinaia di anni prima del governo del F\u00fchrer. Inoltre, due giornalisti tedeschi, Rochus Wolff e Jens Baumeister, hanno ricostruito indipendentemente l'uno dall'altro il percorso filologico di questa leggenda. Il primo giornale a riportare la notizia fu \"Bild\", il quale riporta come unica fonte il sito borghild.de, gestito da Norbert Lenz. Analizzando dettagliatamente il sito riportato, i due giornalisti hanno scoperto che la documentazione era inaccurata, e le foto erano delle costruzioni di fantasia.\nSul tema nel 2009 il regista Myles Grimsdale produsse il cortometraggio \"The Borghilde Project\", con protagonista Jaye Davidson.\nTipologie.\nGonfiabili a basso costo.\nLe bambole di costo minore sono gonfiabili. Le bambole di questo tipo sono fatte di vinile saldato e sono visivamente meno rassomiglianti al prototipo maschile o femminile che rappresentano. Sono di pi\u00f9 facile logorazione e possono essere rischiose per la salute, se contengono alte quantit\u00e0 di cloruro di vinile o ftalati.\n\"Mannequin\" a costo medio.\nLe bambole di livello medio sono composte di lattice pesante senza giunture saldate, hanno capi in plastica somiglianti a quelli di un manichino, occhi in plastica o vetro e, a volte, alcune parti del corpo sono riempite d'acqua.\nAnche in questo caso possono essere dannose per la salute in soggetti allergici. Tutte le bambole di lattice attualmente sul mercato sono prodotte in Francia o Ungheria.\nBambole hi-tech.\nLe bambole pi\u00f9 care (il cui costo nel 2006 parte da circa 6.000 euro) sono fatte di silicone o polimeri termoplastici. Queste bambole possono avere una rassomiglianza molto stretta con il corpo umano ed avere corpo e viso modellato su quello di una persona reale. Possono addirittura avere una pelle sintetica ottenuta con i materiali impiegati nel cinema e capelli veri. Queste bambole hanno di solito uno scheletro di PVC o metallo con le giunture snodate, in modo da poter essere messe in una infinita variet\u00e0 di posizioni. Le bambole in silicone sono ovviamente pi\u00f9 pesanti di quelle gonfiabili (che sono composte in gran parte di aria), ma pesano comunque circa la met\u00e0 di una persona di pari dimensioni. Queste sono prodotte negli USA da Abyss Creations (la RealDoll), 1st-PC, Mimicon e altre; e in Giappone da Paper Moon, 4Woods, Orient Industries e altre, nel 1998 Orient Industries, per distinguere il proprio prodotto di alta gamma rispetto alle comuni gonfiabili, adotta il termine \"bambola d'amore\", in seguito utilizzato generalmente a riferimento a di qualsiasi prodotto high-end in questo settore.\nLe bambole in silicone sono abbastanza popolari in Giappone, dove sono conosciute come \"Dutch Wives\" (\"datch waifu\", \"mogli olandesi\"). Il loro nome deriva dal termine utilizzato per definire lo \"spesso supporto in rattan o bamb\u00f9\", usato per favorire il sonno in paesi umidi, tenendo sollevato il corpo sopra le lenzuola bagnate dal sudore.\nEsiste anche un servizio di noleggio delle \"datch waifu\" a Tokyo, Mori no Doru. Il mercato \u00e8 cresciuto anche in Occidente grazie all'anonimato dell'acquisto tramite internet oltre che agli standard qualitativi ed estetici che negli anni sono andati migliorando. Sono inoltre disponibili accessori per personalizzare la bambola secondo i propri gusti (vestiti, profumi, trucchi, etc.). In Europa, si stanno affermando perfino vere \"case d'appuntamento\" dove non vi sono prostitute, ma bambole sessuali disponibili a scelta.\nEsistono infine bambole hi-tech interattive, come quelle sviluppate dall'ingegnere spagnolo Sergi Santos, della Synthea Amatus, realizzate in TPE e dotate di intelligenza artificiale e di sensori corporei, in modo da rispondere adeguatamente al \"partner\" umano. Un'altra realizzazione di questo genere \u00e8 la bambola \"Denise\" di RealDoll.\nForme e novit\u00e0.\nIn Giappone sono acquistabili cuscini gonfiabili stampati con la foto a grandezza naturale di una attrice pornografica o un personaggio anime.\nAlcune bambole hanno la forma di animali, pecore o mucche, ad uso prevalentemente goliardico o come regalo scherzoso, in modo analogo a gonfiabili transgender, anziani, alieni.\nAlcune aziende producono bambole sessuali di stoffa, utilizzando la stessa tecnologia usata per i giocattoli di peluche.\nSono commercializzate con le fattezze di bambine, sia gonfiabili che ad alta tecnologia, in tal caso, in alcuni paesi costituiscono reato di pornografia infantile.\nQuestioni morali.\nL'uso delle bambole sessuali solleva le stesse questioni morali che emergono oggi con l'uso dei sex robot: la preoccupazione maggiore \u00e8 che l'uso delle sex dolls possa far perdere o impedire lo sviluppo della capacit\u00e0 di relazioni ad altre persone. A forza di avere rapporti sessuali con le bambole, le persone si abituerebbero ad avere un partner sottomesso e sempre disponibile e di conseguenza, una volta trovantesi a contatto con altre persone, non sarebbero pi\u00f9 in grado di accettare un rifiuto. Un'altra obiezione poi \u00e8 che le bambole sessuali promuovano l'immagine della donna come oggetto e pertanto possano alimentare la violenza nei confronti delle donne. Chi difende, invece, le bambole sessuali afferma che esse sono semplicemente dei giocattoli del sesso, che dal loro uso non si possono trarre conclusioni sul carattere o la moralit\u00e0 di una persona e che la maggior parte delle persone avrebbe la capacit\u00e0 di distinguere l'ambito della fantasia e del gioco da quello della realt\u00e0."}
{"id": "383691", "revid": "1318658", "url": "https://it.wikipedia.org/wiki?curid=383691", "title": "Lettore DVD", "text": "Il lettore DVD \u00e8 un dispositivo per riprodurre DVD-Video. La maggior parte dei lettori DVD deve essere connessa ad un televisore; ci sono anche dei piccoli dispositivi portatili che hanno uno schermo a cristalli liquidi (LCD).\nFunzione.\nUn lettore DVD deve eseguire i seguenti compiti:\nLa maggior parte dei lettori DVD permette anche di riprodurre CD audio (CDDA, MP3, ecc.) e CD video (VCD) ed include un decodificatore Home Theater (es: Dolby Digital, Digital Theater System (DTS)). Alcuni dispositivi riproducono anche video nel formato compresso DivX, molto popolare in internet.\nMercato.\nNel 2005, i prezzi al dettaglio per tale dispositivo, in funzione delle sue caratteristiche opzionali (come il suono digitale o le uscite video), variano da 30 a 80 dollari/euro.\nIl pi\u00f9 grande produttore di lettori DVD \u00e8 la Cina; nel 2002 essa ha prodotto 30 milioni di riproduttori, pi\u00f9 del 70 % della produzione mondiale. I produttori devono pagare circa 20$ per lettore per le licenze ai detentori del marchio della tecnologia DVD (Sony, Philips, Pioneer e LG Electronics) come pure per le licenze MPEG-2. Per evitare di pagare queste tasse, la Cina ha sviluppato lo standard Enhanced Versatile Disc (EVD) come successore del DVD; nel 2004, lettori EVD erano solo venduti in Cina.\nManutenzione.\nLe lenti dei vari lettori DVD, ma anche degli altri supporti ottici, tendono ad accumulare sporco di varia natura, che ne inficiano la capacit\u00e0 di lettura, rendendo con il tempo sempre pi\u00f9 difficile la lettura i vari supporti, per tale motivo a volte viene smontato il lettore per effettuare una pulizia meccanica della lente, oppure nei casi in cui lo sporco non \u00e8 calcificato sulla lente \u00e8 possibile limitarsi ai pulitori automatici, come i vari CD pulitori di lenti, che sono muniti di spazzole atte a tale scopo.\nLettori DVD software.\nI lettori DVD software sono programmi che permettono di vedere i DVD video su un computer con un DVD-ROM. Alcuni esempi sono VLC media player e MPlayer (entrambi software libero), come anche WinDVD, PowerDVD e DVD Player."}
{"id": "383692", "revid": "2208340", "url": "https://it.wikipedia.org/wiki?curid=383692", "title": "Prefettura di Akita", "text": " \nLa \u00e8 una prefettura giapponese di 965.927 abitanti (ottobre 2019), con capoluogo Akita. Si trova nella regione di T\u014dhoku, sull'isola di Honsh\u016b.\nGeografia fisica.\nLa prefettura di Akita si trova nella parte settentrionale dell'isola di Honsh\u016b, verso il Mar del Giappone, che la bagna a ovest.\nAkita confina a nord con la prefettura di Aomori, a est con Iwate, a sud-est con Miyagi e a sud con Yamagata.\nIl suo territorio di circa 11.612\u00a0km\u00b2 rappresenta circa 1/32 della superficie totale del Giappone ed \u00e8 essenzialmente montagnoso: a est le montagne Ou, che raggiungono i 1000 m di altezza, marcano il confine con la prefettura di Iwate; le montagne Dewa, attraversano il centro della prefettura e sono nella lista dei Patrimoni dell'umanit\u00e0. I fiumi Yoneshiro, Omono e Koyoshi formano le pianure di Noshiro, Akita e Honjo, tra le montagne Dewa ed il mar del Giappone. La costa \u00e8 caratterizzata dalla penisola di Oga.\nLe montagne Dewa dividono la regione in due zone climatiche: da una parte, la corrente di Tsushima rende pi\u00f9 mite la penisola di Oge e la zona costiera, dove il clima \u00e8 temperato tutto l'anno. all'interno invece, l'escursione termica \u00e8 maggiore, con forti nevicate nell'area di Yokote.\n\u00c8 divisa in citt\u00e0 (\"shi\"), cittadine (\"ch\u014d\") e villaggi (\"mura\").\nCittadine e villaggi.\nCittadine e villaggi in ogni distretto:\nCultura.\nMusica.\n\u00c8 il luogo di nascita di Motoi Sakuraba, compositore e tastierista conosciuto per i suoi contributi al mondo dei videogiochi."}
{"id": "383693", "revid": "287204", "url": "https://it.wikipedia.org/wiki?curid=383693", "title": "Togliatti (disambigua)", "text": ""}
{"id": "383694", "revid": "1418004", "url": "https://it.wikipedia.org/wiki?curid=383694", "title": "Norman Mailer", "text": "Biografia.\nNato nel New Jersey, crebbe a Brooklyn. Studi\u00f2 ad Harvard, laureandosi in ingegneria aeronautica, e divorando i classici del realismo americano. Nel 1943 part\u00ec per il fronte, attento a trasformare ogni esperienza nel romanzo pi\u00f9 sensazionale sulla seconda guerra mondiale. Difatti, nel 1948, il romanzo \"Il nudo e il morto\" lo rese famoso e ricco. Anche se i suoi successivi romanzi non ebbero successo, non dovette preoccuparsi; infatti, nel frattempo, come fondatore e cronista del giornale del \"Greenwich Village\" inizi\u00f2 una battaglia contro la societ\u00e0 americana totalitaria, repressa, repressiva e nevrotica, facendosi portavoce della rivolta beat prima e hippy poi, di cui anticip\u00f2 in parte la filosofia nel saggio \"Il bianco negro\" (1957). In quest'opera egli gett\u00f2 le basi di un \"misticismo della carne\", ispirato alla spontaneit\u00e0, alla violenza e alla ricerca di sensazioni immediate che sarebbero state proprie degli afroamericani.\nLa sua stessa vita si impront\u00f2 a questo modello, e spesso diede esca a cronache scandalistiche: si rese famoso come bevitore di whisky, sperimentatore di LSD e fumatore di marijuana, ma anche per aver accoltellato la moglie e aver sfidato un campione di pugilato. Fin\u00ec in carcere, ma ormai la sua fama era affermata. Nel 1964 con \"Il sogno dell'America\", rileggendo Karl Marx attraverso il sessuologo Wilhelm Reich, dipinse un quadro allucinante delle nevrosi del suo Paese (la guerra del Vietnam sarebbe diventata una compensazione di tali nevrosi). Nel 1967 fu alla testa della marcia pacifista sul Pentagono, descritta in \"Le armate della notte\" (premio Pulitzer e National Book Award nel 1969). Nel 1970 si candid\u00f2, senza successo, come sindaco di New York. Rivinse il Pulitzer nel 1980 per \"Il canto del boia\", la storia del primo cittadino statunitense a venire giustiziato nel 1977 dopo un decennio di sospensione della pena capitale. \u00c8 scomparso il 10 novembre 2007 a New York a causa di un'insufficienza renale."}
{"id": "383696", "revid": "775372", "url": "https://it.wikipedia.org/wiki?curid=383696", "title": "Ned Maddrell", "text": "Biografia.\nNed Maddrell era un pescatore dell'isola di Man e a lungo \u00e8 stato considerato l'ultimo parlante del mannese, lingua goidelica dell'Isola di Man.\nDopo la morte di Save Kinvig nel 1962, Maddrell era rimasto l'unica persona a poter dire di aver parlato mannese fin dall'infanzia, aveva imparato infatti la lingua dalla sua prozia. Al contrario di altri parlanti, a Maddrell piaceva questo status di piccola celebrit\u00e0 ed era felice di insegnare ai pi\u00f9 giovani la lingua.\nLa sua morte, avvenuta nel 1974, ha portato all'estinzione della lingua mannese. Tuttavia negli anni successivi si \u00e8 assistito a una ripresa dell'interesse per la lingua, tant'\u00e8 che nel 1992 l'Isola di Man ha ripreso a insegnarla nelle scuole e, nel 2008, \u00e8 tornata a essere ufficialmente una lingua vivente. Dal 2015 le persone che conoscono la lingua mannese sono circa 1.800."}
{"id": "383699", "revid": "88740", "url": "https://it.wikipedia.org/wiki?curid=383699", "title": "Terracini", "text": ""}
{"id": "383700", "revid": "599", "url": "https://it.wikipedia.org/wiki?curid=383700", "title": "Umberto Elia Terracini", "text": ""}
{"id": "383703", "revid": "20787502", "url": "https://it.wikipedia.org/wiki?curid=383703", "title": "Impianto di depurazione", "text": ""}
{"id": "383704", "revid": "125150252", "url": "https://it.wikipedia.org/wiki?curid=383704", "title": "X&amp;Y", "text": "X&amp;Y \u00e8 il terzo album in studio del gruppo musicale britannico Coldplay, pubblicato il 6 giugno 2005 dalla Parlophone.\nL'album \u00e8 stato premiato ai BRIT Awards 2006 nella categoria \"MasterCard British album\" e raggiunse la prima posizione in 32 diversi paesi, vendendo circa 10 milioni di copie.\nAntefatti e produzione.\nCome confessato dagli stessi Coldplay, il successo dei precedenti dischi ha reso pi\u00f9 complessa la realizzazione del terzo capitolo della loro discografia. Le difficolt\u00e0 sono derivate per\u00f2 anche dalle distanze tra i componenti del gruppo, come confermato dal batterista Will Champion: Anche il frontman Chris Martin ha confermato che il gruppo ha inizialmente subito forti pressioni interne. Tali difficolt\u00e0 hanno provocato alcuni ritardi nella lavorazione del disco, che sono costate ai Coldplay il pagamento di una pesante penale alla loro casa discografica.\nCome confermato diversi mesi pi\u00f9 tardi da Martin, le pressioni per chiudere in fretta \"X&amp;Y\" hanno costretto i Coldplay a fare scelte affrettate: \nGi\u00e0 nel mese di marzo 2005 erano stati resi noti i titoli della maggior parte dei brani che costituiscono il disco, e, sempre a marzo 2005, diverse canzoni di \"X&amp;Y\" sono state eseguite pubblicamente per la prima volta, durante uno showcase tenuto a Londra dalla band.\nDopo diverse indiscrezioni che avevano suggerito titoli diversi per il disco, il titolo dell'album venne rivelato nel marzo 2005.\nA partire dal 19 aprile 2005 fu trasmesso da tutte le radio europee il primo singolo estratto da \"X&amp;Y\", intitolato \"Speed of Sound\". Il singolo venne pubblicato commercialmente il 3 giugno 2005.\nNonostante gli sforzi da parte della casa discografica, l'album \u00e8 stato illecitamente distribuito tramite Internet a partire da alcuni giorni prima della sua pubblicazione ufficiale.\nConcezione.\n\"X&amp;Y\" si differenzia dai due album precedenti (\"Parachutes\" e \"A Rush of Blood to the Head\"), in quanto \u00e8 stata dedicata una maggiore ricercatezza del suono e un maggiore utilizzo del sintetizzatore. Per quanto riguarda i testi, una forte differenza rispetto ai primi due dischi del gruppo \u00e8 che, mentre in passato Chris Martin parlava solitamente in prima persona singolare, nei testi di \"X&amp;Y\" prevale l'utilizzo della seconda persona \"you\", ripetuta ben 206 volte. Nonostante ci\u00f2, l'album conserva numerosi punti in comune con \"Parachutes\" e \"A Rush of Blood to the Head\", al punto che nel 2008 il chitarrista Jonny Buckland afferm\u00f2 che il gruppo considera i suoi primi tre lavori come una vera e propria trilogia, dopo che gi\u00e0 a breve distanza dalla pubblicazione di \"X&amp;Y\" i Coldplay dichiararono che quest'ultimo rappresentava di fatto la fine della prima fase della loro carriera.\n\"'Til Kingdom Come\", la traccia fantasma del disco, era stata originariamente scritta per Johnny Cash, scomparso tuttavia nel 2003 prima di poterla incidere. Questa traccia \u00e8 presente nel film del 2012 di Marc Webb \"The Amazing Spider-Man\", ascoltabile alla fine di un dialogo tra Peter Parker e Gwen Stacy.\nIl riff di chitarra della quinta traccia \"Talk\", riprende la melodia di \"Computer Love\" dei Kraftwerk, i quali compaiono tra gli autori del brano.\nI brani \"Swallowed in the Sea\" e \"Fix You\" sono dedicati da Chris Martin alla moglie Gwyneth Paltrow e parlano del dolore di quest'ultima per la morte del padre, avvenuta nel 2002. \"Fix You\" inoltre \u00e8 il primo brano dei Coldplay che vede la partecipazione vocale di tutti i componenti del gruppo ed \u00e8 costruito come un crescendo che inizia solamente con il suono dell'organo e della voce di Chris Martin, ai quali poi si aggiungono la chitarra di Jonny Buckland e la batteria di Will Champion.\nTitolo e copertina.\nIl titolo dell'album fu spiegato in un'intervista da Chris Martin, il quale afferm\u00f2 che \"X&amp;Y\" \u00e8 un riferimento alle variabili incognite, ovvero tutte quelle cose che \u00absono sconosciute ma costanti ed importanti\u00bb, aggiungendo poi che \u00abci sono molti misteri al mondo che noi diamo per scontati, e non abbiamo la minima idea di quali siano le risposte ad essi\u00bb. Il cantante ha poi aggiunto che \"X&amp;Y\" \u00abha a che fare anche con gli opposti e le tensioni tra gli opposti\u00bb; su tale argomento \u00e8 poi tornato nel corso di un'altra intervista, dicendo che \"X&amp;Y\" \u00ab\u00e8 un modo migliore per dire \"jing e yang\"\u00bb aggiungendo inoltre: \u00abtutta la mia vita \u00e8 un misto tra ottimismo e pessimismo nelle loro forme pi\u00f9 estreme. E questo \u00e8 ci\u00f2 che per me significa \"X&amp;Y\". Sono due lati opposti. Mi piace il fatto che siano lettere molto forti, molto chiare.\u00bb\nInfine, il titolo \u00e8 anche un riferimento ai due cromosomi umani X e Y.\nLa copertina del disco venne realizzata dal duo Tappin Gofton, costituito da Mark Tappin e Simon Gofton. Secondo alcuni, l'immagine, piuttosto criptica, sarebbe un omaggio al noto videogioco degli anni ottanta \"Tetris\". Tuttavia \u00e8 stato in seguito rivelato che si tratta in realt\u00e0 di un riferimento al Codice Baudot, un primordiale sistema di codifica per un set di caratteri utilizzato per le comunicazioni telegrafiche. In realt\u00e0 la stringa che dovrebbe rappresentare il simbolo &amp; \u00e8 stata erroneamente sostituita da quella simboleggiante il numero 9.\nPubblicazione e promozione.\n\"X&amp;Y\" \u00e8 stato pensato per essere pubblicato nel 2004, nonostante alcune riviste specializzate hanno specificato che l'album non sarebbe stato pubblicato fino al 2005. Agli inizi del 2005 \u00e8 stato rivelato che l'album sarebbe potuto uscire tra marzo e maggio 2005, mentre agli inizi di aprile dello stesso anno, il gruppo ha finalizzato la lista tracce.\nL'album \u00e8 stato pubblicato il 6 giugno 2005 nel Regno Unito attraverso la Parlophone e il giorno seguente negli Stati Uniti attraverso la Capitol Records. Da esso sono stati estratti tre singoli pubblicati a livello internazionale, usciti tutti nel 2005: \"Speed of Sound\", \"Fix You\" e \"Talk\". Nel mese di aprile 2006 \u00e8 stato pubblicato per il mercato europeo e australiano \"The Hardest Part\", mentre due mesi pi\u00f9 tardi \u00e8 stato pubblicato per il solo Belgio \"What If\". Nel mese di settembre dello stesso anno \u00e8 stata annunciata dal gruppo la pubblicazione di \"White Shadows\", previsto per il solo mercato australiano. Dopo continui rinvii, quest'ultimo non \u00e8 mai stato pubblicato come tale; tuttavia, nel giugno 2007, \"White Shadows\" \u00e8 stato pubblicato in Messico in sola via radiofonica, raggiungendo la posizione 87.\nSuccesso commerciale.\nAncora prima della sua pubblicazione, l'album \u00e8 risultato essere il pi\u00f9 prenotato della storia sul noto sito di acquisti online Amazon.com. Nella sua prima settimana, l'album \u00e8 entrato direttamente alla prima posizione delle classifiche di diversi Paesi. Tra questi anche il Regno Unito, dove \"X&amp;Y\", con 464.471 copie vendute, di cui circa 151.000 nel primo giorno, ha anche fatto registrate il secondo miglior risultato di vendite ottenuto fino a quel momento da un album nell'arco della prima settimana dalla pubblicazione, dietro solo a \"Be Here Now\" degli Oasis.\nIn Italia \"X&amp;Y\" ha superato le 180.000 copie vendute, mentre, secondo i dati aggiornati al giugno 2008, le copie vendute a livello mondiale sono circa 10 milioni. L'album ha esordito in prima posizione nella rispettiva classifica, conservando la vetta per un totale di tre settimane consecutive e restando per 23 settimane nella Top20 degli album pi\u00f9 venduti. In concomitanza con la pubblicazione del successivo album \"Viva la vida or Death and All His Friends\", \"X&amp;Y\" \u00e8 rientrato nelle classifiche italiane, restandovi per diverse settimane e raggiungendo il 49\u00ba posto. Anche negli Stati Uniti d'America l'album ha esordito al primo posto in classifica, vendendo oltre 737.000 copie nella prima settimana. A distanza di tre settimane, l'album aveva gi\u00e0 superato la cifra di un milione di copie vendute nei soli Stati Uniti."}
{"id": "383705", "revid": "287204", "url": "https://it.wikipedia.org/wiki?curid=383705", "title": "Altare della reposizione", "text": "Laltare della reposizione \u00e8 il luogo in cui, nella liturgia cattolica, viene riposta e conservata l'Eucaristia al termine della messa vespertina del Gioved\u00ec santo, la Messa nella Cena del Signore (\"Missa in C\u0153na Domini\").\nLiturgia.\nLa liturgia cattolica prevede che l'altare della reposizione non coincida con l'altare dove \u00e8 di consueto riporre il SS. Sacramento. \u00c8 inoltre tradizione che nelle chiese l'altare della reposizione sia addobbato in modo solenne, con composizioni floreali o altri simboli, in omaggio all'Eucaristia, che viene conservata in un'urna, detta tabernacolo, per poter permettere la Comunione nel giorno seguente, il Venerd\u00ec santo, ai fedeli che partecipano alla celebrazione della Passione del Signore; infatti il Venerd\u00ec santo non si offre il Sacrificio della Messa, e dunque non si consacra l'Eucaristia. Inoltre la reposizione dell'Eucaristia si compie per invitare i fedeli all'adorazione nella sera del Gioved\u00ec santo e nella notte tra Gioved\u00ec e Venerd\u00ec santo, in ricordo dell'istituzione del sacramento dell'Eucaristia e nella meditazione sopra i misteri della Passione di Cristo, soprattutto sopra quello dell'agonia nel Getsemani.\nL'altare della reposizione rimane allestito fino al pomeriggio del Venerd\u00ec santo, quando, durante la celebrazione della Passione del Signore, l'Eucaristia viene distribuita ai fedeli; se le ostie consacrate non sono state consumate interamente, esse vengono conservate non in chiesa ma in un luogo appartato, e l'altare viene dismesso, per ricordare con austerit\u00e0 la morte di Ges\u00f9 in croce, fino al giorno seguente, quando durante la Veglia pasquale si celebra la risurrezione di Ges\u00f9.\nTradizioni popolari.\nNella tradizione e nel linguaggio popolare gli altari della reposizione vengono comunemente chiamati \"Sepolcri\": soprattutto nei centri dell'Italia meridionale, dove con il termine \"andare a fare i sepolcri\" si intende proprio il visitare, a partire dal pomeriggio del gioved\u00ec, il sepolcro di Cristo addobbato. L'usanza, non certificata dalla dottrina, \u00e8 che ogni fedele visiti da cinque (quante sono le piaghe di Cristo) a sette (quanti sono i dolori della Madonna) di questi allestimenti in varie chiese vicine, compiendo il cosiddetto giro \"delle sette chiese\" o \"sepolcri\". Tale terminologia \u00e8 impropria, perch\u00e9 in essi viene riposta l'Eucaristia, ossia le ostie precedentemente consacrate, che la Chiesa cattolica crede essere il segno sacramentale di Ges\u00f9 Cristo \"vivo e risorto\". L'altare della reposizione non \u00e8 dunque un sepolcro che simboleggia la morte di Ges\u00f9, ma un luogo in cui adorare l'Eucaristia.\nIn Sicilia e in altre regioni, come nel Salento e in Basilicata, ma anche nella vicina Malta, l'altare della reposizione viene addobbato con i cosiddetti \"lavureddi\", ciotole sul cui fondo il primo giorno di Quaresima vengono distesi stoffa o ovatta su cui si sparge grano e legumi (lenticchie). Successivamente sono riposte al buio e innaffiate di tanto in tanto cosicch\u00e9 il Gioved\u00ec santo, una volta germogliati, si presenteranno in forma di pallidi e fitti filamenti di diverso colore. \nLa stessa usanza, seppur corredata da altre, diffuse e variabili di paese in paese, \u00e8 attestata in Sardegna (nella quale i germogli di grano vengono chiamati \"Su Nenniri\"), nel sud del Lazio e in Campania, dove le ciotole di grano germogliato sono denominate \"sepolcri\", proprio per l'associazione con il nome tradizionale dell'altare e anche in Calabria dove i germogli vengono chiamati \"granicelli\", poich\u00e9 \u00e8 col grano benedetto distribuito alla fine della liturgia del Mercoled\u00ec delle Ceneri che le composizioni vengono fatte.\nNelle zone di influenza ligure venivano, e in alcuni luoghi vengono ancora usati, i cartelami."}
{"id": "383713", "revid": "436907", "url": "https://it.wikipedia.org/wiki?curid=383713", "title": "Fresh Fruit for Rotting Vegetables", "text": "Fresh Fruit for Rotting Vegetables \u00e8 il primo album in studio della band californiana Dead Kennedys, pubblicato nel 1980 per la casa discografica Cherry Red nel Regno Unito e per la Alternative Tentacles/I.R.S. Records negli Stati Uniti. Rivoluzionario, \u00e8 stato uno dei primi dischi hardcore punk, unanimemente considerato il miglior album del gruppo e tra i pi\u00f9 significativi dell'american punk.\nL'album \u00e8 stato fonte di ispirazione per una vasta gamma di artisti, tra cui Dinosaur Jr., H\u00fcsker D\u00fc, Pixies, Nirvana, Offspring, e Massive Attack.\nIl disco.\nI ritmi sono velocissimi e i testi, scritti dal cantante Jello Biafra, provocatori; tutto l'album, infatti, \u00e8 permeato da un'atmosfera irriverente, sarcastica e cinica che diverr\u00e0 un carattere tipico della band di San Francisco. I brani trattano gli argomenti pi\u00f9 disparati, dalla politica all'industrialismo sfrenato, dalla condizione dei paesi del terzo mondo a quella dei giovani americani.\nRicerca di un contratto discografico.\nFondato nel 1978, il gruppo musicale Dead Kennedys stava cercando da tempo una casa discografica adatta alla loro proposta musicale. A causa del nome provocatorio (in italiano: \"I Kennedy morti\"), la ricerca si era rivelata particolarmente difficile. Un'ampia scena indipendente non era ancora emersa, e dopo The Dickies e Ramones, le principali etichette discografiche non erano pi\u00f9 interessate alle punk band americane.\nDopo la pubblicazione del 45 giri \"California \u00dcber Alles\" su etichetta Alternative Tentacles, arriv\u00f2 un contatto da parte dell'agente musicale Bill Gilliam. Secondo il manager degli Sham 69, Terry Gordon, all'epoca la band non aveva inciso ancora materiale sufficiente per ottenere una seria prelazione da parte di una major. Finora erano stati pubblicati solo pochi singoli. Bill Gilliam present\u00f2 la band a Iain McNay della Cherry Red Records, e Terry Gordon approcci\u00f2 la Safari Records per parlare del gruppo di Biafra. Ma la Safari non aveva alcun interesse nella produzione di un album e quindi la band concentr\u00f2 le proprie speranze sulla Cherry Red Records.\nSuccessivamente la band invi\u00f2 a McNay un nastro con una versione iniziale della loro canzone \"Holiday in Cambodia\" al fine di suscitare il suo interesse. La Cherry Red non aveva le risorse finanziarie necessarie per produrre un album. Secondo Biafra, erano necessari 8,000 dollari, secondo i rimanenti membri della band invece ne servivano 10,000. Richard Bishop della Caroline Records, un partner commerciale di McNay, offr\u00ec il suo sostegno economico. Prerequisito essenziale fu il consenso contrattuale della band a condizioni di vendita speciali e la concessione di tre mesi di diritti di vendita esclusivi alla Virgin Records, la societ\u00e0 madre della Caroline Records.\nPrima dell'inizio della lavorazione dell'album di debutto, il gruppo incise il singolo \"Holiday in Cambodia\" (B-side \"Police Truck\") nello studio Tewksbury di Richmond, California. Geza Gedeon, noto anche come \"Geza X\", fu l'ingegnere del suono. Egli aveva lavorato in precedenza con Black Flag e Germs. Nel maggio del 1980 il singolo usc\u00ec nel Regno Unito, su etichetta Cherry Red Records.\nRegistrazione.\nDopo il successo del singolo, McNay e Gilliam accettarono di dare alla band i 10.000 dollari per la registrazione dell'album. East Bay Ray afferm\u00f2 in seguito che la band dovette pagare 6.000 dollari per lo studio e dividere il rimanente denaro tra i quattro membri della band. La band affitt\u00f2 lo studio Mobius Music di Oliver DiCicco a Noe Valley. DiCicco, produttore musicale e proprietario dello studio, fu solo l'ingegnere del suono dell'album e non il produttore, dal momento che aveva poca esperienza con la musica punk. Le sue produzioni precedenti erano in ambito new age. Quindi della produzione discografica vera e propria se ne occup\u00f2 East Bay Ray. Dato che Klaus Flouride aveva impegni professionali, le registrazioni avvenivano solo alla sera e di notte. Lo studio era stato appena rinnovato con tecnologia a 16 tracce ed era molto limitato in termini di spazio. La band invest\u00ec molto tempo nella pre-produzione. Le canzoni erano gi\u00e0 finite e dovevano solo essere incise su nastro. La maggior parte dei brani furono pronti dopo la prima o massimo la seconda take. Durante la registrazione, tuttavia, ci furono vari conflitti all'interno della band, sia sul lato musicale che su quello organizzativo. In particolare Jello Biafra ed East Bay Ray si trovarono in forte disaccordo. Ray, nello specifico, si vergognava del risultato finale, poich\u00e9, secondo lui, ebbe troppo poco controllo sulla produzione. Nei crediti ufficiali presenti sulla copertina dell'album, il produttore ufficiale \u00e8 indicato con il nome \"Norm\", nome del gatto siamese dello studio. East Bay Ray \u00e8 citato con il suo nome borghese \"R. Pepperell\" e solo come assistente alla produzione. Le stampe successive riportarono invece informazioni diverse.\nL'album venne pubblicato il 2 settembre 1980 nel Regno Unito, con un forte impatto. Nel paese d'origine della band, gli Stati Uniti, invece l'album fu inizialmente disponibile solo come disco d'importazione, e solo nel 1981 fu distribuito dalla I.R.S. Records su territorio statunitense.\nMusica e testi.\nCome i due precedenti singoli sono musicalmente punk rock suonato ancora pi\u00f9 veloce, genere successivamente definito come hardcore punk, anche lo stile del disco non si discosta da questa definizione. Oltre a ci\u00f2 sono riscontrabili tracce di surf music ed elementi di garage rock, e di rockabilly. Questa commistione di stili cre\u00f2 una miscela di elementi rock tradizionali e punk rock che era inusuale per quei tempi. Il canto di Jello Biafra era insolitamente acuto per l'epoca e ricorda un ringhio arrabbiato piuttosto che un normale cantato.\nI testi sono mordenti, sarcastici e maligni. Le critiche sono rivolte contro tutti gli aspetti della cosiddetta \"American Way of Life\" e l'intero sistema politico statunitense. Nelle canzoni, Biafra prende spesso posizioni estremiste, deridendo i suoi avversari con le proprie parole. Anche i titoli degli stessi brani sono \"forti\" e \"provocatori\", come per esempio \"Kill the Poor\" (it: \"Uccidi il povero\"), \"Drug Me\" (it: \"Drogami\"), \"Let's Lynch the Landlord\" (it: \"Linciamo il padrone di casa\"), \"I Kill Children\" (it: \"Uccido i bambini\"), o la cinica \"Holiday in Cambodia\" (it: \"Vacanza in Cambogia\") con la citazione dei massacri compiuti dai Khmer rossi di Pol Pot. A coronare il tutto, un'ironica e straniante reinterpretazione di un successo di Elvis Presley degli anni sessanta in versione punk, \"Viva Las Vegas\".\nDescrizione dei brani.\n\"Kill the Poor\".\nSi tratta di una provocazione satirica: un invito ad eliminare i disoccupati e le persone che vivono in condizioni di povert\u00e0 mediante una bomba a neutroni, poich\u00e9 l'utilizzo di questa arma, \"bella, veloce, pulita ed efficace\", libererebbe la societ\u00e0 da questi parassiti. Il testo del brano \u00e8 stato spesso associato ad una proposta fatta da Jonathan Swift nel XVIII secolo, simile nel contenuto. L'idea per il brano venne da una vecchia intervista dei Devo alla fanzine \"Search &amp; Destroy\". \"Kill the Poor\" divenne il terzo singolo estratto dall'album. La versione singolo \u00e8 un mix diverso della canzone rispetto a quella inclusa nell'album. Un'immagine del Congresso del Partito Repubblicano statunitense fu usata come pubblicit\u00e0 per il 45 giri.\n\"Forward to Death\".\nIl brano ha un testo che parla della voglia di morire. Il protagonista si vede come antagonista al resto del mondo. La canzone venne scritta da Carlos Cadona, che si muoveva sotto lo pseudonimo di 6025: il secondo chitarrista della band, che era gi\u00e0 uscito dal gruppo al momento della registrazione. Secondo quanto da lui dichiarato il testo, cos\u00ec pessimista, non era una finzione ma descriveva la sua vita interiore del momento. Sebbene l'idea originale provenisse da 6025, la musica del brano fu opera collettiva e ogni membro aggiunse le proprie idee.\n\"When Ya Get Drafted\".\n\"When Ya Get Drafted\" critica la concorrenza fra Oriente ed Occidente durante la guerra fredda. Il testo dipinge uno scenario horror dove un censimento recluta obbligatoriamente tutti gli americani abili all'arruolamento militare per condurre una guerra efficiente contro altre nazioni. Originariamente intitolata \"Rhodesia\", la prima versione del testo della canzone conteneva riferimenti molto pi\u00f9 specifici. Fu Geza X a consigliare Biafra di rielaborare il testo utilizzando un tono pi\u00f9 generalizzato. La canzone risult\u00f2 quasi profetica, perch\u00e9 nel febbraio 1980, poco dopo l'incisione del pezzo, il presidente Jimmy Carter decise di estendere la leva obbligatoria per espandere le forze armate statunitensi.\n\"Let\u2019s Lynch the Landlord\".\nTrattasi di una esortazione satirica ad assassinare i padroni di casa che impoveriscono le abitazioni dei loro inquilini per massimizzare il proprio profitto. Il testo si basa sulle esperienze di Flouride e Biafra come inquilini in affitto. Per la registrazione della canzone, la band ebbe bisogno di pi\u00f9 tempo. All'inizio, la parte di batteria era molto veloce, ma Bruce Slesinger (\"Ted\" nei crediti dell'album) non fu in grado di eseguirla. Pertanto, la parte venne semplificata. Il testo \u00e8 sostanzialmente influenzato dalla predilezione di Biafra per il duo degli Sparks. Biafra descrisse i loro \"testi asciutti e veramente stupidi\" come una grande influenza per la composizione del brano.\n\"Drug Me\".\nBiafra critica molti mezzi di intrattenimento, come la televisione, i puzzle dei cruciverba, le riviste, la pornografia, poich\u00e9 fungono principalmente da anestetico per il popolo. Il riff del brano venne riadattato dalla canzone \"(We Is Not) Got Nothing\" dei Blues Magoos. \u00c8 una delle canzoni pi\u00f9 veloci del repertorio dei Dead Kennedys e veniva raramente suonata dal vivo. Successivamente i Sepultura ne pubblicarono una versione cover.\n\"Your Emotions\".\nIl pezzo verte sulle emozioni che rendono le persone dei \"mostri\". Il testo venne scritto da East Bay Ray. La parte di basso di Klaus Flouride ricorda lo stile degli Avengers.\n\"Chemical Warfare\".\n\"Chemical Warfare\" critica l'uso delle armi chimiche. Il testo descrive qualcuno rimasto colpito in guerra da armi chimiche, che avendo subito danni alle ghiandole nervose, commette una strage ad un cocktail party.\n\"California \u00dcber Alles\".\nIn forma grottesca, la canzone \u00e8 un'esaltazione della potenza oscura del governatore della California Jerry Brown, imputandogli l'obiettivo di installare un sistema di governo fascista negli Stati Uniti. La versione dell'album \u00e8 molto pi\u00f9 veloce, quasi il doppio rispetto alla versione su singolo.\n\"I Kill Children\".\nIl pezzo \u00e8 la parodia di uno psicopatico che non vede l'ora di uccidere i figli degli ascoltatori dell'album. Il testo \u00e8 stato spesso frainteso in quanto alcuni ascoltatori non colsero il lato ironico ed accusarono Jello Biafra di essere un vero pervertito. Tra le altre cose, questa canzone cost\u00f2 alla band l'attenzione da parte del PMRC che cit\u00f2 il testo del brano come esempio di corruzione morale nella musica rock.\n\"Stealing People\u2019s Mail\".\nLa canzone racconta la storia di persone che discutono di rubare in modo massiccio la posta degli altri per divertirsi alle loro spalle rivelandone il contenuto. Per la composizione del brano Biafra fu influenzato dallo stile garage rock delle band degli anni sessanta e dai The Screamers.\n\"Funland at the Beach\".\nAltro brano provocatorio, \"Funland at the Beach\" tratta il tema di una catastrofe sensazionale, usando l'esempio di uno psicopatico che manomette le montagne russe in un Luna Park solo per godere della vista dei cadaveri delle vittime. Il testo mostra lo spietato cinismo dei proprietari del parco dei divertimenti, che sono pi\u00f9 preoccupati della cause legali che riceveranno e dei danni economici piuttosto che della tragedia. Come per \"I Kill Children\", il testo della canzone \u00e8 stato spesso frainteso.\n\"Ill in the Head\".\nCome in \"Forward to Death\", la canzone descrive uno stato mentale cupo e depressivo. \u00c8 l'unica canzone del disco dove \u00e8 possibile ascoltare 6025, che torn\u00f2 appositamente in studio per registrare il pezzo dopo aver lasciato la band qualche mese prima. La canzone era stata da lui composta insieme a Biafra. Biafra aveva dato un testo a 6025, che per\u00f2 a lui non piaceva. Il chitarrista lo rielabor\u00f2. La canzone contiene un cambiamento di tempo da 13/8 a 11/8, un ritmo insolito per la musica punk. 6025 era influenzato dai New Musik ed aveva cercato di guidare la band in questa direzione durante la sua breve permanenza nel gruppo.\n\"Holiday in Cambodia\".\nLa canzone \u00e8 un attacco agli studenti di college statunitensi, ritenuti viziati e privilegiati. Il testo offre il punto di vista ironico di un giovane americano di destra, che auspica di contrastare tale stile di vita agiato con la brutale dittatura comunista dei Khmer rossi, guidata da Pol Pot, che si stima abbia causato la morte di circa due milioni di persone in Cambogia tra il 1975 e il 1979. La traccia venne registrata in una versione diversa rispetto a quella apparsa su singolo. All'inizio il suono della chitarra \u00e8 una sorta di urlo, effetto ottenuto attraverso l'Echoplex di East Bay Ray.\n\"Viva Las Vegas\".\nReinterpretazione di un successo degli anni sessanta di Elvis Presley, si tratta di una parodia con un testo leggermente modificato che parla dei pericoli del gioco d'azzardo a Las Vegas. La canzone \u00e8 caricata in un modo tale che, oltre a criticare il gioco d'azzardo, viene messo in ridicolo anche lo stesso Presley. Biafra scambi\u00f2 poche parole e cambi\u00f2 alcune frasi del testo originale in modo da far apparire Elvis in veste negativa.\nCopertina.\nLa copertina dell'album \u00e8 una fotografia in bianco e nero che mostra una serie di auto della polizia in fiamme. La foto originale venne scattata da Judith Carlson il 21 maggio 1979 durante i cosiddetti \"disordini per la sentenza a Dan White\" ed era stata pubblicata sul \"San Francisco Examiner\".\nQuando l'immagine venne riprodotta per la pubblicazione sulla copertina del disco, gran parte della qualit\u00e0 and\u00f2 persa. Originariamente le fiamme sarebbero dovute essere pi\u00f9 evidenti, e per questo i grafici della I.R.S. Records le tinsero d'arancione. Ma questo influ\u00ec anche sul resto dell'immagine, in un modo che non piacque a Biafra. La Cherry Red Records decise quindi di stampare l'immagine in bianco e nero, e questa fu la versione diffusa su tutte le pubblicazioni successive. La ristampa per il 25\u00ba anniversario dell'album nel 2005 conteneva una versione colorata, nella quale per\u00f2 solo le fiamme erano state evidenziate, come era stato inizialmente previsto. Nel corso degli anni sono apparse diverse versioni della copertina, diverse per quanto riguarda la luminosit\u00e0 e il colore del logo della band (bianco o giallo). Nella versione originale, il titolo dell'album non \u00e8 presente in copertina, ma solo sul retro.\nSul retro della copertina, era raffigurata una band diversa, i Sounds of Sunshine, gruppo che aveva avuto un piccolo successo con il brano \"Love Means You Never Have to Say You\u2019re Sorry\" all'inizio degli anni settanta. Flouride aveva acquistato la foto da qualche parte al mercato delle pulci. L'immagine venne decorata con dei teschi e il logo Dead Kennedys. Quando i Dead Kennedys apparvero in televisione e l'immagine della copertina dell'album venne mostrata in tv, gli ex membri dei Sounds of Sunshine, oggi cristiani conservatori, intentarono causa ai Dead Kennedys per l'uso non autorizzato della loro immagine. La I.R.S. non accett\u00f2 di pagare un compenso per risarcire i danni d'immagine, e quindi i membri dei Sounds of Sunshine furono semplicemente rimossi dalle copie successive dell'album.\nAllegato all'album c'era un poster con un collage formato dai testi delle canzoni. Il collage era stato realizzato da Jello Biafra, con qualche aiuto da parte di Winston Smith, responsabile anche del logo Dead Kennedys e successivamente del logo Alternative Tentacles. Si basava sui numerosi estratti di giornali e riviste che Biafra aveva appeso nella sua camera da letto. In sostanza, lo stile era influenzato dalla band britannica Crass, ma l'approccio di Biafra era pi\u00f9 politico-umoristico che \"integralista\".\nAccoglienza.\nIn una recensione contemporanea, \"Trouser Press\" trov\u00f2 che lo stile e i contenuti dell'album derivassero molto dai Sex Pistols e che \"il disco potesse risultare gi\u00e0 datato ad un ascolto attento\", nondimeno scrisse come l'album \"possa essere definito l'unico metro di comparazione legittimo per \"Never Mind the Bollocks\" dei Pistols\". \"NME\" paragon\u00f2 il disco alla musica del gruppo punk britannico UK Subs, affermando che i Dead Kennedys \"difficilmente produrranno qualcosa di pi\u00f9 intelligente, sia musicalmente che intellettualmente... , ma nonostante la capacit\u00e0 del gruppo di cogliere nel segno, sul disco c'\u00e8 davvero solo una traccia che fa un uso efficace del loro talento e dei loro manierismi, \"Holiday in Cambodia\", gi\u00e0 pubblicata su singolo, e probabilmente la ragione (musicale) principale per la presenza dell'album nelle classifiche\". Robert Christgau del \"The Village Voice\" scrisse che trovava il cantante Jello Biafra abbastanza mediocre, e paragon\u00f2 la sua voce a quella di un \"Tiny Tim disoccupato\". In una recensione a posteriori del disco, il sito web OndaRock inserisce l'album nella lista delle sue \"pietre miliari\" scrivendo: \"\"Fresh Fruit for Rotting Vegetables\" non era un disco retr\u00f2 nel 1980 e non lo \u00e8 neppure oggi. Non ha una ruga neanche negli arrangiamenti, arricchiti in un paio di brani da funzionalissime tastiere\"."}
{"id": "383719", "revid": "125865913", "url": "https://it.wikipedia.org/wiki?curid=383719", "title": "F.C. S.S. Nola 1925", "text": "La Societ\u00e0 Sportiva Nola 1925, conosciuta semplicemente con il nome di Nola, \u00e8 una societ\u00e0 calcistica italiana con sede a Nola.\nMilita in Serie D, quarta divisione del campionato italiano di calcio.\nHa conosciuto il suo apice nella prima met\u00e0 degli anni novanta, soprattutto con il settore giovanile (che conquist\u00f2 lo Scudetto Berretti nel 1993-94 e Allievi nel 1995-96); la prima squadra raggiunse il sesto posto in Serie C1 nella stagione 1994-95, sfiorando i play-off. \u00c8 stata dichiarata fallita nell'estate del 1996.\nDa allora quattro diverse societ\u00e0 ne hanno raccolto l'eredit\u00e0 (per altro solo ufficiosamente, non essendoci continuit\u00e0 con la vecchia societ\u00e0). La prima rifondazione \u00e8 avvenuta nel 1996 con la societ\u00e0 \"Nuova Virtus\" che, nel corso di 7 anni di attivit\u00e0 e attraverso vari cambi di denominazione, ha militato per cinque anni in Eccellenza e per due in Serie D, conquistando, tra l'altro, la Coppa Italia Dilettanti nel 2001.\nDopo la vendita del titolo alla nel 2002, nel mese di agosto dello stesso anno, da un gruppo di tifosi, fu fondato lo \"Sporting Nola\" che venne iscritto al campionato di Terza Categoria. Nel 2004 \u00e8 stata fondata un'altra societ\u00e0, la \"Boys Nola\" (in seguito rinominata \"Atletico Nola\") che, partendo dalla Seconda Categoria, \u00e8 arrivata in tre anni all'Eccellenza, per poi vincere tale campionato nella stagione 2009-10. Dopo una fallimentare stagione di Serie D, il titolo di questa societ\u00e0 \u00e8 stato venduto ad un club di San Giorgio a Cremano nell'estate del 2011.\nNella stagione 2011-12 la prima squadra di Nola, il \"Nuvla San Felice\", \u00e8 stata fondata nel giugno del 2011 con la fusione tra la Capriatese e una scuola calcio di San Felice a Cancello. L'anno seguente viene fondata la \"Real SM Hyria Nola\", societ\u00e0 che ha acquistato il titolo della , che nella stagione 2012-2013 ha disputato il campionato di Serie D.\nDopo l'ennesimo spostamento del titolo sportivo (questa volta a Vico Equense), nel 2013-2014 lo Sporting Nola (nel frattempo promosso in Promozione) ritorna ad essere la prima squadra e nel 2014, cambia denominazione tornando alla storico nome di \"S.S. Nola 1925\". Cinque anni pi\u00f9 tardi, grazie all'acquisto (per fusione) del titolo sportivo del il club si iscrive al campionato di Serie D col nome di \"S.S. Nola 1925\".\nStoria.\nLa prima fondazione avvenne nel 1925 come F.B.C. Nola (Foot Ball Club). Poi dagli anni '70 assume la denominazione di U.S. Nola (Unione Sportiva), e infine negli anni del professionismo 1990 - 1996 modifica definitivamente il nome in S.S. Nola (Societ\u00e0 Sportiva) e termin\u00f2 con il fallimento nel 1996; la prima rifondazione (con i nomi di Calcio Virtus Nola 1925, Sanit\u00e0 Nola e Comprensorio Nola) risale al 1996 con l'acquisto di un titolo di Eccellenza e termin\u00f2 nel 2002 con la vendita del titolo sportivo alla .\nLa seconda rifondazione con il nome di Sporting Nola avviene nel 2002, con partenza in Terza Categoria (oggi il club milita in Promozione).\nLa terza rifondazione (con i nomi di Boys Nola e Atletico Nola dal 2007) avviene nel 2004, con partenza in Seconda Categoria, e finisce con la vendita del titolo ad una squadra di San Giorgio a Cremano.\nPoi nel 2011 c'\u00e8 l'ennesima rifondazione, dalla quale nasce il G.S.D. Nuvla San Felice.\nPoi ancora nel 2012 avviene un'altra rifondazione, da dovrnasce l'Hyria Nola.\nInfine nel 2014 lo Sporting Nola torna alla storica denominazione S.S. Nola 1925.\nLa prima fondazione.\nDal 1910 al 1945.\nLe prime notizie di squadre calcistiche a Nola si hanno a partire dai primi anni dieci del ventesimo secolo: le prime squadre di cui i giornali dell'epoca parlano sono il \"Libertas Nola\" e lo \"Sporting Club Nola\", mentre alcuni testi parlano di una societ\u00e0 chiamata \"Aquilas\" attiva gi\u00e0 nel 1910. Si hanno notizie certe anche di una formazione chiamata \"Nolana\" grazie al giornale \"Risorgimento Nocerino\" che riporta una gara contro la .\nL'attivit\u00e0 calcistica a Nola ha una lunga pausa a causa dello scoppio della Prima Guerra Mondiale: solo nel 1922 nasce l'Unione Sportiva Nola che disputa il campionato di Terza Categoria. L'Unione Sportiva Nola cambia nome gi\u00e0 ad ottobre dello stesso anno divenendo \"Pro Nola\" e con questo nome partecipa ai tornei federali fino al 1924. Nel gennaio del 1925 nasce ufficialmente il \"Nola F.B.C.\": tale societ\u00e0 sopravvive solo per un anno, chiudendo per fallimento il 26 febbraio 1926. Si tratta, per\u00f2, di un fallimento pilotato per sfuggire ai debiti con la FIGC: immediatamente rinasce l'Unione Studentesca Nola, che mantiene gli stessi calciatori della precedente societ\u00e0. In seguito a questo episodio, il Nola decide di iscriversi al Campionato ULIC.\nNella stagione 1928 il Nola (che nel frattempo aveva riassunto la denominazione di Nola FBC) disput\u00f2 un campionato prodigioso: vinse prima il Girone Casertano e poi il Girone Campano, qualificandosi alla Finale Italia Meridionale contro il Palermo. I nolani vinsero per 6-1 qualificandosi alla Finale Centro-Meridionale contro la Virtus Roma, Campione dell'Italia Centrale, la cui vincente avrebbe affrontato per il titolo il Campione del Nord. Il Nola vinse la partita sul campo per 2-0 ma il giudice sportivo lo far\u00e0 perdere a tavolino per la posizione irregolare di un suo giocatore, Spiltzer (che, in quanto svizzero, non poteva partecipare al campionato ULIC).\nDopo una fugace apparizione in Prima Divisione nel 1928-29, nei successivi anni prima della guerra partecip\u00f2 ai campionati di II e III Divisione Campana, vincendo consecutivamente il campionato di III Divisione nel 1933-34 e quello di II nel 1934-35.\nIl secondo dopoguerra.\nInattivo durante il secondo conflitto mondiale, riappare nel 1945-46 quando, al termine delle finali regionali del campionato di Prima Divisione, approda alla Serie C. Nonostante la salvezza conquistata nella stagione 1946-47, il Nola l'anno successivo rinuncia alla Serie C per difficolt\u00e0 economiche; dopo un anno di attivit\u00e0 giovanile, riparte dalla Seconda Divisione ottenendo la promozione nel giro di due stagione la Prima Divisione, dove militer\u00e0 fino alla stagione 1954-55.\nDagli anni '50 agli anni '70.\nDal 1952-53 disputa il campionato di Prima Divisione campana (sesto livello del campionato italiano) per tre anni consecutivi, arrivando a vincerlo nel 1954-55, approdando cos\u00ec in Promozione campana. Dopo il primo anno di assestamento il Nola vince il girone B nel 1956-57, arrivano in IV Serie (all'epoca campionato interregionale semiprofessionistico). Dopo quattro anni nel massimo campionato dilettantistico, il Nola retrocesse al termine della stagione 1960-61; fino alla stagione 1962-63 milit\u00f2 nel campionato campano di Promozione.\nNegli anni successivi si hanno scarse notizie del Nola; dopo una serie di retrocessioni riappare in Promozione solo nel 1969-70. Dopo 5 anni di permanenza vince il campionato 1973-'74, ottenendo la promozione in Serie D. \u00c8 l'inizio di una lunga permanenza nella categoria, in cui c'\u00e8 da segnalare il conferimento della stella per i 50 anni di attivit\u00e0, conferita dalla FIGC nel 1975. Tale stella appariva nello stemma del Nola, fino alla scomparsa avvenuta alla fine degli anni novanta del XX secolo.\nL'arrivo tra i professionisti.\nDal 1974-'75 il Nola milita stabilmente in Serie D, disputando, nella maggior parte dei casi, dei campionati di classifica medio-bassa; da segnalare il cambio di denominazione da US Nola a \"Societ\u00e0 Sportiva Nola\". Le cose cambiano con il campionato 1983-'84, quando il Nola, dopo una lunga rimonta, finisce il campionato in seconda posizione. L'anno dopo il Nola \u00e8 lanciatissimo, rimanendo a lungo imbattuto e quasi certo vincitore del campionato; ma a 10 giornate dalla fine comincia un'incredibile inversione di tendenza. Dopo aver battuto la seconda in classifica (il ), il Nola incappa in una serie di sconfitte esterne che, unite alla serie interminabile di vittorie del Giugliano, costano ai bianconeri la vittoria del campionato.\nLa promozione arriver\u00e0 lo stesso a causa della rinuncia del Giugliano (sommerso dai debiti) ad iscriversi al campionati di Serie C2; lo stesso Giugliano sar\u00e0 definitivamente estromesso dai campionati con l'accusa di aver dato premi alle squadre avversarie del Nola.\nDalla Serie C2 alla Serie C1.\nAppena arrivato nella Serie C2, il Nola sfiora la promozione in Serie C1, finendo terzo dietro le promosse e : in quella stagione l'attaccante bianconero Walter Chiarella vinse il titolo di capocannoniere segnando 20 reti. Gli anni successivi sono meno pregni di soddisfazioni per i colori bianconeri, ma il Nola conclude sempre il campionato con salvezze e posizioni di met\u00e0 classifica.\nNel 1989-90 arriva la storica promozione in Serie C1: dopo un campionato condotta in testa insieme alla il Nola ottiene la Serie C1 con una giornata di anticipo, concludendo in seconda posizione e distanziando di tre punti il .\nDalla Serie C1 al fallimento.\nIn Serie C1 i bianconeri hanno sempre faticato a raggiungere la salvezza: gi\u00e0 nel primo anno sono costretti allo spareggio con il , disputato a Lecce e per altro perso; la squadra ugualmente conserver\u00e0 la categoria grazie alla retrocessione dello stesso Catanzaro, penalizzato di tre punti per illecito sportivo.\nAl secondo anno di Serie C1, con Franco Varrella allenatore, la squadra arriva decima, segnando per altro un record per il calcio nolano: subisce solo due reti in 17 incontri casalinghi (per altro entrambi nella stessa partita: lo 0-2 contro l').\nAnche l'anno successivo la salvezza arriv\u00f2 solo nelle ultime giornate, mentre nel 1993-94 fu ripescata dopo aver perso i play-out contro il . Nel frattempo, per\u00f2, si afferma ai massimi livelli grazie al settore giovanile con il quale vince diversi titoli nazionali sia nella categoria Allievi che Beretti, tanto da meritare l'invito al Torneo di Viareggio sia nel 1995 che nel 1996. Da quel settore giovanile verranno fuori giocatori come Felice Foglia, Vincenzo Sommese, Francesco Tavano e Antonio Bocchetti.\nProprio la stagione 1994-95 rappresenta il punto pi\u00f9 alto della storia del calcio nolano; oltre alla partecipazione al torneo di Viareggio (dove per altro fu rocambolescamente eliminato dal al primo turno), la prima squadra, puntando sui tanti giovani del vivaio, arriva ai primi posti in classifica, rimanendo a lungo seconda e tra le prime cinque per tutto il campionato. Proprio all'ultima giornata il pareggio a Casarano costa al Nola l'accesso ai play-off a vantaggio del (per altro scomparso per problemi finanziari di l\u00ec a pochi giorni).\nL'anno successivo \u00e8 quello della definitiva retrocessione e del successivo fallimento: la squadra finisce terz'ultima, andandosi a giocare i play-out contro la ; nonostante il 2-0 dell'andata il Nola subisce un clamoroso 0-3 a Castellammare di Stabia; alla retrocessione segue il fallimento per debiti.\nLe successive rifondazioni.\nDalla rinascita alla vendita del titolo sportivo (1996-2002).\nNel 1996 un gruppo di imprenditori nolani fece immediatamente ripartire il Nola dall'Eccellenza acquisendo il titolo di una squadra di Castel San Giorgio, rinominandola \"Associazione Calcio Nuova Virtus\" (ufficiosamente conosciuto come \"Virtus Nola 1925\"). Dopo un anno a centro classifica in Eccellenza (sesto posto finale) i dirigenti acquistano per 300 milioni di lire il titolo sportivo del Sanit\u00e0 Napoli, militante in Serie D (allora denominata Campionato Nazionale Dilettanti) partecipando al successivo campionato come Sanit\u00e0 Nola; la stagione si concluse, per\u00f2, con un quart'ultimo posto e quindi con l'immediata retrocessione in Eccellenza.\nDopo tre anni in Eccellenza (vissuti nelle prime posizioni in classifica), nel campionato 2000-01 il Nola (denominato \"Associazione Calcio Comprensorio Vesuvio Nola \" dalla stagione 1998-99) vince la Coppa Italia Campana e poi quella nazionale (battendo la Caratese 2-1 nella finale di Figline Valdarno) di Eccellenza e Promozione, conquistando, cos\u00ec, la promozione diretta in Serie D.\nL'anno successivo la squadra si salva con una giornata di anticipo, nonostante due sconfitte a tavolino (contro e ), ma il titolo sportivo viene ceduto alla (che all'epoca era scomparsa dal panorama nazionale).\nSporting Nola (dal 2002).\nVista l'assenza di squadre nolane, un gruppo di ultras e affezionati nel 2002 riparte dalla Terza Categoria con una nuova societ\u00e0, lo Sporting Nola.\nNell'annata 2013-2014 lo Sporting Nola diventer\u00e0 la prima squadra cittadina, visto che l'Hyria Nola ceder\u00e0 il titolo sportivo al Vico Equense. Lo Sporting giocher\u00e0 per la prima volta nel campionato di Promozione da neopromosso.\nAltre societ\u00e0.\nDal Boys Nola all'Atletico Nola (2004-2012).\nNel 2004 nasce il Boys Nola che, acquisendo il titolo di una societ\u00e0 di Seconda Categoria comincia dal penultimo livello calcistico in Italia. Vince agevolmente questo campionato nel 2004-05 (29 vittorie e un pareggio in 30 partite) e quello 2005-06 di Prima Categoria (10 punti di vantaggio sulla seconda), passando cos\u00ec in Promozione.\nIn questa serie vi resta un solo anno, classificandosi terzo, perch\u00e9 grazie alla fusione con l'Atletico, societ\u00e0 d'Eccellenza, nella stagione 2007-08 approda in questo campionato, cambiando denominazione in \"Atletico Nola\". Nei due anni successivi l'Atletico partecipa ad alti livelli al campionato campano di Eccellenza, mancando la promozione in Serie D sempre ai play-off (il primo anno a quelli regionali, il secondo a quelli nazionali). Nella stagione 2009-2010, alla terza partecipazione consecutiva, l'A.S.D. Atletico Nola 1925 partecipa al Campionato d'Eccellenza Campana Girone A, vincendolo, e approda cos\u00ec alla Serie D tornando di nuovo alla ribalta nazionale.\nQui, per\u00f2, a causa di problemi societari, la squadra viene fatta e disfatta pi\u00f9 volte, con un andirivieni continuo di calciatori e tecnici (pi\u00f9 di dieci nel solo girone d'andata); il campionato viene comunque portato a termine pro forma, con la squadra che, dalla decima giornata in poi, perde tutte le partite tranne una, retrocedendo in Eccellenza con molte giornate di anticipo.\nA fine stagione il titolo \u00e8 ufficiosamente passato ad una squadra di San Giorgio a Cremano, fino al 2010-2011 nota come \"Atletico Vesuvio\": l'Atletico Nola \u00e8 quindi regolarmente iscritto al campionato di Eccellenza Campania 2011-2012; dal 2012-2013 riassunse la denominazione di \"Atletico Vesuvio\".\nNuvla San Felice (2011-2012).\nNel giugno 2011 l'imprenditore stabiese Giuseppe Giugliano decide di investire nel calcio a Nola, acquisendo il titolo di Serie D della Capriatese (squadra di Capriati a Volturno) e la fonde con una scuola calcio di San Felice a Cancello, dando luogo al \"Nuvla San Felice\" che ha militato in Serie D. L'operazione \u00e8 stata possibile perch\u00e9 Capriati e San Felice sono entrambe della provincia di Caserta e quest'ultima confina con il territorio comunale di Nola. Al termine della stagione di esordio, condotta ai vertici e terminata al 6\u00ba posto, ai margini della zona play-off (anche per la rinuncia a partecipare alla penultima gara contro il per protesta contro il sindaco Geremia Biancardi che si dimostra ostile alla societ\u00e0), arriva la notizia che il Patron Giugliano affida il Nuvla ad un commissario, Roberto Ucci, che fissa una data in cui si pu\u00f2 presentare una richiesta per investire nella societ\u00e0. Il 5 luglio 2012, Giugliano cede il titolo alla squadra casertana della : nasce cos\u00ec il \"San Felice Gladiator\".\nHyria Nola (2012-2013).\nIl 12 luglio 2012 si ha la notizia che, Rosario Gaglione, presidente della Turris di Torre del Greco, porta il titolo di Serie D della squadra corallina a Nola, formando cos\u00ec l'Hyria Nola. Nella stagione 2012-13 il Nola ha affrontato il girone G campano-sardo-laziale, mentre nella Coppa Italia di categoria ha perso al primo turno ai rigori contro l'. All'8\u00aa giornata viene esonerato il mister Stefano Liquidato che verr\u00e0 rimpiazzato da Bruno Mandragora. Termina il campionato al 15\u00ba posto in graduatoria, a pari punti con il . Si \u00e8 salvato ai play-out contro l'Anziolavinio vincendo in casa 3-1 (partita disputatasi allo stadio Pasquale Ianniello di Frattamaggiore per inagibilit\u00e0 dello Sporting) e pareggiando 2-2 ad Anzio.\nIl 12 luglio Gaglione comunica di aver ceduto il titolo sportivo allo Stasia Soccer, chiudendo dopo un solo anno l'avventura dell'Hyria. Successivamente, nel mese di agosto lo stesso Gaglione comunica l'intenzione di spostare il titolo a , mantenendo solo formalmente il nome di \"Hyria\".\nLo Sporting diventa \"S.S. Nola 1925\".\nPer la stagione 2013-2014, la prima societ\u00e0 di Nola torna ad essere lo Sporting Nola, militante in Promozione; dopo aver ottenuto una tranquilla salvezza, il 4 luglio 2014 la societ\u00e0 cambia denominazione in \"S.S. Nola 1925\". Nella stagione 2015-2016 affronta il campionato di Promozione terminando la stagione al secondo posto e vincendo i play off regionali in finale contro il Paolisi, approdando dunque in Eccellenza. Nella stagione 2016/17 si salva all'ultima giornata pareggiando in trasferta a Castel San Giorgio. Il 15 febbraio 2018 disputa la finale di Coppa Italia Regionale sul campo neutro di Pagani contro il vedendo sconfitto per 4-2 ai calci di rigore, dopo che i tempi regolamentari si erano conclusi con il risultato di 1-1. La stagione si concluder\u00e0 al quarto posto perdendo la finale play-off per accedere al campionato di Serie D sul campo di Agropoli per 1-0 dopo i tempi supplementari.\nF.C. S.S. Nola 1925.\nNell'estate 2018, avviene un valzer di titoli sportivi in Campania: tra gli altri il acquisisce il titolo dell' (che a sua volta rimane in D con il titolo sportivo della ), di conseguenza lascia il titolo al Nola che viene fuso, dando luogo ad una societ\u00e0 di D.\nLa nuova societ\u00e0, collocata nel girone H, assume il titolo di \"F.C. S.S. Nola 1925\". Alla prima stagione nella quarta serie, il Nola arranca nei bassifondi nonostante l'arrivo di giocatori quali Gennaro Troianiello, Raffaele Gragnaniello ed Emanuele D'Anna, finendo il campionato al quart'ultimo posto e ottenendo la salvezza solo grazie alla vittoria in trasferta nel play-out contro la . Il canovaccio si ripete nella stagione successiva, quando a guidare il Nola \u00e8 Gianluca Esposito, ex giocatore delle giovanili che col Nola vinse lo scudetto Beretti. La situazione cambia col mercato invernale: i rinforzi consentono al Nola di passare dal penultimo posto a met\u00e0 classifica; l'ultimo incontro, prima della interruzione per la Pandemia di COVID-19 \u00e8 la sconfitta contro il che lascia la squadra in nona posizione, garantendo una tranquilla salvezza.\nLa stagione 2020/2021 vede, infine, il Nola retrocesso in Eccellenza dopo una cattiva gestione tecnica: partito Pezzella in panchina, la squadra totalizza appena un punto in quattro gare, costringendo il tecnico alle dimissioni, sostituito da Rosario Campana. Col nuovo allenatore i bianconeri inanellano buoni risultati, il che garantirebbe una salvezza relativamente tranquilla, anche in considerazione dell'abolizione dei play-out, con le retrocessioni limitate alle ultime due squadre, ma a sorpresa Campana viene costretto a dimettersi a cinque giornate dalla fine. Il Nola naufraga subendo reti a ripetizioni e prendendo cinque reti persino dal gi\u00e0 retrocesso , finendo penultima. D'estate, per\u00f2, arriva il ripescaggio, col presidente Alfonso De Lucia che decide di sedersi in panchina. L'avvio di campionato \u00e8 una riedizione della stagione precedente, col Nola che arranca nei bassifondi e con la peggiore difesa; l'arrivo in societ\u00e0 del nuovo presidente Luigi Nappi porta all'allontanamento di De Lucia sia come tecnico che come dirigente.\nColori e simboli.\nI colori del Nola sono bianco e nero a strisce verticali, fin dalla fondazione, come testimoniano le foto d'epoca. I colori della maglia di trasferta variano di anno in anno, con il bianco e il rosso spesso utilizzati nelle ultime stagioni.\nLo stemma della squadra \u00e8 variato molto nel corso degli ultimi anni, con le continue rifondazioni. Quello storico prevede, fin dal 1975, un semplice ovale bianconero a strisce verticali (sul modello della maglia), con la scritta centrale \"SS Nola 1925\" e una stella nella parte superiore.\nNell'annata 2018-2019, alla presentazione ufficiale della nuova societ\u00e0, viene presentato al pubblico il nuovo stemma. Nel nuovo logo bianconero sono condensati i tratti distintivi della citt\u00e0, con la lettera N sormontata dall\u2019inconfondibile skyline di Piazza Duomo in occasione della Festa dei Gigli, e sorretta dall\u2019anno di fondazione.\nStrutture.\nStadio.\nNel corso degli anni e fino al secondo dopoguerra il Nola ha utilizzato varie strutture sportive come campo di gioco: si sono succedute le strutture di piazza d'armi, del Liceo Carducci e della parrocchia Stella.\nComunale di Piazza d'Armi.\nIn seguito alla sua inaugurazione avvenuta nel 1955, lo stadio Comunale di Piazza d'Armi \u00e8 sempre stato sede di allenamenti e partite della prima squadra. La capienza dello stadio, dopo varie ristrutturazioni, poteva ospitare oltre a 5.000 persone: nel periodo di suo massimo splendore il Comunale era dotata di un'ampia tribuna coperta, di una curva in legno (detta \"Curva Ferrovia\") per i tifosi di casa e di un settore distinti per gli ospiti, sormontata da una tribuna stampa; era inoltre presente una piccola tribunetta coperta sul lato degli spogliatoi (opposta a quella della curva) riservata ai dirigenti. In seguito al fallimento del Nola del 1996 \u00e8 stata abbandonata e smantellata la storica \"Curva Ferrovia\"; lo stadio \u00e8 stato usato dal Comprensorio Nola anche durante la seconda rifondazione.\nDopo la vendita del titolo nel 2002, lo Sporting Nola opt\u00f2 per il centro sportivo Sporting Club di via Seminario (sede, in passato, degli allenamenti del Comprensorio Nola e della sua Juniores); il Comunale venne utilizzato nei successivi due anni dalla terza squadra di Saviano (l'International Security Service Sant'Erasmo) e perse per incuria il suo manto erboso.\nDal 2004 al 2007 il Comunale torn\u00f2 ad essere la sede della prima squadra di Nola (la Boys Nola), ma dal 2007 venne definitivamente abbandonato per far posto alla futura \"Cittadella della Cartapesta\".\nSettori dello stadio\nSporting Club.\nLa Boys, nel frattempo divenuto Atletico, si trasfer\u00ec allo Sporting Club, che dal 2007 \u00e8 stato attrezzato con un manto in erba naturale. Con la promozione dell'Atletico Nola in Serie D cominciano nel 2010 i lavori per l'installazione dell'erba sintetica: tali lavori si sono prorogati per tutta la stagione 2010-2011, costringendo ad una stagione di trasferte forzate tutte le formazioni nolane. Nella stagione 2011-12 il rinnovato Sporting Club \u00e8 stato ufficialmente inaugurato dal Nuvla San Felice nella gara, persa con il , valida per la seconda giornata di campionato. La struttura presenta una tribuna non coperta con annesso piccolo settore dedicato ai tifosi di casa; sul lato opposto agli spogliatoi \u00e8 presente una piccola curva riservata ai tifosi ospiti. Nell'agosto del 2012 \u00e8 stato presentato un progetto per consentire i lavori di ampliamento dello Sporting iniziati a met\u00e0 agosto con lo smantellamento della curva dei tifosi di casa per poi annettere alla tribuna centrale due tribune in ferro. Lavori iniziati ma poi sospesi per tutto l'arco del campionato 2012-2013 costringendo le societ\u00e0 nolane a circa 15 mesi di partite a \"porte chiuse\". Lavori poi ultimati nell'estate del 2014. La struttura pu\u00f2 ora ospitare circa 1296 spettatori.\nSettori dello stadio:\nTifoseria.\nStoria.\nI primi gruppi organizzati a Nola nacquero sul finire degli anni ottanta. Nel 1988 si formarono i gruppi \"Impero Bianconero\", \"Brigate\", \"Fedayn\", \"Rebels &amp; Demon's\", \"Indians\" e \"Nasty Boys\".\nSuccessivamente nel 2002 si formarono i gruppi \"Vecchia Militanza Nola\" e \"Nucleo Scozia\".\nInfine nel 2008 \u00e8 nato il gruppo \"Essepienne\" nato dall'unione dei gruppi \"Nolani\" e \"Del Nola Ultras\". Nel gruppo Essepienne troviamo vari sottogruppi. Altri gruppi che fanno parte della tifoseria bianconera sono i \"Cattivi Casual\" e nel 2018 il ritorno della \"Vecchia Militanza Nola\". Nel novembre 2021 il gruppo \"Essepienne\" annuncia il proprio scioglimento.\nGemellaggi e rivalit\u00e0.\nLa tifoseria nolana presenta due amicizie molto sentite con le tifoserie di Ebolitana e . Buoni rapporti si hanno anche con , Modica, Fondi e Mariglianese. In passato ci sono stati stretti contatti con la tifoseria di Acireale poi raffreddati con tempo.\nLe rivalit\u00e0 pi\u00f9 sentite, nate negli anni novanta, sono quelle con le tifoserie dell', della Casertana e della . Va ricordata anche quella con la Juve Stabia, con cui in passato vi era un forte gemellaggio sciolto in seguito ad alcune aggressioni subite dai nolani da parte degli stabiesi. Inimicizie minori si hanno con Palermo, Cosenza, Nocerina, Chieti, Boys Caivanese, Afragolese ed . Nel 2018 si sono verificati scontri con la tifoseria del Costa d'Amalfi."}
{"id": "383721", "revid": "4175", "url": "https://it.wikipedia.org/wiki?curid=383721", "title": "Toyota (Giappone)", "text": " \u00e8 una citt\u00e0 del Giappone nella prefettura di Aichi.\nLa municipalit\u00e0, un tempo nota come Koromo, prende il nome dall'azienda multinazionale Toyota che ivi ha sede legale.\nStoria.\n, nome con cui era nota nel passato la citt\u00e0 di Toyota, era un importante centro di produzione della seta, e si trovava nell'antica provincia di Mikawa.\nIl suo sviluppo ebbe luogo nel periodo compreso tra l'era Meiji e il periodo Taish\u014d ma, con il calare della domanda di seta grezza in Giappone e all'estero, la citt\u00e0 entr\u00f2 in una fase di graduale declino verso il 1930.\nLa crisi tessile incoraggi\u00f2 il locale imprenditore Kiichir\u014d Toyoda, cugino di Eiji Toyoda, a cercare un'alternativa all'attivit\u00e0 familiare che produceva telai automatici. Punt\u00f2 sulla produzione di autoveicoli, fondando nel 1933 quella che diverr\u00e0 poi conosciuta come Toyota Motor Corporation.\nLa societ\u00e0, a partire dal secondo dopoguerra, divent\u00f2 uno dei pi\u00f9 grandi produttori di automobili del mondo. A seguito della grande espansione economica dell'azienda, la citt\u00e0 mut\u00f2 il proprio nome in Toyota nel 1959.\nIl clan Matsudaira, di cui era membro Tokugawa Ieyasu, capostipite della dinastia dei quindici shogun Tokugawa, era originario del villaggio omonimo, ora parte della citt\u00e0.\nIl 1\u00ba aprile 2005, i comuni limitrofi di Fujioka e Obara del distretto di Nishikamo, e l'intero distretto di Higashikamo, comprendente le municipalit\u00e0 di Asuke, Shimoyama, Asahi e Inabu, furono incorporati nella municipalit\u00e0 di Toyota.\nDal 25 marzo al 25 settembre 2005 Toyota e la citt\u00e0 di Seto ospitarono parte dell'Expo 2005, la cui sede principale era nella vicina Nagakute.\nAmministrazione.\nGemellaggi.\nToyota \u00e8 gemellata con:"}
{"id": "383728", "revid": "767487", "url": "https://it.wikipedia.org/wiki?curid=383728", "title": "Henry Jenner", "text": "Biografia.\nFu il figlio di Henry Lascelles Jenner, uno dei due curati del rettore della citt\u00e0. \nLavor\u00f2 per circa 40 anni presso il British Museum di Londra dove nel 1877 scopr\u00ec 42 righe di un poema medievale scritto in cornico \"(Charter Fragment)\", databile al 1340 circa, che costituisce il primo esempio di letteratura cornica pervenutoci. \nNel 1903 divent\u00f2 bardo del Gorsedd bretone e fond\u00f2 la Societ\u00e0 per la lingua cornica. L'anno successivo ottenne l'ammissione della Cornovaglia nel Congresso Celtico.\nNel 1904 pubblic\u00f2 \"A Handbook of the Cornish language\" dando cos\u00ec inizio alla rinascita della lingua. La sua versione fu basata sulla lingua usata nell'ovest della Cornovaglia nel XVIII secolo, anche se il suo allievo Robert Morton Nance si baser\u00e0 sul cornico medioevale.\nNel 1909 lui e sua moglie Kitty si ritirarono a Hayle e nel gennaio del 1912 divenne bibliotecario della Morran Library, carica che tenne fino al 1927. Mor\u00ec l'8 maggio 1934. Le sue ultime parole furono: "}
{"id": "383742", "revid": "124123", "url": "https://it.wikipedia.org/wiki?curid=383742", "title": "Vladislav Nikolaevi\u010d Volkov", "text": "Biografia.\nNel 1953 inizi\u00f2 i suoi studi presso l'istituto per l'aviazione di Mosca (MAI). Dopo aver concluso con successo tale formazione professionale collabor\u00f2 in un ufficio di pianificazione e progettazione svolgendo la professione di ingegnere addetto al reparto costruzioni. A partire dal 1966 venne addestrato per il suo futuro impegno da cosmonauta.\nPartecip\u00f2 alle missioni Sojuz 7 (nel 1969) e Sojuz 11 (nel 1971) raggiungendo un totale di 702 ore di volo nello spazio. Volkov fece parte dell'equipaggio che decedette durante la fase di rientro in atmosfera al termine della missione Sojuz 11. A causa di una valvola che si apr\u00ec prematuramente ci fu un'improvvisa perdita di pressione con fuoriuscita dell'aria e l'intero equipaggio mor\u00ec a causa dell'ipossia. Come era solito per le missioni Sojuz svoltesi fino a tale data, i cosmonauti non indossarono le loro tute spaziali e pertanto non ebbero la minima speranza di sopravvivenza. Successivamente a tale tragedia, le capsule spaziali Sojuz vennero decisamente modificate e migliorate nonch\u00e9 successive missioni svolte esclusivamente con equipaggi composti da due membri. Infatti lo spazio a disposizione consentiva un trasporto di due soli cosmonauti completamente vestiti con le loro tute spaziali.\nSuccessivamente venne decorato del titolo onorario di Eroe dell'Unione Sovietica; inoltre un asteroide (1790 Volkov) porta il suo nome."}
{"id": "383746", "revid": "124100327", "url": "https://it.wikipedia.org/wiki?curid=383746", "title": "Destinazione Sanremo (programma televisivo)", "text": "Destinazione Sanremo \u00e8 stato un programma televisivo italiano di genere musicale, nonch\u00e9 l'ottava edizione televisiva del concorso Sanremo Giovani, andato in onda dal 27 settembre al 20 dicembre 2002 su Rai 2 con la conduzione di Pippo Baudo, Claudio Cecchetto e, nel daytime, da Federica Panicucci.\nLo scopo del programma era selezionare dodici dei 16 artisti che avrebbero preso parte alla sezione \"Giovani\" del Festival di Sanremo 2003. \nIl programma.\nNel programma venivano selezionate le giovani proposte da una giuria di esperti composta da Barbara Palombelli, Marino Bartoletti, Bruno Biriaco, Mario Pezzolla e Geg\u00e8 Telesforo. Gareggiavano ventiquattro artisti eergenti, di cui solo met\u00e0 pass\u00f2 le selezioni. Nella puntata conclusiva, intitolata \"Destinazione Sanremo - Speciale Accademia della Canzone\", vennero eletti gli altri quattro artisti che avrebbero partecipato al Festival dell'anno seguente, scegliendoli tra gli otto finalisti dell'Accademia della Canzone di Sanremo. \nI vincitori.\nLa sezione Giovani del successivo Festival sarebbe stata vinta da Dolcenera.\nGli eliminati.\nIn seguito al programma Simone Cristicchi e Riccardo Maffoni vennero scelti per il Festival di Sanremo 2006, mentre Filippo Graziani prese parte alla manifestazione nel 2014. Ambra Marie partecip\u00f2 invece alla seconda edizione di X Factor. Valerio Di Rocco partecip\u00f2 poi ad Amici di Maria De Filippi su Canale 5 nella terza edizione (2003)."}
{"id": "383747", "revid": "767487", "url": "https://it.wikipedia.org/wiki?curid=383747", "title": "Dag Nasty", "text": "I Dag Nasty sono un gruppo hardcore punk formato nel 1985 da Brian Baker (chitarra) dei Minor Threat, Colin Sears (batteria) e Roger Marbury (basso), entrambi dei Bloody Mannequin Orchestra, e Shawn Brown (voce). Il loro stile, meno aggressivo e pi\u00f9 ragionato e melodico fu di grande ispirazione per i primi gruppi emo e per i gruppi post-hardcore punk.\nStoria del gruppo.\nShawn Brown fu il primo cantante con cui il gruppo registr\u00f2 le prime canzoni, che andarono poi a formare il primo disco, \"Can I Say\". Le canzoni erano, per\u00f2, state nuovamente registrate con un nuovo cantante, Dave Smalley dei DYS. L'anno successivo, il gruppo pubblic\u00f2 un nuovo album, \"Wig Out at Denko's\". Poco dopo entrarono a far parte dei Dag Nasty un nuovo bassista, Doug \"Fig Nuts\" Carrion (poi nei Descendents, nei The Kottonmouth Kings e nei Humble Gods) ed un nuovo cantante, Peter Cortner (gi\u00e0 nei Protem, nei Lunchbox e, in seguito, nei The Gerunds).\nIl 1988 vide la pubblicazione di un nuovo disco, \"Field Day\". Fu un disco ambizioso, che divise i fan in due fazioni: una parte lo ador\u00f2, l'altra lo odi\u00f2. \"Field Day\" un\u00ec infatti, delle melodie marcatamente pop ai classici riff punk metal gi\u00e0 sentiti su \"Wig Out...\". Dopo la pubblicazione del disco il gruppo si sciolse.\nNel 1992, i Dag Nasty si riformarono con Dave Smalley alla voce e pubblicarono il disco \"Four on the Floor\".\nDopo 10 anni di silenzio, nel 2002, il gruppo torn\u00f2 a suonare insieme con un come-back al sound hardcore delle origini sull'album \"Minority of One\". Da allora il gruppo non ha pi\u00f9 pubblicato niente, ed i Dag Nasty sono rimasti poco pi\u00f9 di un side-project per i vari componenti."}
{"id": "383749", "revid": "16157", "url": "https://it.wikipedia.org/wiki?curid=383749", "title": "Altare della Reposizione", "text": ""}
{"id": "383750", "revid": "287204", "url": "https://it.wikipedia.org/wiki?curid=383750", "title": "Sotto terra", "text": "Sotto terra \u00e8 un romanzo di Jeffery Deaver, scrittore statunitense. Si tratta del primo romanzo del ciclo di John Pellam. Nel 2006 viene pubblicato per la prima volta in Italia.\nTrama.\nNarra le vicende di John Pellam, ex regista, finito a fare il location scout, a causa problemi legati allo spaccio di stupefacenti che hanno portato alla morte di un attore. Viaggia per gli Stati Uniti con il suo camper insieme al collega Marty. A Cleary, una piccola cittadina nello Stato di New York, scelta per girare il prossimo film, Marty viene ucciso in circostanze misteriose. Il sindaco di Cleary nega l'autorizzazione per girare il film.\nPellam, a causa di questi fatti, perde il lavoro, ma non vuole andarsene finch\u00e9 non avr\u00e0 scoperto tutta la verit\u00e0 sulla morte del collega. Dovr\u00e0 lottare contro chi, a Cleary, vuole che lasci la citt\u00e0 al pi\u00f9 presto, cercando di accusarlo per quanto accaduto."}
{"id": "383752", "revid": "1442080", "url": "https://it.wikipedia.org/wiki?curid=383752", "title": "Concepimento", "text": "Il termine concepimento, sinonimo di concezione, deriva dal latino \"cum capere\", cio\u00e8 \"accogliere in s\u00e9\" o \"prendere insieme\" ed indica l'atto del concepire un figlio. Il prodotto del concepimento prende il nome di concepito.\nSignificato principale.\nIn senso proprio indica il momento della fecondazione di una femmina, normalmente attraverso un rapporto sessuale, ma, recentemente, anche attraverso la fecondazione o l'inseminazione artificiali. Il concepimento pu\u00f2 avvenire, nel caso dell'uomo, volontariamente o involontariamente, quando durante un atto sessuale non si utilizzano mezzi di contraccezione e quando questi non risultino efficaci. Il termine si confonde con Fecondazione usato in biologia, ma non coincide esattamente con quello, essendo pi\u00f9 ampio nel significato. \nOggi viene utilizzato in due ambiti distinti:\nSignificati diversi.\nIn senso figurato l'atto del concepimento o della concezione pu\u00f2 indicare la nascita di un'idea, oppure il rendersi conto di qualche cosa o ancora immaginare una situazione. Un significato arcaico \u00e8 quello che deriva dal latino, \"cum capere\", nel senso di capire, o anche di essere contenuto.\nConcepito.\nIl termine \u00e8 usato in campo giuridico e particolarmente nella legislazione italiana, al fine di stabilire alcuni diritti come concepito, e in campo bioetico in molte autorevoli pubblicazioni in relazione soprattutto al tema dell'aborto."}
{"id": "383753", "revid": "122977796", "url": "https://it.wikipedia.org/wiki?curid=383753", "title": "BOCKSCAR", "text": "BOCKSCAR (o anche Bock's Car o Bocks Car) \u00e8 il bombardiere B-29 Superfortress (esemplare numero 44-27297) che sganci\u00f2 \"\"Fat Man\", il nome dato alla seconda bomba atomica che colp\u00ec la citt\u00e0 di Nagasaki, in Giappone, il 9 agosto 1945. Il giorno del lancio l'equipaggio non era quello abituale ma quello di un altro B-29, il \"The Great Artiste\"\", e al comando c'era il maggiore Charles W. Sweeney del Massachusetts.\nStoria.\nIl bombardamento atomico.\nL'obiettivo primario era Kokura, ma quel giorno il cielo era oscurato dalle nuvole; dato che il comandante aveva l'ordine di sganciare in condizioni di massima visibilit\u00e0, si dovette procedere verso l'obiettivo secondario, Nagasaki. Anche l\u00ec il cielo era nuvoloso, ma dato che il carburante stava rapidamente diminuendo e il maggiore Sweeney non voleva abbandonare la bomba in mare, si decise di procedere con un bombardamento radar. Ci fu per\u00f2 un'apertura abbastanza grande nelle nuvole da permettere l'identificazione a vista della citt\u00e0: la bomba fu lanciata a 3 o 4 miglia dal punto pianificato ed esplose a circa 400 metri di altezza. Questo caus\u00f2 un numero relativamente inferiore di vittime (40\u00a0000 persone) rispetto al primo bombardamento, perch\u00e9 lo scoppio venne contenuto dalla valle Urakami.\nIl B-29 non ebbe abbastanza carburante per tornare alla base di Tinian o di Iwo Jima e il comandante fu costretto a un atterraggio di emergenza nell'isola di Okinawa, praticamente senza carburante.\nPrima del \"BOCKSCAR\" un altro B-29, l\"'Enola Gay\", aveva sganciato il primo ordigno nucleare (usato in una missione di guerra) della storia sulla citt\u00e0 di Hiroshima. Secondo le teorie dei comandi dell'United States Army Air Forces (USAAF), la distruzione delle due citt\u00e0 avrebbe dovuto far capire ai giapponesi la volont\u00e0 e la capacit\u00e0 americana di condurre questi attacchi fin quando avrebbero voluto.\nMolti ritengono che i due bombardamenti atomici abbiano dato un grande impulso alla resa giapponese, ponendo definitivamente fine alla seconda guerra mondiale. Altri invece sostengono che i giapponesi stavano gi\u00e0 organizzando la resa, chiedendo all'Unione Sovietica di intervenire come mediatore, e che i due bombardamenti, assolutamente disumani e immorali in quanto causa della morte di centinaia di migliaia di civili, ebbero il solo risultato di accelerare la resa.\nIl nome.\nA volte ci si riferisce a questo aereo come \"Bocks Car\" o \"Bock's Car\": il nome dipinto sul muso dopo la missione non ha l'apostrofo ed \u00e8 tutto in lettere maiuscole. Il nome fu dato dal pilota dell'equipaggio regolare, Frederick C. Bock. Inizialmente ci fu confusione sul nome dell'aereo perch\u00e9 la stampa dichiar\u00f2 che la seconda bomba fu sganciata dal \"Great Artiste\"; avrebbe infatti dovuto essere questo secondo aereo a sganciarla, ma quando fu chiaro che non c'era abbastanza tempo per trasferire la strumentazione dal \"Great Artiste\" al \"BOCKSCAR\", gli equipaggi furono scambiati.\nDestino post-bellico.\nIl \"Bocks Car\" fu ritirato dal servizio nel settembre 1946 e semi-abbandonato vicino a Tucson, in Arizona. Vi rimase fino al settembre del 1961, quando fu esposto al \"National Museum of the United States Air Force\" alla base aerea di Wright-Patterson vicino a Dayton (Ohio). Vicino all'aereo un cartello: \"The aircraft that ended WWII\" (\"L'aereo che pose fine alla WWII\").\nEquipaggio della missione \"Fat Man\".\nA bordo era presente anche personale della Marina:"}
{"id": "383758", "revid": "62004", "url": "https://it.wikipedia.org/wiki?curid=383758", "title": "Constan\u021ba", "text": ""}
{"id": "383760", "revid": "767487", "url": "https://it.wikipedia.org/wiki?curid=383760", "title": "Anno giacobeo", "text": "L'Anno santo giacobeo \u00e8 un anno il cui la festa di san Giacomo, che ricorre il 25 luglio, cade di domenica. Tale ricorrenza si verifica con una cadenza regolare di 6, 5, 6 e 11 anni. Questo porta a circa 14 anni santi ogni secolo. Negli anni santi i cattolici possono ottenere la bolla giubilare, chiamata anche giubileo. Per poter ottenere il giubileo \u00e8 necessario:\nLa grazia del giubileo consiste sostanzialmente nell'indulgenza plenaria con il perdono dei peccati.\nIl primo anno giubilare giacobeo fu istituito da papa Callisto II nel 1122 per il 1126. L'ultimo anno giacobeo \u00e8 stato il 2010, mentre i prossimi saranno il 2021-2022 e il 2027."}
{"id": "383761", "revid": "124281032", "url": "https://it.wikipedia.org/wiki?curid=383761", "title": "Piero Maroncelli", "text": "Biografia.\nNato a Forl\u00ec nel 1795 e morto a New York nel 1846, Piero Maroncelli intraprese varie carriere, tra cui quelle di musicista, poeta e memorialista. Nacque da agiati mercanti, Antonio Maroncelli e Maria Iraldi Bonet (o Bonnet), che, accortisi della sua grande disposizione per la musica, lo avviarono agli studi, prima a Forl\u00ec, poi, grazie ad una borsa fi studio, al conservatorio di Napoli, dove ebbe come maestri Paisiello e Zingarelli e come condiscepoli Mercadante, Manfroce, Bellini e Lablache.\nAffiliato alla loggia massonica \"Colonna Armonica\", ne venne espulso nel 1813 e due anni dopo ader\u00ec alla Carboneria, venendone iniziato insieme al fratello Francesco. Dopo la morte di Gioacchino Murat, fucilato il 13 ottobre 1815 a Pizzo in Calabria, Piero Maroncelli torn\u00f2 a Forl\u00ec e and\u00f2 a perfezionarsi in composizione a Bologna. Qui conobbe la musicista e poetessa Cornelia Martinetti, ostile agli Austriaci e ospitale ai patrioti, che frequent\u00f2 per circa due anni; in questo periodo Maroncelli era in corrispondenza anche con Sante Agelli.\nRichiamato dal padre a Forl\u00ec, Maroncelli scrisse testo e melodia di un inno sacro, l\"Inno a san Giacomo\", che venne denunciato per \u00abribellione ed empiet\u00e0\u00bb non tanto per le parole contenute, ma per il sospetto della polizia che Maroncelli fosse un carbonaro. Fu cos\u00ec rinchiuso nella fortezza di Forl\u00ec nel 1819 e da l\u00ec trasferito a Roma a Castel Sant'Angelo. In questo primo periodo di prigionia, ancora forte d'animo, si lasci\u00f2 tormentare senza rivelare i nomi dei suoi complici e senza ritrattare i suoi principi liberali.\nRilasciato dopo alcuni mesi, \"per intercessione di un cardinale e di Teresa Chiaramonti, nipote del papa Pio VII e sposa del conte forlivese Antonio Gaddi\", fu ospite a Pavia del fratello Francesco, medico e patriota anch'esso; trasferitosi a Milano, vi si mantenne dando lezioni di musica e lavorando per lo stabilimento musicale Ricordi; scrisse una biografia di Arcangelo Corelli; successivamente, dal novembre 1819 al marzo 1820, si impegn\u00f2 prima come traduttore presso l'editore Niccol\u00f2 Bettoni e poi come revisore di bozze per la stampa delle opere di Antonio Marchisio alla tipografia Battelli.\nScoppiata la rivoluzione di Napoli che esalt\u00f2 gli italiani, Maroncelli si mise in contatto con i pi\u00f9 influenti liberali lombardi per propagandare la creazione di una federazione di tutti gli Stati italiani. Maroncelli incontr\u00f2 Silvio Pellico in casa Marchionni e ivi nacque la loro amicizia. Pellico fu persuaso e convinto dall'amico a iscriversi alla Carboneria, di cui non era ancora membro; perci\u00f2 quando Maroncelli venne arrestato il 6 ottobre 1820 fu compromesso anch'egli, perch\u00e9 il compagno aveva commesso la leggerezza di conservare carte rivelatrici. Con loro vennero scoperti molti altri, ma Pellico non serb\u00f2 rancore nei confronti dell'affiliato nemmeno per le rivelazioni che fece in lunghi interrogatori prima a Milano e poi a Venezia dove i due erano stati trasferiti.\nCon sentenza del 21 febbraio 1822, avvenuta in pubblico su un patibolo in mezzo alla piazzetta di San Marco di faccia al Palazzo ducale, Maroncelli fu condannato a morte, ma l'imperatore commut\u00f2 la pena in 20 anni di carcere duro per lui e in 15 per Silvio Pellico nella fortezza dello Spielberg in Moravia, dove giunsero il 10 aprile dello stesso anno. Dopo una gravissima malattia, Silvio Pellico ottenne di essere ricongiunto, nel 1823, a Maroncelli, al quale era stato diagnosticato un tumore al ginocchio sinistro che non lasciava altra scelta che l'amputazione dell'arto.\nAltre malattie lo assalirono nell'umida cella finch\u00e9 giunse la grazia per entrambi, il 1\u00ba agosto 1830, dopo un carcere duro di 10 anni. A Mantova fu separato da Silvio e ricondotto a Forl\u00ec. Ma negli Stati pontifici per un liberale condannato dall'Austria non spirava buon vento, e dopo alcune settimane gli venne impartito l'ordine di lasciare la famiglia e il Paese. Ripar\u00f2 quindi in Francia. In esilio si ridestarono le sue speranze per l'indipendenza dell'Italia, quando seppe della sollevazione delle Romagne, dominio dello Stato della Chiesa, delle minacce d'intervento da parte degli Austriaci e dell'occupazione francese di Ancona, che ne era stata la conseguenza.\nGli parve logico che da ci\u00f2 dovesse nascere l'abolizione del regime arbitrario negli Stati romani, ma ben presto si convinse non solo della inverosimiglianza delle riforme, ma anche della poca fiducia da riporre nelle promesse dei liberali francesi. Pens\u00f2 quindi di trasferirsi in America, dopo 3 anni di soggiorno a Parigi. Qui aveva pubblicato le \"Addizioni alle\" \"Mie Prigioni\", delle note in aggiunta alle \"Mie Prigioni\" scritte da Silvio Pellico, e aveva sposato la cantante Amalia Schneider. Nel 1833 s'imbarc\u00f2 per gli Stati Uniti al seguito della compagnia d'opera di Don Vincenzo Riva Finoli. Visse stentatamente a New York dando lezioni di musica e d'italiano. Nella citt\u00e0 americana ebbe modo di fare amicizia con Lorenzo Da Ponte, librettista, poeta e drammaturgo di origine veneta, trasferito negli Stati Uniti. Si spense all'et\u00e0 di 50 anni a New York, secondo Felice Foresti anche egli esule in Usa dopo aver sofferto fino all'ultimo per la ferita mai rimarginata causata dall'amputazione e per sopraggiunte turbe mentali che minarono gravemente le sue facolt\u00e0 intellettuali.\nNel 1886 i suoi resti mortali furono riportati a Forl\u00ec e, dopo solenni celebrazioni, il patriota fu tumulato nel Pantheon del Cimitero Monumentale cittadino.\nCultura di massa.\nLe circostanze della morte di Pietro Maroncelli sono riprese nel testo della canzone La domenica delle salme di Fabrizio De Andr\u00e9 in cui il cantautore paragon\u00f2 la sorte del carbonaro a quella di Renato Curcio, fondatore delle brigate rosse."}
{"id": "383764", "revid": "339392", "url": "https://it.wikipedia.org/wiki?curid=383764", "title": "Calcio Savoia", "text": ""}
{"id": "383766", "revid": "125525621", "url": "https://it.wikipedia.org/wiki?curid=383766", "title": "Pietro Aglieri", "text": "Biografia.\nDa giovane venne soprannominato \"U signurinu\" a causa del lusso e dell'elevato costo degli abiti che amava indossare, oltre al fatto che era diplomato al liceo classico. Studi\u00f2 in un seminario di Monreale e poco dopo prest\u00f2 servizio militare come paracadutista della Brigata Folgore. Venne affiliato alla famiglia di Santa Maria di Ges\u00f9 e, durante la seconda guerra di mafia, si leg\u00f2 ai Corleonesi insieme al suo capo Giovanni Bontate.\nNel 1988 i Corleonesi incaricarono Aglieri di eliminare Bontate, che fu ucciso insieme alla moglie, e lo premiarono nominandolo capo della famiglia di Santa Maria di Ges\u00f9 e anche capomandamento della zona. Essendosi strettamente legato ai Corleonesi, Aglieri venne accusato di essere il mandante di numerosi omicidi (ad esempio il giudice Antonino Scopelliti e il politico Salvo Lima).\nPer l'omicidio Scopelliti, Aglieri \u00e8 stato poi assolto in Cassazione.\nCoinvolto anche nella strage di Capaci e in quella di via d'Amelio (per le quali fu condannato all'ergastolo), venne arrestato a Bagheria il 6 giugno del 1997: gli agenti della Squadra mobile di Palermo guidati dal commissario Luigi Savina arrivarono a lui seguendo un religioso, padre Mario Frittitta (che venne arrestato per favoreggiamento e poi assolto), ed infatti, nel suo covo, trovarono numerosi libri di filosofia e una cappella con altare. Poco dopo la cattura sembr\u00f2 disponibile a collaborare con la giustizia, ma alla fine rinunci\u00f2 a questa opportunit\u00e0. Nel 2002 invi\u00f2 una lettera al procuratore nazionale antimafia, Pierluigi Vigna, e al procuratore capo di Palermo, Piero Grasso, esprimendo la volont\u00e0 di dissociarsi da Cosa Nostra in cambio di benefici carcerari, proposta che venne rifiutata."}
{"id": "383767", "revid": "339392", "url": "https://it.wikipedia.org/wiki?curid=383767", "title": "Savoia Calcio", "text": ""}
{"id": "383769", "revid": "287204", "url": "https://it.wikipedia.org/wiki?curid=383769", "title": "Anita Blond", "text": "Biografia.\nAnita Blond ha lavorato con i principali registi italiani, tra cui Mario Salieri, Max Bellocchio e Joe D'Amato, e con registi francesi come Marc Dorcel.\nIl suo corpo naturale \u00e8 stato definito uno dei pi\u00f9 incredibilmente perfetti di Budapest, tanto che Anita Blond inizi\u00f2 la sua carriera come modella, partecipando anche a Miss Ungheria.\nI primi passi nel mondo della pornografia li mosse in produzioni della Private. Il debutto avvenne in una piccola parte in un film del 1994.\nAnita Blond \u00e8 stata richiesta da John Leslie per la serie \"The Voyeur\" e da Andrew Blake, autore di diverse pellicole note nel mondo della cinematografia hard.\n\u00c8 stata inoltre ragazza-copertina per Penthouse, Hustler, Playboy e le pi\u00f9 importanti riviste erotiche.\nNella sua carriera ha realizzato una sola scena anale e una doppia penetrazione, dichiarando di non voler pi\u00f9 ripetere queste esperienze.\nNel lesbo la sua risposta \u00e8 ambigua: \"Non mi piacciono le lesbiche nei film, ma nella vita privata sono molto lesbica con Anita Dark\".\nLascia il porno nel 2001.\nOra si dedica unicamente a spettacoli dal vivo.\nAnita Blond \u00e8 stata \"testimonial\" delle linee telefoniche erotiche di Diva Futura Channel, ospite di Piero Chiambretti nel programma Markette (2006-07) in onda su LA7 in seconda serata, ha interpretato anche un piccolo ruolo in \"Vita da paparazzo\", un film TV in due parti sceneggiato e diretto da Pier Francesco Pingitore.\n si \u00e8 sottoposta ad un intervento di chirurgia plastica al seno."}
{"id": "383770", "revid": "767487", "url": "https://it.wikipedia.org/wiki?curid=383770", "title": "Antonino (nome)", "text": "Origine e diffusione.\nDeriva dall'antico nome gentilizio e poi personale latino \"Antoninus\", un patronimico del nome \"Antonius\"; significa quindi \"discendente di Antonio\", \"figlio di Antonio\", \"relativo ad Antonio\". Ad oggi, pu\u00f2 costituire anche un suo semplice diminutivo.\nOnomastico.\nIl nome \u00e8 stato portato da svariati santi; l'onomastico si pu\u00f2 festeggiare quindi in pi\u00f9 date, fra le quali:"}
{"id": "383775", "revid": "7336", "url": "https://it.wikipedia.org/wiki?curid=383775", "title": "Anioni", "text": ""}
{"id": "383778", "revid": "156341", "url": "https://it.wikipedia.org/wiki?curid=383778", "title": "Antonino Pulvirenti", "text": "Biografia.\nNasce a Catania nel 1962 da piccoli imprenditori agricoli, ma ha sempre vissuto a Belpasso, cittadina nell'omonima provincia. Diplomato in ragioneria, si iscrive successivamente alla facolt\u00e0 universitaria di giurisprudenza, che in seguito abbandona per darsi all'attivit\u00e0 di commerciante: nel 1984, a soli ventidue anni, apre un negozio di alimentari a Belpasso affiliato a Standa, a cui fa seguito l'apertura di altri due punti vendita a Mascalucia e Aci Sant'Antonio, nel Catanese.\nNel 1991, diventa socio ed amministratore delegato della Torrisi Alimentari S.p.A. di Belpasso, che controllava la catena di supermercati Punto Convenienza, che possedeva 30 punti vendita in Sicilia. Nel 1995, rivende le sue attivit\u00e0 alla Standa e fonda a Belpasso la societ\u00e0 Meridi S.r.l.; crea una catena di hard discount con il nome Fort\u00e8, che si espande nel giro di pochissimi anni arrivando a contare nel 2001 una rete di 100 punti vendita in tutta l'Italia meridionale. Pulvirenti \u00e8 stato il primo ad introdurre in Sicilia il modello dei discount alimentari, e Meridi, contava due centri di distribuzione a Belpasso e a Roma. \nNel 1996, Pulvirenti crea la sua holding, la UDA Finaria - di cui Meridi diviene una sua controllata - ed orienta la propria attivit\u00e0 imprenditoriale verso altri settori, che spaziano da quello alberghiero e ristoratore, con la creazione di alberghi, a quello dei trasporti, con la fondazione nel 2003 della Wind Jet, compagnia aerea \"low cost\". Il Gruppo Finaria diviene negli anni 2000 la maggiore impresa privata della provincia di Catania, per fatturato e dimensioni. Pulvirenti, che in un ventennio \u00e8 stato capace di sviluppare un gruppo imprenditoriale di notevoli dimensioni, ha ricevuto il premio di \"imprenditore dell'anno 2006 per la Sicilia\", assegnatogli a Palermo da \"Capital\" e Class Editori. \nAttivit\u00e0 nel calcio.\nPulvirenti, appassionato di calcio, da giovane ha giocato nelle giovanili della locale squadra di calcio del Belpasso. Ma la sua attivit\u00e0 in ambito calcistico ha ufficialmente inizio nell'agosto 1995, quando assume il ruolo di presidente del Club Calcio Belpasso, formazione che in quell'anno militava nel girone B del campionato di Eccellenza, in cui subentra ad Alfio Lipera. La sua presidenza del Belpasso dura appena tre stagioni: nel febbraio 1998 la sua holding Finaria acquisisce il 60% delle quote dell'Associazione Sportiva Acireale, che militava nel girone B del campionato di Serie C1, e di cui diventa presidente.\nA causa dei tanti debiti, Pulvirenti \u00e8 costretto a ricostruire la societ\u00e0, provvedendo lui stesso a risanare la situazione finanziaria. Il primo anno la squadra acese, giunta ultima in campionato, subisce la retrocessione diretta in Serie C2, dopo una militanza di otto stagioni fra Serie C1 e Serie B. Nel maggio 2001, l'Acireale Calcio viene ceduto al noto produttore cinematografico fiorentino Vittorio Cecchi Gori, ma il passaggio di propriet\u00e0 a quest'ultimo dura appena due mesi, poich\u00e9 Cecchi Gori non si era presentato dal notaio per formalizzare l'acquisizione del club etneo; Pulvirenti intraprende successivamente un'azione giudiziaria contro Cecchi Gori con richiesta di sequestro delle azioni della Fiorentina, rigettata dai magistrati, ma a seguito di lodo arbitrale del 2003 ottiene il pagamento della penale di 1 miliardo di lire (500.000 euro) da parte di Cecchi Gori, che era stata stabilita nell'accordo per la cessione del club. Dopo tre campionati in Serie C2, l'Acireale viene promosso in Serie C1 al quarto campionato.\nNel maggio 2000, Pulvirenti aveva provato ad acquistare il , ma infastidito per il protrarsi delle trattative da parte degli Eredi Massimino, si ritira dalla corsa per rilevare il club rossoazzurro, e nonostante abbia fatto la stessa offerta di Luciano Gaucci (7 miliardi di lire), viene scavalcato da quest'ultimo. Ma dopo quattro anni esatti, nel maggio 2004, Pulvirenti abbandona improvvisamente l'Acireale (che cerca di rivendere a Cecchi Gori), alla vigilia della gara contro la , valevole per i play-off del girone B della Serie C1, per acquistare il Catania che rileva dai Gaucci attraverso la holding Finaria per 15 milioni di euro.\nA Catania si presenta con un piano ambizioso di rilancio su base triennale; porta con s\u00e9 dirigenza (tra cui l'amministratore delegato Pietro Lo Monaco, da anni suo braccio destro), giocatori e l'allenatore Maurizio Costantini nel tentativo di ripetere i fatti visti con l'Acireale. Alla prima stagione il Catania si mantenne a met\u00e0 classifica, mentre al termine della stagione 2005-2006 il Catania conquista la promozione in Serie A, grazie ad un campionato disputato quasi per intero ai vertici. Dalla stagione 2006-2007 a quella 2013-2014, il Catania \u00e8 riuscito a mantenere la categoria, battendo il record di permanenza in massima serie della societ\u00e0.\nNel dicembre 2010, la stampa lo annuncia come nuovo azionista di maggioranza del C\u00f3rdoba, societ\u00e0 calcistica spagnola, ma la notizia viene smentita dalla societ\u00e0 etnea.\nNella sua gestione fa costruire anche il nuovo centro sportivo Torre del Grifo Village, in localit\u00e0 Torre del Grifo (Mascalucia), inaugurato il 18 maggio 2011.\nNel giugno 2015, Pulvirenti, travolto da un'inchiesta giudiziaria, rassegna le dimissioni da presidente del Calcio Catania, di cui ne conserva comunque la propriet\u00e0. Dell'organico della societ\u00e0 rossoazzurra, Pulvirenti ne torna a far parte nell'ottobre 2019 come membro del consiglio di amministrazione.\nVita privata.\nPulvirenti \u00e8 padre di quattro figli, due dei quali avuti dall'attuale compagna, l'ex modella e showgirl catanese Desir\u00e8e Ferlito. I due figli pi\u00f9 grandi li ha avuti dalla ex moglie e da una successiva relazione."}
{"id": "383779", "revid": "1793900", "url": "https://it.wikipedia.org/wiki?curid=383779", "title": "Saint Francis Xavier University", "text": "La Saint Francis Xavier University (StFX) \u00e8 un'universit\u00e0 canadese di Antigonish, Nuova Scozia.\nQuest'universit\u00e0 accoglie 4.200 studenti circa da tutto il Canada e dal resto del mondo nei suoi programmi di arte, scienze, commercio, sistemi d'informazione e nei programmi applicati.\nStoria.\nStFX \u00e8 stata fondata nel 1853 da Colin F. MacKinnon, un vescovo cattolico. Nacque come seminario cattolico, e guadagn\u00f2 tutti i poteri d'universit\u00e0 nel 1866 con un atto del governo della Nuova Scozia. Nel 2003 StFX ha festeggiato il 150\u00ba anniversario.\nCoady International Institute.\nL'Istituto Coady prende il nome da uno dei fondatori dell'\"Antigonish Movement\" (il \"Movimento di Antigonish\"). Negli anni trenta, l'Antigonish Movement promuoveva l'educazione degli adulti, come strada per il miglioramento sociale e l'organizzazione economica di gruppi svantaggiati nel Canada orientale. Il dipartimento di StFX continua a promuovere questo lavoro di sviluppo della comunit\u00e0 nell'area locale.\nNel 1959, un'estensione internazionale di questi sforzi diede vita all'Istituto internazionale Coady nel campus. Da allora, pi\u00f9 di 4500 leader da 120 nazioni differenti si sono laureati presso questo centro in programmi di educazione. Questi laureati lavorano nel campo dello sviluppo economico, della saluta, dell'educazione, dei diritti umani e del sostegno all'ambiente.\nL'anello X.\nL'anello X, chiamato X-Ring, simbolo dell'universit\u00e0, \u00e8 consegnato agli studenti alla laurea. La tradizionale consegna dell'anello risale al 1942. In precedenza ogni classe doveva disegnare il proprio anello. Quando capit\u00f2 a William J. MacDougall progettarlo, presumibilmente in fretta ed all'ultimo minuto, egli semplicemente disegn\u00f2 un cerchio attorno alla lettera X. Nel 1957, l'universit\u00e0 registr\u00f2 il copyright dell'anello, che divent\u00f2 ufficiale e standard per tutte le classi. La prima Cerimonia dell'X-Ring si tenne nell'ottobre 1958.\nL'X-Ring \u00e8 diventato sinonimo dell'universit\u00e0 a tal punto da esser integrato nel logo dell'istituto. L'anello stilizzato fu introdotto nel 1998 come parte del CD-ROM per i nuovi studenti. Da l\u00ec pass\u00f2 subito al sito e in molte pubblicazioni prima di diventare logo ufficiale.\nCampus.\nNel 1998 StFX cominci\u00f2 un progetto di rinnovamento del campus per 200 milioni CAD. Lo scopo dell'iniziativa \u00e8 di migliorare le opportunit\u00e0 d'educazione e di vita nei residence di tutto il campus.\nLa ristrutturazione ha portato a termine quattro grandi progetti:\nL'ultima fase dell'iniziativa, annunciata nel marzo 2005 ha visto la costruzione di un ulteriore residence ad appartamenti (226 stanze su quattro piani). Per i prossimi anni sono in programma il MacNeil Science Hall, che verr\u00e0 ristrutturato per dare una nuova sistemazione alla \"Gerald Schwartz School of Business and Information Systems\", e il Coady International Centre, che verr\u00e0 posto in un Augustine Hall rimodernato.\nSport.\nStFX \u00e8 rappresentata alla conferenza atlantica dello sport universitario dagli St. Francis Xavier X-Men e X-Women. L'universit\u00e0 partecipa alle iniziative sportive interuniversitarie canadesi.\nUnione degli studenti.\nL'unione degli studenti (\"Students' Union\") della St. Francis Xavier University \u00e8 un'organizzazione tesa alla rappresentazione degli interessi degli studenti. Lo scopo principale \u00e8 assicurare che gli studenti abbiano un'esperienza universitaria positiva, per mezzo di attivit\u00e0 e gruppi. La base dell'unione degli studenti \u00e8 al Bloomfield Centre, nel campus. Anche la cerimonia dell'X-Ring, che si svolge ogni dicembre, \u00e8 organizzata dall'unione degli studenti.\nL'unione offre vari servizi agli studenti di StFX, tra cui:\nL'unione degli studenti di StFX \u00e8 membro dell'Alleanza canadese delle associazioni degli studenti (\"Canadian Alliance of Student Associations\")."}
{"id": "383782", "revid": "7336", "url": "https://it.wikipedia.org/wiki?curid=383782", "title": "Cationi", "text": ""}
{"id": "383783", "revid": "1318658", "url": "https://it.wikipedia.org/wiki?curid=383783", "title": "Moli\u00e8re (disambigua)", "text": ""}
{"id": "383784", "revid": "767487", "url": "https://it.wikipedia.org/wiki?curid=383784", "title": "Alessandro Sommella", "text": "Dopo aver studiato la chitarra ed il contrabbasso per anni, si \u00e8 dedicato allo studio del basso elettrico.\nPer molti anni \nHa affiancato Domenico \"GG\" Canu e Sergio Della Monica nel dar vita al gruppo Planet Funk coi quali ha vinto il disco d'oro con l'album \"Non Zero Sumness\". Dal 2005 non ne fa pi\u00f9 parte.\nIl brano \"Sangue e arena\" contiene il componimento \"L'arroganza del potere\", della poetessa italiana Heena Suman. Per lei ha musicato il brano \"Congo\".\nPer tutto il 2005 ha collaborato con Marcella Boccia, affiancando i musicisti Feffa ed Alfred K. Parolino.\nSebbene abbia scelto di non accompagnare i Planet Funk al tour mondiale, lavorando da solista, continua a collaborare con i suoi soci nella produzione artistica di album di cantanti italiani ed internazionali, come Jovanotti (brano \"Falla girare\" dell'album \"Buon Sangue\"), Roberto Angelini, Sally Doherty e molti altri."}
{"id": "383785", "revid": "125888305", "url": "https://it.wikipedia.org/wiki?curid=383785", "title": "Antonino Spadaccino", "text": "Nel corso degli anni ha vinto il \"Premio Lucio Battisti\" e si \u00e8 classificato primo al \"Festival Internazionale della Musica\". Vince anche l\"'Amici-Tezenis \"Io Ci Sono\"\".\nBiografia.\nGli inizi.\nSi avvicina alla musica grazie al padre, imparando a cantare da autodidatta. Nel 2000 inizia la gavetta artistica partecipando a vari concorsi canori.\nLa vittoria di \"Amici\" e i primi album.\nDopo tre anni di provini, nel 2004 entra a far parte della classe di Amici di Maria De Filippi, nella categoria \"Canto\". Ben presto viene apprezzato per le sue doti canore e colleziona una serie di importanti duetti con Gino Paoli, Ornella Vanoni, Lucio Dalla, Grazia Di Michele, Michael Bubl\u00e9 e Ricky Fant\u00e9. Alla fine della competizione Antonino vince il programma televisivo.\nDurante la partecipazione ad \"Amici,\" prende parte insieme a Gigi d'Alessio alla quarta serata del Festival di Sanremo 2005, dove si esibisce col brano \"L'amore che non c'\u00e8\".\nNell'estate dello stesso anno incontra il manager Mario Lavezzi, grazie al quale, nel novembre dello stesso anno, pubblica il primo singolo \"Ce la far\u00f2\", che arriva fino alla terza posizione dei singoli pi\u00f9 venduti in Italia, ottenendo il disco d'oro con 15.000 copie.\nNel 2006 pubblica il primo album, \"Antonino,\" da cui viene estrapolato il singolo \"Un ultimo brivido\". Nel 2006 viene estratto dall'album il singolo \"Nel mio segreto profondo\". A gennaio del 2008 esce il suo secondo album, \"Nero indelebile\", che contiene il singolo \"Resta come sei\", a cui segue un secondo tour durante l'estate. Nello stesso anno il cantante si aggiudica anche il Premio \"Lucio Battisti\" come miglior cantante emergente.\nI festival internazionali e \"Costellazioni\".\nIl 16 maggio 2009 partecipa ad \"Amici - La sfida dei talenti,\" trasmesso il 16 giugno. Nel settembre 2009 ottiene la vittoria al \"Festival Internazionale della Musica - Golden Stag (Cerbul de Aur)\" a Bra\u0219ov, in Romania. Sempre nel 2009, insieme a Silvia Mezzanotte, Leda Battisti e Daniele Stefani, Antonino incide \"Sarai,\" singolo benefico in memoria di Tommaso Onofri. Nel luglio dell'anno seguente Antonino prende parte e vince il \"Festival internazionale della Musica di \u00c7e\u015fme,\" in Turchia.\nNel marzo del 2011 vince il concorso \"Io Ci Sono,\" indetto da \"Amici di Maria De Filippi,\" ottenendo il diritto alla pubblicazione di un album di inediti prodotto dalla casa discografica \"Non Ho L'et\u00e0,\" di Mara Maionchi. Il brano con il quale ha vinto il concorso \u00e8 \"Amore surreale\" che porta la firma di Federica Camba. L'11 ottobre 2011 viene pubblicato l'album \"Costellazioni\", anticipato dai singoli \"Costellazioni\" il 1\u00ba luglio e \"Chi sono\" il 5 ottobre.\nIl ritorno ad \"Amici \"Big\"\" e \"Libera quest'anima\".\nIl 27 marzo 2012 viene pubblicato il quarto album \"Libera quest'anima\", prodotto dalla casa discografica Non ho l'et\u00e0, che raggiunge la posizione numero 19 della classifica italiana, mentre il singolo \"Ritorner\u00e0\" raggiunge la posizione numero 31.\nDal 31 marzo 2012 partecipa all'undicesima edizione del programma \"Amici di Maria De Filippi,\" all'interno di una competizione dedicata agli ex concorrenti. Viene eliminato durante la seconda manche della seconda puntata, per poi rientrare grazie al ripescaggio, risultando terzo nella classifica preceduto da Annalisa e Valerio Scanu. Nuovamente eliminato, rientra nel successivo ripescaggio il 5 maggio; in quell'occasione presenta il suo secondo singolo, \"Resta ancora un po\"', scritto dalla cantante Emma. Il singolo debutta alla posizione numero 17 della classifica italiana e successivamente raggiunge la posizione numero 6. Viene eliminato definitivamente in Semifinale all'Arena di Verona e si classifica al quinto posto.\nNel 2013 \u00e8 autore assieme a Salvator Gabriel Valerio e Roberto Cardarelli della canzone \"Chimera\", inserita nell'album \"Schiena\" di Emma.\n\"La pista\", il contratto con la Universal e \"Nottetempo\".\nDal 28 marzo al 25 aprile 2014 partecipa in qualit\u00e0 di coach nel programma televisivo \"La pista\" di Flavio Insinna, in onda in prima serata su Rai 1.\nIl 25 marzo 2016 torna con un nuovo singolo \"Ali nere\", che anticipa l'album \"Nottetempo.\"\nNel 2016 vince insieme alla cantante Emma la prima edizione di \"Bake Off Italia Celebrity Edition\".\nIl 24 luglio 2018 partecipa alle audizioni di The X Factor 15, ricevendo i complimenti di Simon Cowell.\nNel 2020, in occasione del periodo natalizio, pubblica l'EP \"Christmas.\"\nVita privata.\nIl 20 aprile 2016 fa coming out dichiarando la sua omosessualit\u00e0."}
{"id": "383802", "revid": "125601549", "url": "https://it.wikipedia.org/wiki?curid=383802", "title": "Giornata mondiale della giovent\u00f9 2000", "text": "La XV Giornata mondiale della giovent\u00f9 ha avuto luogo dal 15 al 20 agosto 2000 a Roma. La manifestazione si \u00e8 svolta all'interno dell'anno giubilare del 2000 e corrisponde alla sua quindicesima edizione.\nIl tema con cui il Papa ha intitolato l'incontro \u00e8 stato \"\"Il Verbo si fece carne e venne ad abitare in mezzo a noi\" (Giovanni,).\nPapa Giovanni Paolo II ha scelto come tema per questa GMG \"la frase lapidaria con cui l'apostolo Giovanni esprime il mistero altissimo del Dio fatto uomo\". Secondo l'apostolo Giovanni: \"Ci\u00f2 che contrassegna la fede cristiana, rispetto a tutte le altre religioni, \u00e8 la certezza che l'uomo Ges\u00f9 di Nazaret \u00e8 il figlio di Dio, il Verbo fatto carne, la seconda persona della Trinit\u00e0 venuta nel mondo\"\".\nL'invito del Papa a Roma.\nIl Papa invit\u00f2 i giovani cattolici a partecipare alla XV GMG al termine della XII GMG tenutasi a Parigi con queste parole:\nIl programma delle Giornate.\nPrima dell'inizio delle GMG si tengono i \"Giorni nelle Diocesi\", che per la prima volta includono delle esperienze di volontariato.\nMarted\u00ec 15 agosto.\nLa quindicesima GMG inizia ufficialmente nel pomeriggio con la messa di apertura in piazza San Giovanni in Laterano presieduta dal papa riservata ai giovani romani e italiani. Successivamente il Papa si trasferisce in piazza San Pietro nella quale si tiene una celebrazione di accoglienza riservata ai giovani stranieri.\nSabato 19 agosto.\nChiamati da Giovanni Paolo II \"Sentinelle del mattino\", i giovani sono stati invitati a non rassegnarsi alle ingiustizie del mondo, a difendere la pace, a rendere il mondo sempre pi\u00f9 abitabile e a dire il proprio \"s\u00ec\" a Cristo come centro del proprio ideale e realizzazione di felicit\u00e0.\nIl logo.\nNel logo sono riassunti i tre elementi fondamentali della XV Giornata mondiale della giovent\u00f9: il luogo, i protagonisti e l'incontro.\nLa citt\u00e0 di Roma \u00e8 rappresentata dalla cupola della basilica di San Pietro e dei bracci del colonnato del Bernini. L'immagine della cupola richiama la realt\u00e0 della Chiesa e il pontefice.\nL'incontro tra la Chiesa e il mondo avviene tramite un \"abbraccio\", che rappresenta la Chiesa che accoglie i giovani cattolici di Roma.\nPer i colori sono state scelte tre tinte piatte della stessa gradazione: il giallo, l'arancione e il rosso. Giallo e rosso sono i colori della citt\u00e0 di Roma, mentre l'arancione sottolinea idealmente l'incontro-abbraccio tra questi due colori.\nOggi il logo della GMG di Roma 2000 \u00e8 utilizzato come logo dal Servizio nazionale per la pastorale giovanile italiana.\nI partecipanti all'incontro.\nQuesta GMG viene ricordata anche per il numero di partecipanti, stimato in oltre due milioni, uno dei pi\u00f9 alti registrati, anche se inferiore ai cinque milioni dell'edizione di Manila.\nIn Italia, i giornalisti coniarono il termine \"Papaboy\" per indicare i giovani che partecipavano all'incontro. Il termine ben presto divenne di uso comune per indicare i partecipanti di tutti i raduni successivi con il Papa.\nL'inno.\nL'inno ufficiale di questa GMG si intitola \"Emmanuel\" (Marco Brusati - Marco Mammoli - Mauro Labellarte - Massimo Versaci), \u00e8 stato arrangiato da Valter Vincenti e suonato da Giuseppe Barbera"}
{"id": "383803", "revid": "77594", "url": "https://it.wikipedia.org/wiki?curid=383803", "title": "Ciutat de les Arts i les Ci\u00e8ncies", "text": "La Citt\u00e0 delle Arti e delle Scienze (in valenciano: Ciudad de las Artes y las Ci\u00e8ncias), \u00e8 un complesso architettonico composto da cinque differenti strutture, suddivise all'interno di tre aree tematiche: arte, scienza e natura. Sorge a Valencia, in Spagna, sul vecchio letto, ora spostato, del fiume Turia e copre una superficie 350.000\u00a0m\u00b2.\nProgettato dagli architetti Santiago Calatrava e F\u00e9lix Candela, ed iniziato nel luglio 1996, \u00e8 un esempio di architettura organica, che grazie a qualit\u00e0 costruttive d'avanguardia riesce ad armonizzare gli elementi con i contenuti, lasciando per\u00f2 trasparire la tradizione mediterranea del mare e della luce attraverso un gioco di colori tra l'azzurro dei grandi stagni d'acqua a cielo aperto e il bianco del cemento.\nIl centro \u00e8 una vera e propria \"citt\u00e0 nella citt\u00e0\", costituito dalle seguenti strutture, note con i loro nomi valenciani:"}
{"id": "383806", "revid": "37689863", "url": "https://it.wikipedia.org/wiki?curid=383806", "title": "Guidonia", "text": ""}
{"id": "383808", "revid": "547034", "url": "https://it.wikipedia.org/wiki?curid=383808", "title": "Premi C\u00e9sar 1979", "text": "La cerimonia di premiazione della 4\u00aa edizione dei Premi C\u00e9sar si \u00e8 svolta il 3 febbraio 1979 alla Salle Pleyel di Parigi. \u00c8 stata presieduta da Charles Vanel e presentata da Pierre Tchernia, Francis Huster, Jean Poiret e Jean-Claude Brialy. \u00c8 stata trasmessa da Antenne 2.\nIl film che ha ottenuto il maggior numero di candidature (dieci) \u00e8 stato \"Una donna semplice\" (\"Une histoire simple\") di Claude Sautet, mentre nessun film ha ottenuto pi\u00f9 di due premi.\nVincitori e candidati.\nI vincitori sono indicati in grassetto, a seguire gli altri candidati."}
{"id": "383809", "revid": "729019", "url": "https://it.wikipedia.org/wiki?curid=383809", "title": "Eritema", "text": "Il termine eritema indica un'irritazione cutanea, che affligge per lo pi\u00f9 gli strati esterni della pelle causando un arrossamento della pelle determinato dall'aumentato apporto di sangue ai vasi sanguigni del derma superficiale.\nIn medicina il termine \u00e8 usato per tutte le affezioni cutanee che presentano un rossore pi\u00f9 o meno esteso del tegumento che sparisce alla vitropressione.\nCause.\nL'eritema si definisce attivo quando esprime la dilatazione dei vasi arteriosi: in questo caso, si presenta di colorito rosso vivo e pu\u00f2 esservi un aumento della temperatura locale. \u00c8 definito passivo quando \u00e8 causato da una stasi venosa: in quest'ultimo caso, si presenta di colorito rosso-bluastro e con una diminuzione della temperatura locale.\nL'eritema presenta dimensioni, forma e localizzazione varia; scompare alla vitropressione a causa dell'interruzione del flusso sanguigno. Pu\u00f2 manifestarsi per cause fisiche (meccaniche, termiche, radianti), chimiche, infettive (micosi, malattie esantematiche infantili), emotive (rossore improvviso, localizzato al volto e al collo, al verificarsi di situazioni imbarazzanti), o essere provocato da farmaci, disvitaminosi, disendocrinie o - ancora - comparire in corso di reazioni allergiche. Sono comuni eritemi dovuti a sensibilizzazione nei confronti di creme (spesso creme antismagliature) o oli applicati sulla pelle.\nUno dei pi\u00f9 comuni eritemi \u00e8 l'eritema solare, causato da una sovraesposizione del soggetto ai raggi solari."}
{"id": "383810", "revid": "599013", "url": "https://it.wikipedia.org/wiki?curid=383810", "title": "VHS-C", "text": "Il VHS-C (Video Home System - Compact) fu uno standard di videoregistrazione analogico su nastro introdotto da JVC nel 1982 come versione di dimensioni ridotte del VHS e veniva utilizzato per sistemi portatili.\nStoria.\nVHS-C \u00e8 il formato compatto per videocassette VHS, prodotto dalla Victor Company of Japan (JVC) nel 1982\nCaratteristiche ed utilizzo.\nEra usato prevalentemente nelle videocamere analogiche. Poich\u00e9 il nastro era lo stesso delle videocassette VHS, le cassette VHS-C potevano essere registrate e riprodotte nelle stesse apparecchiature standard utilizzando un adattatore meccanico, senza richiedere alcuna conversione del segnale.\nIl nastro magnetico, nelle videocassette VHS-C, era avvolto su una bobina principale, e per il trascinamento veniva utilizzata una ruota dentata, che era possibile muovere a mano in caso di necessit\u00e0. Questo meccanismo si \u00e8 rivelato importante sul piano del marketing, poich\u00e9 ha permesso al sistema di rivaleggiare in dimensioni con il Video8 e gli ha dato un vantaggio notevole rispetto al Betamax, dove un simile sistema non era implementabile per via dell'avvolgimento del nastro a U, pi\u00f9 complesso.\nJVC introdusse sul mercato anche un videoregistratore in grado di utilizzare direttamente sia cassette VHS che VHS-C, eliminando anche la necessit\u00e0 dell'adattatore.\nAspetti tecnici.\nDel formato esisteva una versione di migliore qualit\u00e0, chiamata S-VHS-C, basata sul formato S-VHS, contrapposta sul mercato al formato Hi8 che era la versione migliorata del Video8."}
{"id": "383813", "revid": "580197", "url": "https://it.wikipedia.org/wiki?curid=383813", "title": "Mission Impossible", "text": ""}
{"id": "383817", "revid": "1005847", "url": "https://it.wikipedia.org/wiki?curid=383817", "title": "Basilio Catanoso", "text": "Biografia.\nResidente ad Acireale, dopo la maturit\u00e0 classica ha lavorato come imprenditore agricolo.\nNel 1994 \u00e8 stato eletto consigliere della provincia di Catania per il Movimento Sociale Italiano ed un anno dopo \u00e8 entrato nella direzione nazionale di Alleanza Nazionale. Dal luglio 1996 al 2001 \u00e8 stato presidente di Azione Giovani, il movimento giovanile di AN.\nNel giugno 1996 \u00e8 stato eletto deputato all'Assemblea Regionale Siciliana nel collegio provinciale di Catania, fino al 2001.\nNel 2001 \u00e8 stato eletto alla Camera nel collegio 10 della circoscrizione XXV (Sicilia 2): il fatto assunse rilevanza nazionale perch\u00e9 a contendergli il seggio fu il produttore cinematografico Vittorio Cecchi Gori. Anche se il partito collegato alla sua candidatura fu la lista civetta Abolizione Scorporo, Catanoso ha sempre fatto parte del gruppo parlamentare di AN. Nella XIV legislatura ha fatto parte della XIII commissione (Agricoltura).\nNel 2001 fu indagato nell'ambito di un'inchiesta per voto di scambio e si autosospese dalla Commissione parlamentare Antimafia. Nel 2003 fu prosciolto dalle accuse.\nAlle elezioni politiche del 2006 ha confermato il suo seggio alla Camera dei deputati, nella lista di AN per il collegio Sicilia orientale. Il 25 marzo 2007 \u00e8 stato eletto presidente provinciale di Alleanza Nazionale per la provincia di Catania.\nViene rieletto alla Camera alle elezioni politiche del 2008 e del 2013 nella lista del Popolo della Libert\u00e0. Anche nella XVI legislatura ha fatto parte della XIII Commissione permanente \"Agricoltura\".\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nAlle elezioni politiche del 2018 viene candidato nel collegio uninominale di Acireale per la Camera ma viene sconfitto dall'esponente del Movimento 5 Stelle Giulia Grillo (69.000 voti contro 52.750).\nIl 17 aprile 2019, dopo aver comunicato a marzo che non vi erano le condizioni per una sua candidatura alle elezioni europeee del 26 maggio si dimette da vice coordinatore regionale, in contrasto con la linea del partito. L'11 luglio 2019 aderisce a Fratelli d'Italia."}
{"id": "383820", "revid": "287204", "url": "https://it.wikipedia.org/wiki?curid=383820", "title": "Adnkronos", "text": "La Adnkronos \u00e8 un'agenzia di stampa multicanale di informazione e comunicazione italiana con sede a Roma. \u00c8 parte del gruppo editoriale \u00abGiuseppe Marra Communications\u00bb (GMC).\nStoria.\nL'agenzia giornalistica \u00e8 nata dalla fusione nel 1963 di due agenzie di stampa: \"Kronos\" (fondata nel 1951 da Adolfo Annesi, gi\u00e0 redattore capo del quotidiano economico Il Globo) e \"AdN\" (\"Agenzia di Notizie\", nata nel 1959 per iniziativa di Felice Fulchignoni, editore di periodici).\nLa prima sede \u00e8 allestita in via Flaminia. Dopo un trasferimento, nel 1967 si stabilisce in via di Ripetta, storica sede dell'agenzia. Nel 1968 viene aperta la sede di Milano.\nNel 1970 l'Adnkronos viene acquisita dall'industriale farmaceutico Fulvio Bracco, che nomina Giuseppe Marra amministratore unico. Nel 1978 Marra rileva l'agenzia attraverso la Piemme Editoriale Finanziaria, societ\u00e0 per azioni di cui \u00e8 comproprietario con Vittorio Parrini. Nel 1980 l'agenzia ottiene l'esclusiva per l'Italia di \u00abWashington Post\u00bb e \u00abLos Angeles Times\u00bb. Negli anni seguenti vengono raggiunti accordi di collaborazione con agenzie operanti in Cina, Spagna, Germania e Giappone. Il 13 maggio 1981 \u00e8 la prima agenzia al mondo a diffondere le immagini dell'Attentato a Giovanni Paolo II. \nNel 1982 si \u00e8 aggiunta l'attivit\u00e0 editoriale con l\"Adnkronos Libri\" che, dal 1991, pubblica \"il Libro dei fatti\", una versione italiana del best seller americano \"The World Almanac\". Nel 1984 nasce \"Adnkronos Servizi\" dal 1996 \"Adnkronos Comunicazione\". Dal 1996 al 2000 la divisione libri ha pubblicato le collane \"Prima scelta. Cibo per giovani menti\", rivolta al pubblico giovanile, e \"Le Guide a Occhi aperti\" dedicata alla divulgazione scientifica. Nel 1987 nasce la divisione audiovisivi. Il 9 novembre 1989 \u00e8 la prima agenzia italiana a dare la notizia della Caduta del muro di Berlino.\nDal 1990 la Adnkronos S.p.A. \u00e8 controllata dalla Piemme Editoriale, proprietaria del 98% del capitale (dal 1999 \"Giuseppe Marra Communications S.a.p.a.\"). Nel 1992 Adnkronos \u00e8 la prima agenzia a dare la notizia della morte del giudice Giovanni Falcone.\nNel 1999 nasce \"Adnkronos Salute\" con il compito specifico di fornire notizie dal mondo della medicina. Nel 2002 la sede viene trasferita in piazza Mastai. Nello stesso anno Adnkronos \u00e8 la prima agenzia di stampa a dare la notizia dell'uccisione del giuslavorista e accademico Marco Biagi.\nNel 2003, nasce \"Adnkronos International\" (\"AKI\"), con il compito specifico di fornire notizie d'attualit\u00e0 internazionale, in particolare dal mondo arabo, in lingua italiana, araba e inglese. In Italia l'agenzia ha sedi a Milano, Napoli, Torino, Palermo, Bologna e Firenze. Nel 2004 tutte le produzioni testuali ed audiovisive vengono digitalizzate, in maniera da potere essere riprodotte su tutte le piattaforme. Nel 2010 l'agenzia d\u00e0 la notizia della morte di Francesco Cossiga, ex Presidente della Repubblica.\nNel maggio 2011 viene sequestrato ed ucciso Syed Saleem Shahzad, cronista dell'agenzia impegnato in una delicata inchiesta sulle collusioni fra terroristi di Al Qaeda ed elementi delle forze armate regolari pakistane.\nIn occasione dell'EXPO 2015, Adnkronos ha creato un altro rotocalco periodico (\"Adnkronos speciale EXPO 2015\") dedicato agli eventi dell'esposizione universale sita nella citt\u00e0 di Milano."}
{"id": "383821", "revid": "286583", "url": "https://it.wikipedia.org/wiki?curid=383821", "title": "USA Act", "text": "USA Act, acronimo di \"Uniting and Strengthening America Act of 2001\", \u00e8 una proposta di legge federale statunitense creata come espansione del \"Foreign Intelligence Surveillance Act\". Fu approvata da entrambe le camere del Congresso ma non fu firmata perch\u00e9 conflu\u00ec nello USA PATRIOT Act.\nContenuti.\nQuesta legge \u00e8 stata progettata per ampliare la protezione dei cittadini dagli attacchi terroristici, particolarmente dopo gli attentati dell'11 settembre 2001, aumentando il potere delle forze dell'ordine. \nIter di approvazione.\nL'iter di approvazione della proposta di legge fu alquanto rapido. Di seguito i vari passaggi:\nLa legge non viene firmata dal Presidente perch\u00e9 si decide di farla confluire nello USA PATRIOT Act.\nCaratteristiche.\nSi differenzia dal FISA principalmente per la definizione di terrorismo: l'USA Act lo definisce come \"atti che appaiono tesi ad influenzare la politica di un governo con l'intimidazione o la coercizione\".\nCritiche.\nL'atto \u00e8 stato molto contestato poich\u00e9 ha ampliato la sorveglianza sui civili ed ha autorizzato la CIA allo spionaggio domestico. Inoltre ha pesantemente limitato i diritti dei detenuti accusati di atti terroristici e, tra le varie restrizioni, ha fatto molto discutere quella che permette alla polizia di registrare i discorsi privati tra gli imputati e i loro legali.\nIl direttore dell'ufficio di New York della Commissione ONU sui Diritti Umani ha comunicato in proposito: "}
{"id": "383822", "revid": "6923", "url": "https://it.wikipedia.org/wiki?curid=383822", "title": "Songs of Faith and Devotion", "text": "Songs of Faith and Devotion (spesso abbreviato in \"SOFAD\") \u00e8 l'ottavo album dei Depeche Mode, pubblicato il 22 marzo 1993 nel Regno Unito dalla Mute Records e negli Stati Uniti e Canada dalla Sire e Reprise Records.\nDescrizione.\nIl titolo potrebbe essere tradotto in italiano con \"Canzoni di fede e devozione\", in cui \"devozione\" indica una sorta di attaccamento affettivo. Si tratta del loro primo, e per ora unico, disco che presenta un sound spiccatamente rock, pur mantenendo l'uso dell'elettronica e una pesante rielaborazione dei suoni. L'album \u00e8 anche l'ultimo inciso con Alan Wilder che, tra gli altri strumenti, si occupa anche della batteria.\nPromozione.\nPer promuovere l'album, il gruppo intraprese il \"Devotional Tour\", partito il 19 maggio 1993 dall'Espace Foire di Lilla, e conclusosi il 20 dicembre dello stesso anno alla Wembley Arena di Londra, e l'Exotic Tour, partito il 9 febbraio 1994 dalla Standard Bank Arena di Johannesburg, e conclusosi l'8 luglio dello stesso anno al Deer Creek Music Center di Indianapolis."}
{"id": "383823", "revid": "1342115", "url": "https://it.wikipedia.org/wiki?curid=383823", "title": "Giuseppe Drago", "text": "Gi\u00e0 vicesegretario nazionale del CCD, \u00e8 stato presidente della Regione Siciliana nel 1998, sottosegretario di Stato alla Difesa (2004-2005) e agli Esteri dal 2005 al 2006. Drago nel 2010 si \u00e8 dimesso da deputato prima di essere dichiarato decaduto, perch\u00e9 interdetto temporaneamente dai pubblici uffici a causa di una condanna definitiva.\nBiografia.\nMedico igienista, sindaco di Modica (Ragusa) e consigliere provinciale di Ragusa, nel 1991 viene eletto all'Assemblea Regionale Siciliana, nella lista del PSI, nel collegio di Ragusa. Nel 1993 diviene assessore regionale al Lavoro e formazione nella giunta Martino e nel 1995 aderisce al CCD ed \u00e8 confermato assessore regionale al Lavoro nella giunta Graziano.\nPresidente della Regione.\nRieletto nel 1996, con il maggior numero di preferenze tra tutti i partiti in tutta la Regione, dapprima \u00e8 capogruppo del suo partito, poi nel 1998 da gennaio a novembre \u00e8 presidente della Regione alla guida di un governo di centro destra. In quel periodo ha ricevuto, da presidente della Regione a Palazzo d'Orleans, il re di Spagna Juan Carlos, che gli ha attribuito la Gran Croce al Merito Civile. Cade a seguito di un ribaltone che porta alla guida della Regione il diessino Angelo Capodicasa.\nPer un breve tempo aderisce all'UDEUR, e nel 1999 diventa vicesegretario nazionale del CCD, con cui si candida alle elezioni europee dello stesso anno, senza essere eletto.\nNel 2000 diventa assessore alla Presidenza nella giunta di centrodestra guidata da Vincenzo Leanza.\nSottosegretario.\nViene eletto Deputato alla Camera dal 2001 al 2006, e il 30 dicembre 2004 \u00e8 nominato nel governo Berlusconi II sottosegretario alla difesa\nNell'aprile 2005, nel Governo Berlusconi III diviene sottosegretario agli esteri fino alla fine della legislatura.\nAlle elezioni del 9/10 aprile 2006 \u00e8 stato rieletto nelle file dell'Udc a Montecitorio nella circoscrizione Sicilia II. Componente della XIV Commissione per le Politiche dell'Unione europea. Assume il ruolo di vice presidente del gruppo parlamentare dell'Udc alla Camera.\nDal 14 gennaio 2008 \u00e8 stato presidente del Consiglio d'amministrazione del Consorzio Universitario della Provincia di Ragusa, fino al maggio 2009, quando gli \u00e8 subentrato l'ex senatore Giovanni Mauro.\nAlle elezioni politiche del 2008 viene rieletto alla Camera dei deputati nella lista dell'Udc nella Circoscrizione Sicilia 2.\nL'adesione al PID.\nA settembre 2010, insieme ai deputati meridionali Saverio Romano, Calogero Mannino Giuseppe Ruvolo e Michele Pisacane, entra in polemica con il leader dell'UDC Pier Ferdinando Casini e il 28 settembre 2010 aderisce al Gruppo misto fondando con loro la componente Popolari per l'Italia di Domani (Pid). I 5 deputati abbandonano quindi il ruolo di opposizione, per il quale erano stati eletti nell'UDC, e si schierano a sostegno della maggioranza parlamentare di centrodestra di Silvio Berlusconi; come primo atto votano favorevolmente il voto di fiducia al Governo.\nLa decadenza e le dimissioni da deputato.\nA causa della pena accessoria, applicata con ordinanza della Corte di appello di Palermo del 13 novembre 2009, dell'interdizione dai pubblici uffici temporanea, Giuseppe Drago perde il diritto ad occupare il seggio alla Camera dei deputati. Un provvedimento \u00e8 stato approvato dalla Giunta per le elezioni della Camera dei deputati che ha disposto la decadenza di Giuseppe Drago dalla carica di parlamentare e sul quale la Camera deve pronunciarsi per confermare la decadenza.\nIl 9 novembre 2010 la Camera dei deputati avrebbe dovuto votare in aula in merito al procedimento di decadenza dal mandato parlamentare di Drago, il quale ha preceduto la votazione dimettendosi dalla carica di deputato della Repubblica Italiana, dimissioni accolte il 17 novembre successivo dalla Camera, con 364 voti favorevoli e 208 contrari.\nScaduta l'interdizione, alle elezioni regionali in Sicilia del 2012 Drago si \u00e8 candidato nel collegio di Ragusa per la lista Cantiere popolare PID, ma non \u00e8 stato eletto.\nIl 21 settembre 2016, dopo una lunga malattia, \u00e8 morto all'hospice di Modica.\nProcedimento giudiziario.\nNel 2003 \u00e8 stato condannato in primo grado per il reato di peculato dal Tribunale di Palermo, con sentenza della prima Sezione penale del 3/2 - 8/10/2003, alla pena di tre anni e tre mesi di reclusione, per essersi appropriato di fondi riservati della Regione Siciliana. Il 24 gennaio 2003 \u00e8 stato condannato dalla Sezione giurisdizionale per la Sicilia della Corte dei Conti \"a restituire alla Regione Siciliana la somma di euro 123.123,00 per l'utilizzo improprio, anche dopo le dimissioni dalla carica, di tali fondi riservati\". Nel novembre 2006 la Corte di appello di Palermo conferma la condanna.\nNel maggio 2009 la Corte di cassazione, sesta sezione penale, con sentenza n. 23066, conferma la condanna a tre anni e l'interdizione dai pubblici uffici (per una durata da stabilire in sede di esecuzione della pena), nei confronti degli ex presidenti della Regione Siciliana Giuseppe Drago e Giuseppe Provenzano che si sono appropriati, senza fare rendiconti, dei fondi riservati della Presidenza della Regione; per entrambi, la pena \u00e8 condonata. La questione era stata sollevata dall'on. Angelo Capodicasa, presidente della Regione Siciliana che li ha succeduti."}
{"id": "383826", "revid": "4711", "url": "https://it.wikipedia.org/wiki?curid=383826", "title": "WWII", "text": ""}
{"id": "383829", "revid": "14002", "url": "https://it.wikipedia.org/wiki?curid=383829", "title": "IV concilio lateranense", "text": ""}
{"id": "383835", "revid": "121793862", "url": "https://it.wikipedia.org/wiki?curid=383835", "title": "Colonizzazione di Marte", "text": "La colonizzazione del pianeta Marte \u00e8 ritenuta un passaggio inevitabile nello sviluppo futuro dell'umanit\u00e0; attorno a Marte si \u00e8 concentrata l'attenzione delle principali agenzie spaziali, nel tentativo di sviluppare un piano organico per l'installazione di possibili colonie umane sul pianeta, sebbene con le tecnologie attuali un eventuale viaggio richiederebbe comunque circa sei mesi.\nStoria dei progetti.\nIl primo progetto non fantascientifico di colonizzazione di Marte fu ideato da Wernher von Braun e pubblicato nel suo libro Das Marsprojekt nel 1952. A quei tempi si conosceva ben poco del pianeta e si ipotizzava fosse molto simile alla Terra. Von Braun riteneva che fosse possibile costruire una flotta di 10 navi spaziali, assemblate in orbita, 7 cargo e 3 passeggeri, per mandare nel 1965 un equipaggio di 70 membri in orbita attorno a Marte. Da l\u00ec, avrebbero studiato la superficie con dei telescopi per individuare il posto migliore per una base, tendenzialmente nei pressi dell'equatore. Successivamente, una navetta di atterraggio dotata di ali e sci sarebbe atterrata nei pressi del polo nord con un piccolo gruppo di persone, con il compito di viaggiare verso l'equatore con dei mezzi cingolati e costruire una pista di atterraggio vicino al punto individuato per la base.\nSebbene negli anni successivi la NASA avesse investito ingenti risorse nel programma spaziale, soprattutto durante l'esplorazione umana della Luna, con l'avvento delle prime esplorazioni robotiche fu evidente che il progetto cos\u00ec pensato non era realizzabile, anche se alcuni concetti fondamentali rimangono tuttora validi.\nNel 1989 il presidente americano George H. W. Bush annunci\u00f2 la Space Exploration Initiative, con cui intendeva finanziare una nuova era spaziale, includendo missioni umane su Marte. In quello stesso anno fu redatto dalla NASA quello che venne chiamato il \"90-Day Study\", un progetto per un insediamento umano su Marte con costi infrastrutturali di pi\u00f9 di 500 miliardi di dollari, che richiedeva la costruzione preliminare di stazioni spaziali, una base lunare, assemblaggio di navi interplanetarie nell'orbita terrestre. Il piano fu respinto dal congresso per via del costo elevato.\nL'anno successivo, Robert Zubrin, un ingegnere della NASA, inizi\u00f2 a lavorare su un'idea nuova per l'abbattimento dei costi: l'utilizzo di risorse in situ. Nacque cos\u00ec il progetto Mars Direct che prevedeva un costo decimato rispetto al progetto precedente, tra i 25 e i 50 miliardi di dollari in 10 anni. Il progetto ricevette un finanziamento per alcuni esperimenti dimostrativi di produzione di risorse in ambiente marziano simulato, ma fu definitivamente abbandonato nel 1992 dal nuovo amministratore della NASA preferendo missioni pi\u00f9 economiche dai risultati pi\u00f9 immediati. Successivamente Zubrin lasci\u00f2 la NASA e fond\u00f2 Mars Society, una societ\u00e0 senza scopo di lucro con l'obiettivo di dimostrare la fattibilit\u00e0 di un insediamento permanente su Marte.\nIl progetto Mars Direct serv\u00ec a delineare quello che deve essere considerato come riferimento per una missione duratura su Marte; il documento prodotto contiene una lista di obiettivi e vincoli e viene aggiornato man mano che le nuove tecnologie forniscono soluzioni pi\u00f9 appropriate. Sebbene il documento non preveda una partenza anteriore al 2037, la NASA non ha pi\u00f9 stanziato fondi per la realizzazione di tale progetto.\nNel 2012 un'azienda privata ide\u00f2 un progetto di colonizzazione marziana, Mars One, con l'idea di trovare i finanziamenti necessari tramite l'attenzione mediatica e la vendita di diritti televisivi, trasformando un progetto scientifico in industria dello spettacolo. Inoltre, per abbattere i costi, fu proposto un viaggio di sola andata per gli astronauti. Secondo i piani della societ\u00e0 l'insediamento dovrebbe partire per il 2032.\nNel 2016, SpaceX, un'azienda privata fondata da Elon Musk, esib\u00ec i suoi piani di trasporto interplanetario per equipaggio umano finalizzato, tra le altre cose, alla costruzione di una colonia umana permanente su Marte a partire dal 2024, portando il primo uomo su Marte nel 2026 e di rendere infine permanente una colonia di 80000 persone.\nAbitabilit\u00e0.\nAllo stato attuale, la vita umana non sarebbe possibile, senza adeguate protezioni, per pi\u00f9 di un minuto sulla superficie di Marte; si tratta, ad ogni modo, delle condizioni pi\u00f9 favorevoli presenti nel sistema solare, ben lontane dal clima torrido di Mercurio e Venere, dalle gelide temperature dei corpi gassosi del sistema solare esterno e dal vuoto spinto presente sulla superficie della Luna e degli asteroidi. Inoltre il pianeta possiede risorse tali da poter essere sfruttate con le tecnologie giuste per creare piccoli spazi abitabili.\nPossibile terraformazione.\nEsistono inoltre numerose ipotesi, spesso descritte in opere di narrativa fantascientifica, che prevedono un processo di terraformazione a seguito del quale il pianeta rosso potrebbe essere reso abitabile e sostenere la vita umana senza la necessit\u00e0 di tute protettive. Gli aspetti tecnici, scientifici ed etici della terraformazione sono tuttavia in una fase embrionale di studio.\nUno studio risalente al marzo 2017 della Planetary Science Division della NASA ha mostrato che uno scudo magnetico tra Marte e il sole permetterebbe al pianeta rosso di ricostituire e conservare la propria atmosfera, innescando una serie di effetti positivi per la sua abitabilit\u00e0.\nRadiazione.\nMarte non presenta un campo geomagnetico confrontabile con quello terrestre; unitamente alla presenza di un'atmosfera estremamente rarefatta, questo aumenta di diversi fattori la quantit\u00e0 di radiazione solare in grado di raggiungere il suolo marziano. Lo strumento MARIE, a bordo della sonda statunitense Mars Odyssey, ha permesso di misurare i livelli di radiazione presenti in orbita attorno al pianeta, quantificandoli in circa 2,5 volte quelli registrati a bordo della Stazione Spaziale Internazionale, pari ad un valore di circa 0,8 Gy all'anno. Un'esposizione a tali livelli di radiazione per un periodo di tempo superiore a tre anni supererebbe i limiti di sicurezza per la salute umana attualmente in adozione alla NASA. Ad ogni modo, i livelli di radiazione sulla superficie marziana dovrebbero essere leggermente inferiori rispetto a questo valore, e potrebbero variare significativamente da regione a regione in base all'altitudine e alla presenza di campi magnetici locali.\nTempeste solari occasionali potrebbero provocare un aumento imprevedibile quanto pericoloso delle dosi di radiazione incidente sulla superficie marziana, sebbene la durata caratteristica di questi fenomeni sia estremamente ridotta; eventuali astronauti potrebbero essere avvertiti mediante sonde automatiche presenti nei dintorni del Sole e prepararsi all'utilizzo di appositi rifugi sotterranei. Alcune tempeste rilevate da MARIE non sono state percepite da Terra, suggerendo la possibilit\u00e0 che si tratti di eventi direzionali, e che pertanto un'intera flotta di satelliti circumsolari sarebbe necessaria per assicurarsi di individuare ogni singolo evento potenzialmente nocivo per la popolazione marziana.\nComunicazioni.\nLe comunicazioni Marte-Terra sono relativamente complicate a causa della distanza dei due pianeti.\nNel corso di ogni periodo sinodico esiste una breve finestra di tempo, corrispondente alla configurazione nota come congiunzione superiore di Marte rispetto alla Terra, in cui le comunicazioni sono rese impossibili dall'interposizione del Sole fra i due corpi celesti.\nIl ritardo nelle comunicazioni dovuto alla velocit\u00e0 dell'onda elettromagnetica nel vuoto in una comunicazione unidirezionale va da 4 minuti, nei momenti di massima vicinanza, a 24 minuti, alla congiunzione superiore.\nInoltre le comunicazioni dovrebbero fare affidamento su una rete satellitare in orbita su Marte, per permettere la trasmissione anche quando non c'\u00e8 contatto visivo con la Terra da un punto specifico della superficie.\nOltre alla comunicazione con la Terra, Marte presenta anche un problema di comunicazione tra un eventuale esploratore sulla superficie e la base: l'orizzonte di Marte, in una regione completamente pianeggiante, dista solo 40\u00a0km. Volendo esplorare zone pi\u00f9 lontane o meno pianeggianti, si rende necessario l'uso di satelliti di telecomunicazione simili agli analoghi in orbita geostazionaria attorno alla Terra. La comunicazione radio usando la ionosfera come superficie riflettente \u00e8 molto limitata, in quanto l'intensit\u00e0 della ionosfera marziana \u00e8 sensibilmente pi\u00f9 debole di quella terrestre e le comunicazioni superiori a 700 kHz, nel peggiore dei casi, sono inibite; a quella frequenza \u00e8 possibile trasmettere soltanto flussi lenti come la telemetria.\nPossibili insediamenti umani.\nRegioni polari.\nSi \u00e8 a lungo ritenuto che le regioni polari di Marte (compreso il bacino di Hellas, al polo sud) potessero costituire un luogo privilegiato per un primo insediamento umano su Marte, vista la possibilit\u00e0 di mantenere il contatto diretto con la Terra per lunghi periodi e data la concentrazione di acqua nelle calotte polari. Osservazioni condotte da Mars Odyssey e da altre sonde spaziali sul finire del XX secolo hanno portato ad identificare la presenza di acqua anche a latitudini pi\u00f9 basse; \u00e8 cos\u00ec venuto meno il motivo principale per orientare un primo atterraggio umano verso i poli.\nRegioni tropicali ed equatoriali.\nL'esplorazione della superficie di Marte ha ricevuto un grande impulso dai due Mars Exploration Rover, \"Spirit\" ed \"Opportunity\", che hanno incontrato una grande variet\u00e0 di caratteristiche e tipologie di terreno; questo suggerisce che il suolo marziano sia estremamente variegato, e possibili luoghi di insediamento per una prima colonia umana potrebbero essere individuati solo in seguito a misurazioni pi\u00f9 precise e dettagliate. In generale, come avviene sulla Terra, una maggiore distanza dall'equatore implica comunque una maggiore variabilit\u00e0 stagionale.\nValles Marineris.\nLa regione di Valles Marineris si estende per oltre 3000\u00a0km, con una profondit\u00e0 media pari ad 8\u00a0km rispetto alla superficie circostante. La pressione atmosferica a fondo valle \u00e8 pertanto superiore rispetto a quella ordinaria di un fattore pari a circa il 25% (9\u00a0hPa contro 7\u00a0hPa). Inoltre le pareti dei canyon corrono lungo una direttrice est-ovest, che permette di evitare eccessive interferenze delle ombre proiettate dalle pareti con la necessit\u00e0 di ricevere energia tramite eventuali pannelli solari collocati sul fondo. Inoltre, le pareti dei canyon possono rivelarsi estremamente interessanti da un punto di vista geologico. Le valles sono state soggetto di uno studio approfondito da parte della Nasa per quanto riguarda le risorse in-situ e le opportunit\u00e0 scientifiche.\nTunnel di lava.\nIndipendentemente dalla zona dove potrebbe essere locata la prima base marziana, i tunnel di lava offrono una protezione parziale naturale dalle radiazioni cosmiche e solari e dalla caduta di meteoriti.\nSostenibilit\u00e0.\nVisto il tempo di viaggio necessario dalla Terra, un insediamento coloniale dovrebbe essere quasi autosufficiente per un periodo prolungato, soprattutto per le esigenze primarie come aria, acqua, energia e cibo; la colonia a lungo termine dovrebbe essere in grado di replicare le attivit\u00e0 industriali sulla Terra.\nBeni per il sostentamento umano.\nLa maggior parte delle risorse di consumo devono essere prodotte e riciclate.\nAria.\nL'atmosfera terrestre \u00e8 composta principalmente di azoto, e solo per il 21% di ossigeno. Per creare un ambiente con aria respirabile per i coloni \u00e8 possibile estrarre l'ossigeno dall'atmosfera marziana e il processo \u00e8 gi\u00e0 stato testato con successo dalla NASA in un ambiente marziano simulato e verr\u00e0 testato sulla superficie di Marte con l'esperimento MOXIE della missione Mars 2020. L'aria non pu\u00f2 contenere troppo ossigeno, perch\u00e9 comprometterebbe la salute umana a causa della tossicit\u00e0 dell'ossigeno e va diluita con altri gas, come ad esempio argon o azoto presenti entrambi per circa l'1,9% nell'atmosfera marziana.\nAcqua.\nL'utilizzo di acqua in situ \u00e8 fondamentale per lo sviluppo di una colonia, essendo un composto base per diverse attivit\u00e0 primarie sia dirette, come l'equilibrio idro-salino, sia indirette, come la produzione di cibo e carburante. L'acqua si trova sotto forma di ghiaccio poco sotto la superficie e pu\u00f2 essere estratta perforando la superficie di pochi metri, ma \u00e8 in forma non pura, contenendo, tra le altre cose, perclorati nocivi e deve essere purificata.\nCibo.\nLa produzione di cibo per una dieta esclusivamente vegetariana \u00e8 possibile in situ seppur con qualche difficolt\u00e0. Il suolo marziano possiede tutti i nutrienti di cui hanno bisogno le piante per crescere, ma non nelle giuste dosi e sar\u00e0 necessario un processo di fertilizzazione.\nEnergia.\nLa produzione di energia non pu\u00f2 contare solamente sull'apporto dei pannelli solari, ma deve essere supportata da un reattore nucleare in grado di produrre energia durante la notte e soprattutto durante le lunghe tempeste di sabbia che avvolgono il pianeta e oscurano il sole per diversi mesi. L'infrastruttura per la produzione di energia nucleare pu\u00f2 essere realizzata in modo molto contenuto rispetto alle centrali nucleari terrestri per essere trasportata dalla Terra: la Nasa ha sviluppato nel 2015 il prototipo Kilopower per questo scopo, che in meno di 250 chili di macchinario e carburante (uranio U235) riesce a produrre 10KW per 10 anni.\nProtezione dalle radiazioni.\nA causa della mancanza di un campo magnetico forte come quello della Terra e di un'atmosfera spessa, l'uomo sulla superficie di Marte deve proteggersi sia dai raggi cosmici che dal vento solare. Uno spesso strato di roccia o polvere marziana pu\u00f2 costituire un sufficiente scudo alle radiazioni; la polvere potrebbe essere impastata con acqua e cotta per costruire mattoni come per i primi insediamenti terrestri e muri e soffitti di uno spessore di due metri, possibile data la bassa gravit\u00e0 marziana, coprirebbe una buona dose di radiazioni per permettere un insediamento umano stabile. Non \u00e8 del tutto noto come possa reagire il corpo umano all'esposizione di radiazioni, l'ormesi potrebbe limitare gli effetti negativi.\nBeni industriali.\nOltre ai beni di prima necessit\u00e0, la colonia deve essere in grado di realizzare prodotti industriali, per la costruzione e la riparazione di oggetti.\nCarburante.\nLa produzione di metano e ossigeno per il carburante per il viaggio di ritorno \u00e8 possibile grazie all'anidride carbonica dell'atmosfera e all'acqua in situ. Dapprima grazie all'elettrolisi si dissocia l'acqua in idrogeno e ossigeno; successivamente si raffredda e immagazzina l'ossigeno prodotto e si usa l'idrogeno e l'anidride carbonica per la produzione di metano e acqua con la reazione di Sabatier, che avviene spontaneamente in presenza di un catalizzatore come il nichel o il rutenio.\nPlastica.\nSimilmente alla produzione di metano, la reazione tra idrogeno e anidride carbonica con diversi rapporti produce diversi idrocarburi: un rapporto di 3:1 tra idrogeno molecolare e anidride carbonica produce etilene, che \u00e8 la base per la produzione delle materie plastiche. La plastica \u00e8 un materiale molto versatile per la produzione di oggetti di uso comune.\nMetallurgia.\nL'abbondanza di metalli sulla superficie di Marte \u00e8 maggiore di quella della Terra. I metalli si trovano solitamente in forma di ossidi, facilmente separabili come fatto per migliaia di anni sulla Terra.\nQuestioni irrisolte.\nL'eventuale discesa di coloni su Marte presenta numerose fonti di preoccupazione:"}
{"id": "383839", "revid": "6923", "url": "https://it.wikipedia.org/wiki?curid=383839", "title": "OpenMPT", "text": "OpenMPT (in precedenza ModPlug Tracker) \u00e8 un programma di tipo tracker per Microsoft Windows sviluppato dal programmatore francese Olivier Lapicque.\nStoria.\nOlivier Lapicque cominci\u00f2 a sviluppare il programma nel 1997. Nel dicembre 1999 invi\u00f2 le parti del codice sorgente di ModPlug a Kenton Varda, sotto la GNU General Public License, per scrivere un plugin per XMMS basato sul codice. Il codice sorgente \u00e8 stato poi pubblicato nel pubblico dominio, e il codice per far suonare la musica venne diviso in una libreria separata, \"libmodplug\", mantenuta come parte del progetto ModPlug XMMS.\nA causa della mancanza di tempo, Lapicque non riusc\u00ec a mantenere un costante sviluppo del programma, e nel 2004 rilasci\u00f2 il codice sorgente intero sotto una licenza libera. Di conseguenza ModPlug Tracker \u00e8 in via di sviluppo e aggiornamento continuo, grazie al lavoro di un gruppo di tracker/programmatori a SourceForge, ed il nome del programma \u00e8 stato cambiato in OpenMPT.\nCaratteristiche.\nIl programma era stato inizialmente sviluppato come plug-in (con il nome \"Modplugin\") per browser Internet, per permettere agli utenti di ascoltare musica digitale di tipo modulo (per esempio IT, XM, S3M, e MOD) che erano presente in certi siti web. ModPlug Tracker in seguito si \u00e8 evoluto arrivando ad essere diverso da un semplice plug-in.\nLa caratteristica pi\u00f9 riconoscibile del programma \u00e8 la sua interfaccia adattata a Windows. La maggior parte dei tracker nuovi in genere hanno ancora una interfaccia molto simile a quella usata in MS-DOS, ispirata principalmente a quella di Fast Tracker. Utilizza caratteristiche comuni nei programmi di Microsoft Windows, come menu di aiuto e di contesto per vedere meglio i file, i \"sample\", e i \"pattern\". Il programma \u00e8 molto versatile ed \u00e8 capace di salvare in diversi formati di musica modulare, come IT (Impulse Tracker), XM (Fast Tracker), MOD e S3M (Scream Tracker); inoltre \u00e8 capace di gestire campioni sonori di diverso tipo, come WAV e DLS. Il programma prevede anche una funzionalit\u00e0 di esportazione della musica modulare in formato WAV oppure MP3, convertendola appositamente."}
{"id": "383842", "revid": "79968", "url": "https://it.wikipedia.org/wiki?curid=383842", "title": "Scream Tracker", "text": "Scream Tracker \u00e8 un programma di tipo sequenziatore digitale usato per creare musica, creato da membri della \"Future Crew\", in Finlandia.\nDescrizione.\nIl programma era stato scritto in linguaggio C e in assembly. Le versioni del programma precedenti alla 3.0 usavano i formati STM, mentre quelle successive introdussero i formati S3M.\nL'ultima versione di Scream Tracker era la 3.21, rilasciata nel 1994.\nIl programma fu il predecessore dei programmi musicali di tipo tracker che comparvero per la prima volta sui PC, e la sua interfaccia ha ispirato la struttura di un altro tracker, Impulse Tracker.\nScream Tracker supportava fino a 100 \"sample\" (campioni) da 8 bit di qualit\u00e0, aveva 32 canali e supportava fino a 100 \"pattern\" (zone in cui si scrivono le note da suonare in sequenza). Poteva anche supportare fino a nove canali FM-synthesis su schede sonore capaci di usare i chipset OPL2/3/4.\nIl formato S3M.\nS3M \u00e8 il formato usato da Scream Tracker 3.0 per salvare la musica digitale. \u00c8 un formato avanzato di musica di tipo modulo, ed \u00e8 il successore del formato STM, usato dall'originale Scream Tracker. Entrambi i formati sono basati sul formato originale MOD, usato spesso sui Commodore Amiga.\nil formato S3M migliora alcune qualit\u00e0 dei suoi predecessori:"}
{"id": "383849", "revid": "44939", "url": "https://it.wikipedia.org/wiki?curid=383849", "title": "Scialpinismo", "text": ""}
{"id": "383854", "revid": "1652635", "url": "https://it.wikipedia.org/wiki?curid=383854", "title": "Vanni (nome)", "text": "Origine e diffusione.\n\u00c8 un ipocoristico del nome Giovanni, analogamente a Gianni e Nanni.\nOnomastico.\nL'onomastico si festeggia lo stesso giorno di Giovanni."}
{"id": "383855", "revid": "14806", "url": "https://it.wikipedia.org/wiki?curid=383855", "title": "Carta nautica", "text": ""}
{"id": "383856", "revid": "1762097", "url": "https://it.wikipedia.org/wiki?curid=383856", "title": "Split", "text": ""}
{"id": "383859", "revid": "7", "url": "https://it.wikipedia.org/wiki?curid=383859", "title": "Cimitero monumentale di Genova", "text": ""}
{"id": "383877", "revid": "287204", "url": "https://it.wikipedia.org/wiki?curid=383877", "title": "Better Than Raw", "text": "Better Than Raw \u00e8 l'ottavo album registrato in studio del gruppo power metal tedesco Helloween, pubblicato nel 1998.\nDall'album furono estratti due singoli: \"I Can\" e \"Hey Lord!\".\nLa canzone \"Lavdate Dominvm\" venne scritta come omaggio ai fan spagnoli, sudamericani e provenienti da altri paesi a maggioranza cattolica. Il testo \u00e8 in latino."}
{"id": "383879", "revid": "1564499", "url": "https://it.wikipedia.org/wiki?curid=383879", "title": "Corona d'Aragona", "text": "Corona d'Aragona (\"Corona Aragonensis\") fu il nome dato all'insieme dei regni e territori soggetti alla giurisdizione dei sovrani d'Aragona dal 1134 al 1715. \nNata dall'unione dinastica tra il Regno d'Aragona e la Contea di Barcellona (poi come Principato di Catalogna), la Corona d'Aragona fu accresciuta nei secoli di altri territori: i regni di Maiorca, Valencia, Napoli, Sicilia, Sardegna, Contea di Provenza, nonch\u00e9 i ducati di Atene e di Neopatria.\nStoria.\nL'unione dinastica tra il Regno d'Aragona e la Contea di Barcellona.\nL'unione dei territori della contea di Barcellona e del regno d'Aragona avvenne grazie al matrimonio di Ramon Berenguer IV, conte di Barcellona, con Petronilla d'Aragona (1137). Da quel momento i due territori, pur essendo autonomi, confluirono in unione personale nella figura dei re di Aragona ed andarono a formare la cosiddetta \"Corona d'Aragona\". Il figlio di Ramon Berenguer IV e Petronilla, Alfonso II, eredit\u00f2 entrambi i titoli, che furono assunti da tutti i suoi successori. Ciononostante, l'unione personale comport\u00f2 il rispetto delle istituzioni preesistenti e dei parlamenti di entrambi i territori.\nEspansione nel Mediterraneo.\nDopo la perdita d'influenza della Corona d'Aragona in Occitania, a seguito della battaglia di Muret, il re Giacomo I, detto il Conquistatore, diede inizio nel XIII secolo all'espansione del regno verso il Mediterraneo e il levante peninsulare nell'ambito della \"Reconquista\", riuscendo a strappare agli arabi Maiorca e buona parte dell'attuale Comunit\u00e0 Valenciana. Valencia fu dichiarata capitale di un neocostituito regno dallo stesso nome e dotata di proprie istituzioni, cosicch\u00e9 fu il terzo stato ad entrare nella Corona d'Aragona. L'isola di Maiorca, assieme alla Cerdagna, al Rossiglione e alla citt\u00e0 di Montpellier, vennero ceduti a suo figlio Giacomo col nome di Regno di Maiorca, per poi essere reincorporati nel 1349.\nSeguendo una strategia comune agli altri regni della penisola iberica, i re d'Aragona dotarono i regni della Corona di leggi e \"fueros\" (consuetudini) proprie, al fine di limitare l'influenza della nobilt\u00e0 e garantire una maggiore fedelt\u00e0 alla monarchia.\nL'espansione aragonese nel Mediterraneo accrebbe la Corona d'Aragona di nuovi territori: la Sicilia (1282), i Ducati di Atene (1311) e Neopatria (1319), e la Sardegna fra il 1323 e il 1326 (a cui segu\u00ec una lunga guerra contro il giudicato di Arborea), nonch\u00e9, nel 1442, il Regno di Napoli. Data la lontananza geografica dall'Aragona, questi territori non vennero assoggettati ad un governo centrale, bens\u00ec affidati alle \"\u00e9lite\" locali. Nei possedimenti italiani il controllo aragonese fu quindi spesso nominale, di natura pi\u00f9 economica che politica.\nNel 1410 il re Martino I mor\u00ec senza discendenti: in seguito al Compromesso di Caspe, Ferdinando d'Antequera (della dinastia castigliana dei Trast\u00e1mara) fu incoronato col titolo di Ferdinando I d'Aragona. Pi\u00f9 avanti, suo nipote Ferdinando II riacquist\u00f2 la Catalogna del Nord (fra cui anche il Rossiglione), che era passata alla Francia, e il Regno di Navarra, che pur essendosi da poco unito alla Corona d'Aragona era stato perso per via di dispute dinastiche interne. \nUnione dinastica con la Corona di Castiglia.\nFerdinando II spos\u00f2 nel 1469 l'infanta Isabella di Castiglia, creando i presupposti per la futura unione dei due regni. Tuttavia, all'epoca, sia la Castiglia che l'Aragona rimasero entit\u00e0 statuali autonome, ciascuno dotato di proprie istituzioni, parlamenti e leggi tradizionali.\nDagli Asburgo alla fine della Corona d'Aragona.\nLa Corona d'Aragona e quella di Castiglia passarono successivamente agli Asburgo (Carlo V di Spagna, detto Carlo I in Aragona, era nipote dei Re cattolici), che le riunirono sotto la Corona di Spagna (anche in questo caso le istituzioni delle due Corone, rimaste distinte, non persero la propria validit\u00e0). All'estinzione della linea degli Asburgo di Spagna (1700), anche la Corona d'Aragona rimase senza titolari. Scoppi\u00f2 quindi la guerra di successione spagnola (1701-1714), che vide la vittoria del pretendente borbonico, Filippo d'Angi\u00f2, salito al trono col nome di Filippo V di Spagna.\nAppena consolidato il proprio potere, Filippo V trasform\u00f2 la Spagna in una monarchia centralizzata ed eman\u00f2 i decreti di Nueva Planta, per effetto dei quali le terre della Corona d'Aragona (che si erano schierate a favore dell'altro pretendente al trono durante la guerra di successione) vennero private di tutte le istituzioni e legislazioni tradizionali per essere sottomesse ad un'amministrazione spagnola unita. A partire da questo momento la Corona d'Aragona cess\u00f2 formalmente di esistere.\nAraldica: le \"Barre d'Aragona\".\nLe \"Barre d'Aragona\" (in spagnolo \"Barras de Arag\u00f3n\") sono l'antico simbolo araldico del casato dei Re d'Aragona. In catalano vengono chiamate \"la senyera reial\" (\"le quattro barre\" o i quattro pali).\nSono composte da quattro frange verticali rosse su fondo dorato o giallo. La descrizione corretta in araldica \u00e8: \"d'oro a quattro pali di rosso\".\nCapitale.\nA partire da Pietro II, la casa della corona fu la cattedrale del Salvatore di Saragozza (XII secolo). Il parlamento utilizzato per le assemblee era quello di Monz\u00f3n (dal XIII al XVI secolo), mentre i restanti incontri avvenivano presso Fraga, Saragozza, Calatayud e Tarazona. Le sedi del consiglio furono Barcellona (dal XIII al XVI secolo) e Napoli durante il regno di Alfonso V.\nD'altro canto, l'Archivio Generale della Corona d'Aragona, che era il deposito ufficiale della documentazione reale della casata dal regno di Alfonso II (XII secolo), aveva sede nel Monastero di Santa Mar\u00eda de Sigena, almeno fino al 1301 (anno in cui fu trasferito a Barcellona).\nNei primi anni del XV secolo, fino all'ascesa al trono di Alfonso V, la capitale \"de facto\" era Valencia. Nel corso del XV-XVI secolo la capitale \"de facto\" della Corona era Napoli: dopo Alfonso V d'Aragona, anche Ferdinando II d'Aragona stabil\u00ec la capitale a Napoli. Alfonso, in particolare, volle trasformare la citt\u00e0 in una vera capitale del Mediterraneo, prodigando anche ingenti somme per abbellirla ulteriormente. Pi\u00f9 tardi le corti furono itineranti fino a Filippo II di Spagna.\nLo storico spagnolo Domingo Buesa Conde sostiene la tesi che Saragozza dovrebbe essere considerata la capitale politica permanente, ma non economica o amministrativa, a causa dell'obbligo dei re di essere incoronati alla Cattedrale del Salvatore di Saragozza.\nI territori e i regnanti della Corona d'Aragona.\nLa Corona era costituita dai seguenti territori, ora parte di Spagna, Francia, Italia, Grecia, Malta e Andorra:"}
{"id": "383882", "revid": "287204", "url": "https://it.wikipedia.org/wiki?curid=383882", "title": "Scheletri (raccolta di racconti)", "text": "Scheletri (\"Skeleton Crew\") \u00e8 la terza raccolta di racconti di Stephen King, pubblicata nel 1985, tre anni dopo la precedente, \"Stagioni diverse\", e cinque anni prima della successiva, \"Quattro dopo mezzanotte\".\n\u00c8 stato pubblicato originariamente in edizione rilegata da Putnam e ristampata molte volte nel corso degli anni, in edizione rilegata e in edizione economica. Nel 1986 \u00e8 stata pubblicata da Scream Press un'edizione limitata, in mille copie, illustrata da J.K. Potter.\nContiene 22 opere, diciannove racconti, una novella (\"La nebbia\") e due brevi componimenti poetici, diciannove delle quali gi\u00e0 presentate in precedenza su pubblicazioni periodiche o antologie e tre inedite, che coprono un periodo di ben diciassette anni, da \"L'immagine della Falciatrice\", scritto quando King aveva solo diciotto anni, a \"La ballata della pallottola flessibile\" completato nel novembre 1983.\nSono precedute da un'introduzione, nella quale l'autore si rivolge al lettore nel suo riconoscibile stile colloquiale, e seguite da una sezione finale, intitolata \"Note\", nella quale racconta l'origine di alcuni dei racconti.\nLa raccolta contiene anche alcuni lavori personali, compresi \"Per Owen\" (la poesia scritta per il figlio) e \"La nonna\" (una storia terrificante vista dalla prospettiva di un undicenne che sembra ricordare King e la nonna invalida).\nDi una delle storie King dice: \u00abPer quanto le storie siano brevi, preferisco le pi\u00f9 macabre. Ma forse \"L'arte di sopravvivere\" va oltre anche per me\u00bb.\nIntroduzione dell'autore.\nNell'introduzione l'autore tenta di spiegare perch\u00e9 continua a scrivere racconti, contro l'argomentazione di un amico secondo cui \u00abi miei romanzi fruttavano bene, mentre i racconti non ricompensavano della fatica di scriverli\u00bb. Non si tratta di soldi, ma di una necessit\u00e0 personale: \u00abNon si scrive pensando in termini di paga oraria, guadagni annui e nemmeno bilancio complessivo di un'intera carriera [...] Alla resa dei conti, non lo si fa nemmeno per amore, anche se sarebbe bello poterlo credere. Lo si fa perch\u00e9 non farlo sarebbe un suicidio. [...] Non lo si fa per denaro. Lo si fa perch\u00e9 altrimenti ci stai male\u00bb.\nMa riconosce che probabilmente i lettori preferirebbero che questo libro fosse un romanzo \u00abperch\u00e9 la maggior parte di voi ha dimenticato il piacere speciale del racconto\u00bb e fa un suggestivo paragone sentimentale per spiegare la differenza tra romanzo e racconto: \u00abLeggere un buon romanzo \u00e8 per molti versi come avere una relazione sentimentale lunga e soddisfacente. [...] Un racconto \u00e8 come un bacio veloce, nel buio, ricevuto da uno sconosciuto. Naturalmente non \u00e8 la stessa cosa di una relazione o un matrimonio, ma un bacio pu\u00f2 essere dolcissimo, e nell'intrinseca brevit\u00e0 del gesto risiede la sua speciale attrazione\u00bb.\nAmmette anche che \u00abscrivere racconti non \u00e8 diventato pi\u00f9 facile per me nel corso degli anni: al contrario, \u00e8 diventato pi\u00f9 difficile [ma] meglio continuare a dispensare baci rischiando di essere preso a schiaffi di tanto in tanto, che rinunciarci completamente\u00bb.\nInfine ringrazia il lettore, \u00abil destinatario di tutto questo lavoro\u00bb, e lo invita a seguirlo: \u00abOra aggrappati al mio braccio, Tieniti forte. Visiteremo luoghi oscuri, ma io credo di sapere la strada. Tu bada solo a non lasciarmi il braccio. E se dovessi baciarti nel buio, non sar\u00e0 niente di grave: \u00e8 solo perch\u00e9 tu sei il mio amore\u00bb.\nOpere contenute.\n\"La nebbia\" (\"The Mist\").\nPubblicato originariamente nell'antologia \"Dark Forces\" (1980).\nIl racconto fu scritto nell'estate 1976 per un'antologia di racconti inediti curata da Kirby McCauley.\nSul Long Lake, a Bridgton, dove King viveva all'epoca, vi fu effettivamente una tempesta e il giorno dopo l'autore, durante una visita al supermercato simile a quella descritta nel racconto, svilupp\u00f2 l'idea.\nLa prima frase \u00e8 tratta dal romanzo \"Shoot\" di Douglas Fairbairn: \u00abQuella frase \u00e8 per me l'essenza di tutta la narrativa, una specie d'incantamento zen\u00bb.\nL'autore ama il lato \u00aballegramente dozzinale\u00bb della storia, per cui va considerata come un b-movie da drive-in in bianco e nero.\nTrama.\nIl mattino seguente a una violenta tempesta, una strana e densa nebbia copre una cittadina del Maine, oscurando tutto e accompagnando molte specie di creature bizzarre che attaccano violentemente chiunque si avventuri all'aperto. Non viene spiegata la fonte di questa nebbia e delle creature che l'abitano, ma vengono fatte forti allusioni a dimensioni parallele e a fratture nello spaziotempo dovute a un qualcosa chiamato \"Progetto Arrowhead\", condotto da un'installazione segreta governativa.\nIl grosso della storia racconta in dettaglio la brutta situazione di un gruppo di persone intrappolate in un supermarket in citt\u00e0. Tra di loro c'\u00e8 il narratore e artista David Drayton con il giovane figlio Billy. Mentre la minaccia esterna continua, la storia esplora il crollo psicologico delle persone intrappolate; in particolar modo quello di una fervida credente, Mrs. Carmody, che alla fine convince la maggior parte di loro che questi eventi erano stati previsti dalle profezie bibliche dell'apocalisse, e che un sacrificio umano si rende necessario (Billy \u00e8 la vittima prescelta). Non appena la folla comincia a obbedire ai suoi comandi, Mrs. Carmody viene uccisa da Ollie Weeks, un impiegato del negozio nonch\u00e9 uno dei sopravvissuti che \u00e8 rimasto sano. Drayton, il figlio e altri due scappano fino alla macchina e si dirigono a sud, scoprendo che la nebbia ha gi\u00e0 coperto quasi tutto il New England.\n\"Tigri!\" (\"Here There Be Tygers\").\nPubblicato originariamente sulla rivista \"Ubris\" della primavera 1968. \nIl racconto \u00e8 ispirato dalla signora Van Buren, maestre delle elementari dell'autore a Stratford, Connecticut.\nGli eventi narrati si svolgono nella scuola del protagonista.\nTrama.\nUn giovane ragazzo, Charles, non amato dalla sua insegnante (Mrs Bird), mentre si trova al bagno si trova di fronte una tigre feroce, ma riesce a nascondersi. Mrs Bird, arrabbiata perch\u00e9 l'assenza si prolunga troppo, manda un suo alunno (Kenny) a controllare ma appena entra nel bagno viene mangiato dalla tigre. La maestra non vedendo arrivare nessuno dei due li raggiunge in bagno, dove vede Charles urinare nel lavandino. Cercando Kenny si imbatte nella tigre, che le fa fare la stessa fine del ragazzo. Charles torna in classe e si siede senza dire nulla e inizia a leggere \"Roads to Everywhere\".\n\"La scimmia\" (\"The Monkey\").\nPubblicato originariamente sulla rivista \"Gallery\" del novembre 1980.\nIl racconto fu scritto in una stanza d'albergo, a New York, ispirato dalla vista delle scimmiette a molla di un venditore ambulante, fra la Quinta e la Quarantaquattresima strada, che gli fecero impressione perch\u00e9 lo facevano pensare alla morte.\nTrama.\nLa storia \u00e8 incentrata su una scimmia giocattolo dai macabri poteri. Il balocco infernale viene trovato da un ragazzo che, ogni qual volta ne aziona il meccanismo, provoca la violenta morte di una persona a lui cara. Il ragazzo si sbarazzer\u00e0 della scimmia ma, divenuto adulto, essa tragicamente far\u00e0 il suo ritorno per lo scontro finale.\n\"Caino scatenato\" (\"Cain Rose Up\").\nPubblicato originariamente sulla rivista \"Ubris\" della primavera 1968.\nTrama.\nRacconta di un adolescente che, impaurito dai possibili risultati degli esami, si apposta alla finestra del suo dormitorio pieno di follia omicida. Inizia a colpire persone innocenti usando una magnum di noce secolare che il padre gli ha comprato.\n\"La scorciatoia della signora Todd\" (\"Mrs. Todd's Shortcut\").\nPubblicato originariamente sulla rivista \"Redbook\" del maggio 1984.\nLa signora Todd e la sua mania per le scorciatoie sono ispirate alla moglie di King, Tabitha.\nIl racconto fu rifiutato da tre riviste femminili, fra cui \"Cosmopolitan\".\nTrama.\nUna donna di nome Mrs Todd, e un uomo chiamato Homer, ci raccontano la storia di come lei sia impazzita per una scorciatoia. Mrs Todd \u00e8 brava a trovare incredibili scorciatoie attraverso posti che sfidano tutte le leggi della fisica, ma non sembra essere l'unica cosa strana, sta anche ringiovanendo.\n\"Il viaggio\" (\"The Jaunt\").\nPubblicato originariamente sulla rivista \"The Twilight Zone Magazine\" del giugno 1981.\nIl racconto fu scritto originariamente per \"Omni\", ma rifiutato per la sua debolezza dal punto di vista scientifico.\nTrama.\nMentre una famiglia si prepara a essere spedita su Marte, il padre gioca coi figli raccontandogli la storia di un viaggiatore troppo curioso. Spiega come gli scienziati che scoprirono il modo di viaggiare nello spazio avevano all'inizio notato stranezze nei primi topi \"spediti\", concludendo che potevano sopravvivere al viaggio solo se incoscienti. Questo, dice il padre, \u00e8 il motivo per cui le persone devono entrare in una speciale capsula anestetica prima del viaggio.\nIl padre racconta ai figli dell'orribile racconto dell'unico umano conosciuto che abbia viaggiato sveglio, un criminale a cui era stata promessa la grazia in cambio. L'uomo ha subito un forte attacco cardiaco, vivendo quel poco che basta per dire:\n\"C'\u00e8 l'eternit\u00e0 l\u00e0 dentro...\"\nDopo aver finito la sua breve storia, la famiglia viene anestetizzata e spedita su Marte. All'arrivo il padre scopre, con orrore, che il figlio curioso ha tenuto il respiro nella capsula per poter provare il viaggio da sveglio, ed \u00e8 completamente impazzito. Gridando, cavandosi gli occhi, il ragazzo svela la terribile natura del viaggio: mentre il processo fisico richiede pochi millisecondi, la mente viaggia per milioni di anni.\n\"Marcia nuziale\" (\"The Wedding Gig\").\nPubblicato originariamente sulla rivista \"Ellery Queen's Mystery Magazine\" del dicembre 1980.\nTrama.\nA una banda viene chiesto di suonare al matrimonio della sorella di un gangster. La cosa strana \u00e8 che la sorella, Maureen, deve sposare un siciliano, Rico, e l'intera citt\u00e0 ne ride. Maureen, infatti, \u00e8 molto sovrappeso e il fratello non vuole problemi al ricevimento. Quello che segue \u00e8 una classica sparatoria in stile \"Il padrino\".\n\"Ode del paranoide\" (\"Paranoid: A Chant\").\nLa poesia, inedita, \u00e8 una forma narrativa in prima persona del diario di un paranoico schizofrenico, il personaggio lamenta persecuzioni da parte dell'anziana della stanza di sopra che ha messo una tazza aspirante sul pavimento; la cameriera insiste a dire che quello che gli propone \u00e8 sale, ma lui lo scambia per arsenico, e altri problemi simili. La vittima ha accumulato 500 risme di carta da 500 fogli l'una e registra tutte le cattiverie che gli vengono fatte subire.\nIl poema \u00e8 ricorsivo, e termina dove finisce, con la frase \"\"Ti ho detto che non posso pi\u00f9 uscire?\" | \"C'\u00e8 un uomo alla porta\" | \"con l'impermeabile\"\".\n\"La zattera\" (\"The Raft\").\nPubblicato originariamente sulla rivista \"Gallery\" del novembre 1982.\n\"La zattera\" fu scritto nel 1968 con il titolo \"The float\" e venduto a fine 1969 alla rivista \"Adam\". L'assegno di duecentocinquanta dollari da parte della rivista arriv\u00f2 provvidenzialmente tre giorni dopo una sentenza di un giudice, per una sciocchezza compiuta una notte in stato di ubriachezza (aver girato per le strade della citt\u00e0 di Orono raccogliendo i coni segnaletici di lavori stradali, dopo che uno di essi aveva danneggiato la marmitta della sua automobile), che lo condannava a pagare esattamente quella cifra o trascorrere trenta giorni in prigione della contea: una sorta di \u00ab\"vero\" buono \"esci di prigione\" nel \"Monopoly\" della vita quotidiana\u00bb. Malgrado l'assegno, regolarmente incassato e usato per pagare la multa, King non ebbe per\u00f2 mai effettivo riscontro dell'avvenuta pubblicazione. In seguito, l'autore perse il manoscritto e, a distanza di tredici anni, mentre si trovava a Pittsburgh durante la realizzazione di \"Creepshow\", decise di riscrivere il racconto, mantenendo l'idea originaria ma rendendolo pi\u00f9 raccapricciante.\nIn un'intervista del 1982, King afferm\u00f2 che \"La zattera\" \u00e8 \u00abforse il miglior racconto dell'orrore che io abbia mai scritto\u00bb.\nTrama.\nQuattro studenti universitari, due ragazzi e due ragazze, vanno a nuotare su un lago in Pennsylvania in autunno, quando le spiagge sono deserte. Dopo aver nuotato fino a una zattera, un liquido misterioso, simile a una chiazza di petrolio, appare nell'acqua sotto di loro, e li elimina uno alla volta in maniera orribile, bloccando i rimanenti senza mezzi per fuggire.\n\"Il word processor degli dei\" (\"Word Processor of the Gods\").\nPubblicato originariamente sulla rivista \"Playboy\" del gennaio 1983.\nKing aveva il suo primo word processor da un mese ed era particolarmente affascinato dai tasti INSERT e DELETE. Durante una notte insonne, tormentato da una fastidiosa infezione, cominci\u00f2 a pensare all'idea che schiacciando DELETE si potesse cancellare dal mondo l'argomento di quanto scritto e schiacciando INSERT far manifestare concretamente quanto scritto, e a immaginare una serie di situazioni a partire da questa idea. Il mattino dopo, l'infezione era passata, ma l'idea per il racconto no.\nFu pubblicato su \"Playboy\" per duemila dollari.\nTrama.\nNei giorni in cui i \"word processor\" (elaboratori di testi) erano ancora popolari, il protagonista, un uomo di mezza et\u00e0 stanco della moglie, con un figlio problematico e una vita altrettanto vuota, riceve un regalo da un nipote, un genio adolescente. \u00c8 un word processor fatto in casa. Il ragazzo \u00e8 morto in un incidente recentemente, cosicch\u00e9 il protagonista non sa bene come si usi il prodotto. Scoprir\u00e0 che con questo pu\u00f2 scrivere cose che diventano reali, e perfino cancellarle, finch\u00e9 il processore funziona.\n\"L'uomo che non voleva stringere la mano\" (\"The Man Who Would Not Shake Hands\").\nPubblicato originariamente nell'antologia \"Shadows 4\" (1981).\nTrama.\nUn uomo racconta la storia della sua famiglia e di come incontr\u00f2, giocando a poker, un uomo che si rifiutava di toccare chiunque altro. Perch\u00e9? Quello che si scopre \u00e8, che quando lo fa, i vivi muoiono; chi sar\u00e0 in realt\u00e0 questo misterioso maggiordomo?\n\"Sabbiature\" (\"Beachworld\").\nPubblicato originariamente sulla rivista \"Weird Tales\" dell'autunno 1984.\nTrama.\nUna navicella spaziale, che trasporta tre uomini, precipita su un mondo desolato dove non esiste acqua ma solo sabbia. Uno degli uomini muore nell'impatto, agli altri resta la sabbia: ma la sabbia pu\u00f2 parlargli, sembrerebbe. Uno dei due impazzisce e si limita a sedersi su una duna ascoltando.\n\"L'immagine della falciatrice\" (\"The Reaper's Image\").\nPubblicato originariamente sulla rivista \"Startling Mystery Stories\" della primavera 1969.\nL'idea venne a King mentre stava giocando a pallacanestro con il fratello dietro casa, a West Durham, Maine.\nTrama.\nUno strano specchio deve essere spostato in solaio e due uomini vengono mandati a controllarne le condizioni. Guardando al suo interno, si pu\u00f2 vedere l'immagine della falciatrice. Subito dopo si sparisce. Ma come e verso dove?\n\"Nona\" (\"Nona\").\nPubblicato originariamente nell'antologia \"Shadows\" (1978).\nTrama.\nParla di un ragazzo che ha abbandonato gli studi universitari e che mentre fugge dalla vita si innamora di una ragazza chiamata Nona mentre fa l'autostop. Ben presto, viene sedotto e costretto a uccidere le persone che hanno la sfortuna di incontrarli, mentre viaggiano verso una destinazione sconosciuta. Alla fine viene catturato, col sangue alle ginocchia, e si accorge che purtroppo \u00e8 l'unico che abbia mai visto Nona.\n\"Per Owen\" (\"For Owen\").\nUna poesia inedita, dedicata presumibilmente al figlio. Abbastanza puerile nello stile, \u00e8 un'esplorazione della scuola e dell'andarci ogni mattina.\n\"L'arte di sopravvivere\" (\"Survivor Type\").\nPubblicato originariamente nell'antologia \"Terrors\" (1982).\nIl racconto nasce dalla riflessione sul tema del cannibalismo. King cominci\u00f2 a domandarsi \u00abse una persona potesse mangiare se stessa e, in tal caso, quanto di s\u00e9 avrebbe potuto mangiare prima dell'inevitabile. L'idea era cos\u00ec totalmente e perfettamente ributtante, che per parecchi giorni ne fui troppo entusiasta per riuscire a far altro che pensarci. Avevo paura a scriverne perch\u00e9 temevo di guastare tutto\u00bb.\nTrama.\n\u00c8 il diario scritto da un medico a cui hanno ritirato la licenza e che, mentre tenta di contrabbandare eroina via nave, naufraga su una piccola isola dell'oceano Pacifico con poche provviste e zero cibo. Il suo diario documenta come le sue attivit\u00e0 giorno dopo giorno diventino sempre pi\u00f9 sconnesse e deliranti, mostrando una decadenza psichica e una pazzia causata da isolamento, fame e abuso di droghe. Deciso a sopravvivere e a essere salvato, \u00e8 costretto a iniziare un periodo difficile, usando le sue nozioni di medicina per amputare parti del suo corpo per usarle come cibo, utilizzando l'eroina come anestetico. Gli ultimi giorni descritti sul diario, scarsamente comprensibili, indicano che ha tagliato e mangiato tutto quello che sta sotto la vita, pi\u00f9 orecchie e sbava in modo incontrollabile quando comincia a pensare quale sar\u00e0 la prossima parte da mangiare.\n\"Il camion dello zio Otto\" (\"Uncle Otto's Truck\").\nPubblicato originariamente sulla rivista \"Yankee\" dell'ottobre 1983.\nIl racconto fu ideato mentalmente durante un lungo viaggio in macchina. A detta dell'autore, sia il camion che la casa del racconto esistono davvero.\nTrama.\nUn vecchio uomo ricco crede che un camion posto fuori dalla sua casa stia andando a prenderlo. Logicamente, tutti credono che sia pazzo, e tentano di spedirlo in qualche manicomio; ma ha ragione. Il nipote racconta la storia di come trov\u00f2 un giorno lo zio, morto e riempito di galloni di olio per motore.\n\"Consegne mattutine - Lattaio nr. 1\" (\"Morning Deliveries (Milkman #1)\").\nInedito.\nTrama.\nParla di un lattaio, Spike Milligan, che lascia diverse \"sorprese\" nelle bottiglie di latte dei suoi consumatori, come liquidi velenosi, gas letali e ragni.\n\"Quattroruote: La storia dei bei lavanderini - Lattaio nr. 2\" (\"Big Wheels: A Tale of The Laundry Game (Milkman #2)\").\nPubblicato originariamente sulla rivista \"New Terrors 2\" (1982).\nTrama.\nDue uomini che lavorano in un'azienda tessile stanno cercando un meccanico che revisioni l'auto che usano per le ispezioni. Alla fine ne trovano uno che si riveler\u00e0 essere il vecchio compagno di studi di uno di loro. Revisionata l'auto, gli uomini vengono entrambi uccisi in un incidente automobilistico che coinvolge il lattaio della storia precedente.\n\"La nonna\" (\"Gramma\").\nPubblicato originariamente sulla rivista \"Weird Book\" della primavera 1984. \nTrama.\nUn bambino di nome George \u00e8 impaurito per essere solo a casa in una notte tempestosa, insieme alla nonna costretta a letto, la quale anni prima era divenuta una strega mediante antichi libri. Nottetempo lei muore, ma si reincarna nel nipote.\n\"La ballata della pallottola flessibile\" (\"The Ballad of the Flexible Bullet\").\nPubblicato originariamente sulla rivista \"The Magazine of Fantasy &amp; Science Fiction\" del giugno 1984.\nTrama.\nQuesta storia \u00e8 scritta dalla prospettiva di un editore che ripensa a un passato incontro con uno scrittore pazzo e di come la pazzia dell'autore lo abbia contagiato.\nIl protagonista usa la metafora di una pallottola flessibile sparata in una stanza, che colpisce le cose indiscriminatamente. L'editore, un alcolizzato, \u00e8 stato colpito dal proiettile e inizia a credere nelle manifestazioni di pazzia dello scrittore: parla di strane piccole creature che vivono all'interno della sua macchina per scrivere e lo aiutano con l'ispirazione, ma sono costantemente in pericolo a causa di una qualche sorgente. L'uomo inizia a vedere gli altri come una minaccia per i suoi piccoli amici, e arriva a tutto pur di difenderli.\n\"Il braccio\" (\"The Reach\").\nPubblicato originariamente sulla rivista \"Yankee\" del novembre 1981 con il titolo \"Do the Dead Sing?\"\nKing venne a conoscenza dell'esistenza di comunit\u00e0 isolane molto chiuse e di una persona che veramente non scese mai sulla terraferma, tramite Tommy, fratello minore della moglie Tabitha, che prestava servizio nella Guardia costiera, nel tratto Jonesport-Beals, lungo la costa del Maine.\nTrama.\nParla di una donna anziana che non ha mai lasciato l'isola su cui vive da sempre e la lascer\u00e0 solo dopo la morte."}
{"id": "383887", "revid": "6923", "url": "https://it.wikipedia.org/wiki?curid=383887", "title": "Anita Kelly", "text": ""}
{"id": "383889", "revid": "1305772", "url": "https://it.wikipedia.org/wiki?curid=383889", "title": "The Seven Year Itch", "text": "The Seven Year Itch \u00e8 il secondo album dal vivo del gruppo musicale inglese Siouxsie and the Banshees, pubblicato il 19 maggio 2003.\nIl disco.\nA distanza di sette anni dallo scioglimento del gruppo nel 1996, i tre membri principali (Siouxsie Sioux, Steven Severin e Budgie) pi\u00f9 l'ultimo chitarrista dei Banshees Knox Chandler, accettano l'offerta di suonare al Coachella Festival, in California. La notizia della loro riunione suscita un gran numero di richieste per ulteriori concerti negli Stati Uniti, in Gran Bretagna e in Giappone. Le scalette di queste esibizioni segnalano subito la predilezione non per i loro successi radiofonici, ma per pezzi meno recenti, poco noti e suonati raramente dal vivo, scelta profondamente apprezzata dai fan del gruppo. L'album contiene inoltre un'esemplare interpretazione di \"Blue Jay Way\" dei Beatles, suonato in memoria di George Harrison, scomparso nel novembre 2001. Siouxsie Sioux conferma tutto il suo carisma sul palco; nelle vesti di chitarrista, al posto di Jon Klein, che aveva abbandonato il gruppo durante il tour per l'album \"The Rapture\", \u00e8 subentrato Knox Chandler.\nL'album \"The Seven Year Itch\" \u00e8 la testimonianza di due concerti tenuti allo Shepherds Bush Empire di Londra il 9 e 10 luglio 2002. Dello stesso titolo anche il DVD con la registrazione video dei concerti.\nIl titolo si riferisce al fatto che Siouxsie and the Banshees non avessero suonato insieme per sette anni prima di intraprendere quest'ultimo tour della loro carriera. \u00c8 anche un accenno al film di Billy Wilder \"The Seven Year Itch\" (\"Quando la moglie \u00e8 in vacanza\").\n\"The Seven Year Itch\" \u00e8 il secondo album live della band, il primo \u00e8 stato \"Nocturne\" del 1983. The Rolling Stone Album Guide l'ha descritto come \"un vibrante ricordo dell'energia del dark\".\nLa riunione dei Banshees, tuttavia, fu solo temporanea: finito il tour, Siouxsie e il batterista Budgie tornarono a occuparsi del nuovo album del loro gruppo, The Creatures, \"H\u00e1i!\" (2003).\nTracce.\nTesti e musiche di Siouxsie and the Banshees, eccetto ove indicato."}
{"id": "383893", "revid": "2228674", "url": "https://it.wikipedia.org/wiki?curid=383893", "title": "Nando Paone", "text": "Biografia.\nPeriodo napoletano.\nFerdinando Paone, detto Nando, \u00e8 nato e cresciuto nel quartiere napoletano di Bagnoli, inizia la sua professione nel 1974, a Napoli, lavorando in varie compagnie teatrali, tra le quali fa spicco l'Ente teatro cronaca di Mico Galdieri, gruppo nel quale lavora per cinque anni, interpretando una decina di commedie, in dialetto e non, tra le quali \"Assunta Spina\" e \"La buffa historia di capitan Fracassa...\" con Ida Di Benedetto e Antonio Casagrande.\nPeriodo romano.\nApprodato a Roma nel 1976, viene scritturato in numerosi cast cinematografici: ricordiamo \"Caro pap\u00e0\", diretto da Dino Risi, in cui recita a fianco di Vittorio Gassman, che successivamente incontrer\u00e0 in \"Camera d'albergo\" di Mario Monicelli e ne \"Il turno\" di Pirandello, regia di Tonino Cervi.\nDa segnalare inoltre due film con la regia di Michele Lupo a fianco di Bud Spencer, \"Lo chiamavano Bulldozer\" (dove interpreta il ruolo del giocatore della squadra italiana di football americano meno dotato a livello atletico), e \"Bomber\", che incontrano un notevole successo di pubblico, e ancora un'interpretazione con Marcello Mastroianni in \"Doppio delitto\", per la regia di Steno.\nSuccessivamente Giorgio Capitani lo scrittura per due commedie all'italiana: \"Teste di quoio\" e \"Vai avanti tu che mi vien da ridere\", in quest'ultimo co-protagonista con Lino Banfi e Agostina Belli. Infine resta ancora da segnalare la sua partecipazione al film \"Benvenuto Cellini: una vita scellerata\", di Giacomo Battiato, dove interpreta il ruolo del tesoriere del Papa, al fianco di Max von Sydow.\nEsperienze all'estero.\nPer la sua conoscenza dell'inglese e del francese incontra anche produzioni straniere, tra le quali l'anglo-americana di \"The Day Chryst Died\", diretto da James Jones.\nEsperienze televisive.\nNel 1980 debutta in televisione al fianco di Fabrizio Frizzi in quello che rester\u00e0 il primo vero variet\u00e0 per ragazzi \u2013 \"Il barattolo\" \u2013 che in quell'anno vincer\u00e0 il Microfono d'argento. Nel 1987 conduce un programma su Rai 2 dal titolo \"Farfade\" e l'anno dopo si trova al fianco di Jocelyn, in contributo esterno per \"Tandem\", nel quale si fece chiamare Fif\u00ec.\nTra il 1980 e il 1984 partecipa anche a variet\u00e0 televisivi prodotti dalla Rai, come \"Sotto le stelle\", diretto da Giancarlo Nicotra e \"Night day\" di Paolo Gazzara. Prende parte agli sceneggiati televisivi, \"Aeroporto internazionale\" e \"Investigatori d'Italia\", quest'ultimo con Marisa Laurito, che affiancher\u00e0 anche nel gennaio del 1993 in \"Donne dell'altro mondo\", in onda su Canale 5.\nNel 2002 \u00e8 protagonista di puntata nella serie \"Don Matteo 3\", mentre nel 2004-2005 prende parte in qualit\u00e0 di inviato molto speciale alla trasmissione di Canale 5 \"Striscia la notizia\".\nEsperienze teatrali.\nTorna nella compagnia di Luca De Filippo, diretto da Eduardo, nelle commedie \"La fortuna di Pulcinella\" di Altamura, \"La donna \u00e8 mobile\" di Eduardo Scarpetta e \"Ditegli sempre di s\u00ec\", di Eduardo, quindi nella cooperativa teatrale \"Gli ipocriti\", portando in scena due testi di Manlio Santanelli: \"L'isola di Sancho\", a Spoleto nel 1986, e \"1799\", per la regia di Gianfranco de Bosio e Nello Mascia. Con la stessa cooperativa porta a compimento una trilogia di Raffaele Viviani, diretto da Ugo Gregoretti, Maurizio Scaparro e Armando Pugliese.\nNel 1990 Luca De Filippo lo dirige ne \"Il piacere dell'onest\u00e0\" con Umberto Orsini, quindi, sempre nella Compagnia del Teatro Eliseo, partecipa a \"Il misantropo\", regia di Patrick Guinand e \"La bisbetica domata\" con Mariangela Melato e Franco Branciaroli.\nSuccessivamente Nando Paone porta in scena \"Dolori di corpo\" e \"Un uomo a pezzi\", scritti e diretti da Cetty Sommella, e nel 2009. Sempre in sodalizio con Cetty Sommella \u00e8 co-sceneggiatore di un soggetto dell'autrice tratto dalla commedia \"Dolori di corpo\" che nel 2005 riceve il riconoscimento ministeriale, ma non verr\u00e0 realizzato grazie ai tagli selvaggi che l'allora governo oper\u00f2 nel settore dello spettacolo.\nNel 2006/2007 \u00e8 protagonista insieme a Marina Confalone del classico napoletano \"Madama quattro soldi\". Nel 2007/2008 e 2008/2009, in coppia con Francesco Paolantoni e per la regia di Armando Pugliese porta in scena la versione teatrale di Eduardo Scarpetta \"Miseria e nobilt\u00e0\" e \"Uomo e galantuomo\" di Eduardo De Filippo.\nNel 2009/2010 e 2010/2011 porta in scena \"Se ci amiamo non ci estinguiamo\" di Cetty Sommella che proseguir\u00e0 le sue repliche fino a ridosso del 2012, quando interrompe la tourn\u00e9e per dedicarsi al cinema con le riprese di \"Benvenuti al Sud\" e \"Benvenuti a Nord\" di Luca Miniero, che saranno campioni di incasso della stagione e di \"Reality\" di Matteo Garrone, Grand Prix della Giuria al Festival di Cannes.\nNel 2010 realizza \"SalaMoli\u00e8re\", un nuovo spazio teatrale a Pozzuoli, un laboratorio di formazione teatrale. Nel 2013 \u00e8 impegnato nelle riprese di \"... e fuori nevica!\", trasposizione cinematografica dell'omonima commedia di Vincenzo Salemme, uscita nelle sale nell'autunno del 2014.\nNel 2014 porta in scena \"Ridere!...e poi?\" scritto e diretto da Cetty Sommella e prende parte come uno dei protagonisti al film dal titolo \"Un paese quasi perfetto\" insieme a Silvio Orlando, Fabio Volo e Carlo Buccirosso, per la regia di Massimo Gaudioso.\nNella stagione teatrale 2014/2015 e 2015/ 2016 porta in scena \"Don Giovanni\" di Moli\u00e8re con Alessandro Preziosi, interpretando Sganarello, ruolo che gli varr\u00e0 il Premio \"Le maschere del teatro 2015\" come miglior attore non protagonista della stagione.\nNella stagione teatrale 2018/2019 porta in scena nei panni di Don Chisciotte la commedia \"Don Chisciotte della Pignasecca\" scritto da Maurizio de Giovanni e diretto da Alessandro Maggi, con Peppe Barra nel ruolo di Sancio.\nNel 2018 porta in scena per il \"Napoli Teatro Festival\" il monologo \"Diario di un pazzo\" di Mario Moretti, tratto dall'omonimo racconto di N. Gogol con la regia di Alessandro Maggi. Nel 2020 interpreta il mago Otto Marvuglia ne \"La grande magia\" di Eduardo de Filippo con la regia di Llu\u00ecs Pasqual e il Pubblico Ministero Zorn in \"La panne\" di F. Durrenmatt con la regia di Alessandro Maggi, entrambi prodotti dal Teatro Stabile di Napoli. Per \"La panne\" ottiene la nomination al Premio \"Le maschere del Teatro\" nella categoria miglior attore non protagonista. \nNel 2021 \u00e8 il protagonista della commedia \"Le nuvole\" di Aristofane al Teatro greco di Siracusa, diretto da Antonio Calenda\nIl sodalizio con Vincenzo Salemme.\nNel 1992, insieme a Vincenzo Salemme e altri colleghi \u00e8 il socio fondatore della compagnia oggi conosciuta con il nome \"Chi \u00e8 di scena\", con la quale porta in scena, tra le altre, quattro commedie scritte e dirette da Salemme, prodotte dal Teatro Eliseo e trasmesse dalla Rai in prima e seconda serata, per \u201cPalcoscenico\u201d, tra le quali spiccano certamente per successo unanime di pubblico e di critica \"Premiata pasticceria Bellavista\", \"Lo strano caso di Felice C.\", \"Passerotti o pipistrelli?\" ed \"...e fuori nevica!\", commedia nella quale interpreta il ruolo del protagonista Cico, che nel 2014 diventa film.\nCon Salemme gira quattro film: \"L'amico del cuore e E fuori nevica\" (1998 e 2014 entrambi tratti dalle commedia omonime. Per il primo riceve il premio \u201cScrivere il cinema\u201d come migliore attore non protagonista); \"Amore a prima vista\" e \"A ruota libera\", prodotti da Cecchi Gori e da Chi \u00e8 di scena e Warner Bros. Nel 2000 inaugura e gestisce un laboratorio per la formazione teatrale di giovani aspiranti attori insieme a Cetty Sommella, nella citt\u00e0 di Pozzuoli.\nNel 2006 partecipa come ospite al programma condotto da Vincenzo Salemme \"Famiglia Salemme Show\". Nel 2018 prende parte al film \"Una festa esagerata\"\nAltri film.\nNel 2010 interpreta l'impiegato delle Poste Costabile Piccolo nel film di Luca Miniero \"Benvenuti al Sud\". Nel 2011 gira, sempre con la regia di Miniero, il sequel \"Benvenuti al Nord\" . Nello stesso anno prende parte a titolo di partecipazione amichevole alla commedia corale \"Napoletans\" e al film \"Non me lo dire\", in una produzione con la regia dell'esordiente Vito Cea. Nel maggio del 2012 \u00e8 co-protagonista nella pellicola \"Reality\" di Matteo Garrone che vince il Grand Prix Speciale della Giuria al Festival di Cannes. Nel 2020 partecipa al debutto cinematografico di Pietro Castellitto con \"Predatori\" che vince il Festival di Venezia come miglior sceneggiatura e, sempre nel 2020 vince il premio come miglior attore al Montecarlo Comedy Festival e il premio come migliore attore film commedia alla XII Edizione del Gal\u00e0 del Cinema e della Fiction in Campania con \"Il ladro di cardellini\" di Carlo Luglio. Nel 2021 ottiene una nomination ai Nastri D'argento 2021 come migliore attore di commedia sempre per \"Il ladro di cardellini\" di Carlo Luglio"}
{"id": "383895", "revid": "125888590", "url": "https://it.wikipedia.org/wiki?curid=383895", "title": "Impero russo", "text": "LImpero russo (), spesso indicato anche come Russia imperiale, fu l'organismo statale che per volont\u00e0 di Pietro I il Grande (1682\u20131725) govern\u00f2 la Russia zarista dal 1721 fino alla forzata abdicazione di Nicola II (1894\u20131917) a seguito della rivoluzione di febbraio del 1917.\nVenne preceduto dal regno degli zar moscoviti e seguito dall'Unione Sovietica. Tutti gli zar dell'impero appartennero alla famiglia dei Romanov. Dal punto di vista territoriale fu il terzo Stato pi\u00f9 esteso della storia: nel 1790 si estendeva su tre continenti (Europa, Asia e Nord America), confinando tanto con la Prussia quanto con la provincia del Canada (Impero britannico), affacciandosi sia sul mar Baltico che sull'oceano Pacifico. La superficie era di 23,7 milioni di km\u00b2 (22,8 nel 1866), circa di tutte le terre emerse del pianeta.\nEconomicamente l'impero era pesantemente legato all'agricoltura, con una bassa produttivit\u00e0 ed una forte presenza di servit\u00f9 della gleba sino a quando questa non venne abolita definitivamente nel 1861. L'economia col tempo seppe industrializzarsi con l'aiuto di investimenti stranieri nelle ferrovie e nelle fabbriche. La terra venne perlopi\u00f9 governata dalla nobilt\u00e0 locale (boiardi) dal X al XVII secolo e formalmente era governata dall'imperatore (zar). Lo zar Ivan III (1462\u20131505) prepar\u00f2 il terreno per accogliere le riforme dei secoli successivi: egli triplic\u00f2 il territorio del suo Stato, pose fine alla dominazione dell'Orda d'oro, rinnov\u00f2 il Cremlino di Mosca e fond\u00f2 le principali istituzioni dello stato russo. Lo zar Pietro il Grande (1682\u20131725) combatt\u00e9 numerose guerre e costru\u00ec un impero moderno e forte al punto da imporsi come una tra le maggiori potenze europee della sua epoca. Egli spost\u00f2 la capitale da Mosca alla sua nuova citt\u00e0 di San Pietroburgo e rimpiazz\u00f2 i tradizionali e medievali modelli sociali e politici con un sistema razionalista ispirato al modello occidentale.\nCaterina la Grande (1761\u20131796) regn\u00f2 durante l'epoca d'oro della Russia: ella si preoccup\u00f2 di espandere rapidamente la nazione con la conquista, la colonizzazione e la diplomazia. Continu\u00f2 l'opera di modernizzazione introdotta da Pietro il Grande seguendo linee europeiste. Lo zar Alessandro II (1855\u20131881) promosse numerose riforme tra cui quella relativa all'emancipazione di 23 milioni di servi nel 1861. La sua politica nell'Europa orientale fu quella di proteggere i locali cristiani ortodossi che si trovavano a vivere sotto il governo dell'Impero ottomano. Questo coinvolgimento ed altri portarono la Russia a entrare nella prima guerra mondiale nel 1914 e a schierarsi con Francia, Regno Unito e Serbia contro Germania, Austria-Ungheria e Impero ottomano. La Russia rimase una monarchia assoluta sino alla rivoluzione del 1905 e quindi divenne una monarchia costituzionale. L'impero collass\u00f2 durante la rivoluzione di febbraio del 1917 in gran parte a causa della fallimentare partecipazione dello stato alla Grande guerra.\nStoria.\nL'Impero russo venne ufficialmente proclamato da Pietro I a seguito del Trattato di Nystad (1721), anche se alcuni storici asseriscono che esso possa considerarsi fondato quando Ivan III di Russia conquist\u00f2 Novgorod o addirittura quando Ivan il Terribile conquist\u00f2 il Khanato di Kazan. Secondo un altro punto di vista, lo zarato, che venne introdotto a partire dall'incoronazione di Ivan IV nel 1547, era una parola all'epoca gi\u00e0 utilizzata per indicare l'impero, mentre Pietro il Grande semplicemente la estese e la latinizz\u00f2. Gran parte dell'espansione dei confini della Russia avvenne peraltro nel XVII secolo, culminando con la prima colonizzazione russa nel Pacifico a met\u00e0 del XVIII secolo e con la Guerra russo-polacca (1654\u20131667) che permise di incorporare la parte occidentale dell'Ucraina oltre a favorire la conquista russa della Siberia.\nInizi dell'Impero.\nPietro il Grande, Caterina I, Anna ed Elisabetta e le rivoluzioni di palazzo.\nPietro I il Grande (1672\u20131725) introdusse in Russia l'autocrazia e gioc\u00f2 un ruolo importante introducendo la sua nazione nel sistema di stati europei. Ad ogni modo, questa vastissima distesa di terra con una popolazione di 14.000.000 di abitanti, aveva solo poche parti destinate alla coltivazione di grano ed erano perlopi\u00f9 situate ad ovest, e quasi tutta la popolazione vi era dedita. Solo una piccola percentuale viveva nei villaggi. La classe dei cholop, praticante lo schiavismo, rimase una delle maggiori istituzioni in Russia sino al 1723 quando Pietro I decise di convertire gli schiavi in servi della gleba, includendoli nella tassazione.\nI primi sforzi militari di Pietro I vennero diretti contro i turchi ottomani. La sua attenzione si rivolse poi al nord. Pietro era strenuamente intenzionato ad ottenere un porto marittimo sicuro a nord dal momento che importanti citt\u00e0 gi\u00e0 in suo possesso come Arcangelo, erano per nove mesi all'anno completamente ghiacciati e quindi bloccati. L'accesso al Baltico gli venne impedito dagli svedesi il cui territorio confinava per tre quarti con la Russia. Le ambizioni di Pietro di garantirsi una finestra sul mare lo portarono ad una alleanza con la Sassonia nel 1699, con la Confederazione polacco-lituana e con la Danimarca contro la Svezia, scatenando cos\u00ec la Grande Guerra del Nord. Lo scontro si concluse nel 1721 quando gli svedesi ormai esausti richiesero la pace con la Russia. Pietro acquis\u00ec quattro nuove province poste a sud e ad est del Golfo di Finlandia, assicurandosi cos\u00ec i porti di cui abbisognava. In una di queste nuove aree fece costruire la nuova capitale della Russia, San Pietroburgo, che and\u00f2 a rimpiazzare la vecchia Mosca che per molto tempo era stato il centro operativo e culturale russo. Nel 1722 inizi\u00f2 ad amplificare la propria influenza sul Caucaso e sul Mar Caspio a spese della dinastia persiana dei Safavidi, all'epoca debole nell'area. Per raggiungere questo scopo, egli fece della citt\u00e0 di Astrachan' il centro dei suoi sforzi militari contro la Persia, ingaggiando la Guerra russo-persiana che si svolse su larga scala tra il 1722 ed il 1723.\nPietro riorganizz\u00f2 il suo governo sulla base dei modelli politici del suo tempo, modellando la Russia sulla base dei principi dello Stato assoluto francese che Luigi XIV aveva condotto con successo. Egli rimpiazz\u00f2 l'antica Duma diretta dai boiardi (consiglio dei nobili) con un Senato di nove membri che di fatto aveva i poteri di un consiglio supremo di stato a cui venne assegnata la missione di raccogliere le tasse necessarie per amministrare la nazione (che difatti triplicarono sotto il suo governo). Il paese venne inoltre suddiviso in nuove province e distretti. Come parte delle sue riforme di governo, la chiesa ortodossa venne parzialmente incorporata nelle strutture amministrative dello stato, rendendola \"de facto\" uno strumento di governo. Pietro abol\u00ec il patriarcato e lo rimpiazz\u00f2 con un corpo collettivo, il Sacro Sinodo, guidato da ufficiali di governo. Nel frattempo, vennero rimosse tutte le antiche vestigia di autonomie locali presenti nell'impero.\nPietro mor\u00ec nel 1725, lasciando una successione incerta. Dopo il breve regno di sua moglie Caterina I, la corona pass\u00f2 all'imperatrice Anna che rallent\u00f2 le riforme ma condusse una soddisfacente guerra contro l'Impero ottomano che port\u00f2 ad un significativo indebolimento dei turchi nella Crimea.\nL'insoddisfazione per la posizione dominante tenuta dai tedeschi baltici nella politica russa portarono la figlia di Pietro I, Elisabetta, al trono russo. Elisabetta fu una patrona delle arti, dell'architettura e delle scienze (ad esempio fond\u00f2 l'Universit\u00e0 di Mosca), pur non portando a compimento significative riforme strutturali nello stato. Il suo regno, che dur\u00f2 circa 20 anni, \u00e8 noto anche per il coinvolgimento della Russia nella Guerra dei Sette anni che, pur dimostrandosi positiva a livello militare, fu infruttuosa a livello politico per la Russia.\nLa Russia sotto Caterina II.\nCaterina la Grande fu una principessa tedesca che spos\u00f2 Pietro III, erede tedesco alla corona russa. Dopo la morte della zarina Elisabetta, sal\u00ec al potere con un colpo di Stato tramato contro il suo impopolare marito. Contribu\u00ec notevolmente alla ripresa della nobilt\u00e0 russa ed alla sua influenza, in particolare concedendo loro molte delle funzioni di stato nelle province. Rimosse la tassa sulle barbe introdotta da Pietro il Grande.\nCaterina la Grande estese il controllo politico della Russia sulle terre della Confederazione Polacco-Lituana. Le sue azioni portarono al supporto della Confederazione Targowica, sebbene i costi delle sue campagne militari, peggiorati ancor pi\u00f9 dal sistema sociale oppressivo che prevedeva ancora la schiavit\u00f9, provocarono una rivolta contadina nel 1773, a seguito delle disposizioni di Caterina secondo le quali sarebbe stato possibile vendere gli schiavi indipendentemente dalle terre agricole. Ispirati da un cosacco di nome Pugachev, al grido di \"Impicchiamo tutti i proprietari terrieri!\", i ribelli minacciarono di prendere Mosca per poi essere brutalmente soppressi. Al contrario dell'uso della tradizionale pena che prevedeva l'annegamento e lo squartamento, Caterina diede istruzioni segrete perch\u00e9 i giustizieri svolgessero il loro lavoro velocemente e con sofferenze minime per i condannati come parte del suo tentativo di mitigare la giustizia russa. Ordin\u00f2 inoltre il processo pubblico per Darya Nikolayevna Saltykova, una nobildonna dell'alta aristocrazia, accusata di tortura e omicidio. Questi gesti di compassione attirarono su Caterina un'attenzione positiva da parte degli altri stati europei nel pieno dell'epoca illuminista, ma lo spettro di una rivoluzione e di continui disordini continuarono a minacciare sia lei sia i suoi successori.\nPer continuare ad assicurarsi il supporto della nobilt\u00e0, che risult\u00f2 essenziale nel suo governo, Caterina venne obbligata a rafforzare la loro autorit\u00e0 ed il loro potere a spese delle classi meno abbienti. Ad ogni modo, la zarina si rese conto che ormai era finito il tempo della schiavit\u00f9, spingendosi nelle sue \"Nakaz\" (\"Istruzioni\") a dire che gli schiavi erano \"gente come noi\" - commento che la nobilt\u00e0 ricevette con disgusto. Caterina riusc\u00ec a intraprendere una guerra fruttuosa contro l'Impero ottomano ed avanz\u00f2 i confini della Russia a sud verso il Mar Nero. Quindi, accordandosi con i regnanti d'Austria e Prussia, incorpor\u00f2 i territori della Confederazione Polacco-Lituana durante le Spartizioni della Polonia, spostando la frontiera russa ad ovest, verso l'Europa centrale. Secondo il trattato che la Russia aveva siglato coi georgiani per proteggerli da future invasioni da parte della Persia, Caterina intraprese una guerra contro la Persia nel 1796 dopo che questa aveva invaso la Georgia ed aveva espulso tutte le guarnigioni russe nel Caucaso. All'epoca della sua morte nel 1796, la politica espansionista di Caterina aveva tramutato la Russia in una tra le maggiori potenze europee. Questa politica continu\u00f2 con Alessandro I che si concentr\u00f2 sulla Finlandia strappandola all'ormai debole regno di Svezia nel 1809 e sulla Bessarabia, ottenendola dalla Moldavia.\nLa condizione economica.\nLa Russia di Caterina II fu sempre e costantemente sotto la minaccia di un tracollo finanziario. Pur con entrate che passarono da di rubli del 1724 a nel 1794, anche le spese erano cresciute rapidamente, raggiungendo i nel 1794. Il budget era occupato per il 46% dalle spese militari, il 20% era destinato alle attivit\u00e0 economiche di governo, il 12% all'amministrazione ed il 9% alla corte imperiale di San Pietroburgo. Il 5% del budget era destinato al pagamento dei debiti. Sotto Caterina II vennero coniate le prime banconote russe per coprire le spese di guerra, causando un aumento dell'inflazione. Con queste spese, la Russia ebbe un esercito grande e ben equipaggiato, ma anche una burocrazia vasta e complessa, ed una corte in grado di rivaleggiare con quelle omologhe di Parigi e Londra. Ancora a met\u00e0 del XVIII secolo ad ogni modo la Russia poteva definirsi \"un paese povero, arretrato, perlopi\u00f9 agricolo ed analfabeta\".\nL'impero russo nel XIX secolo.\nLa prima met\u00e0 dell'Ottocento.\nL'imperatore francese Napoleone Bonaparte, dopo uno scontro con lo zar Alessandro I di Russia, lanci\u00f2 un'invasione della Russia nel 1812, che risult\u00f2 catastrofica per la Francia. Per quanto la \"Grande Arm\u00e9e\" di Napoleone riusc\u00ec a raggiungere Mosca, i russi applicarono la strategia della terra bruciata per evitare che gli invasori potessero occupare serenamente il paese. L'inverno russo, poi, fece il resto e migliaia di soldati francesi morirono assiderati oltre che nelle numerose imboscate tese loro dalla resistenza russa. Quando Napoleone ordin\u00f2 la ritirata, le truppe russe lo inseguirono sin nell'Europa occidentale ed entrarono a Parigi. La Russia ed i suoi alleati sconfissero Napoleone ed Alessandro divenne il nuovo \"salvatore dell'Europa\", presiedendo le fasi fondamentali del Congresso di Vienna per ridisegnare la carta politica dell'Europa. Alessandro venne in quel contesto consacrato anche re di Polonia.\nAnche se la Russia aveva giocato un ruolo politico fondamentale nella sconfitta della Francia napoleonica, la sua volont\u00e0 di mantenere la schiavit\u00f9 ne precludeva il progresso economico e la fiducia internazionale. Se l'economia dell'Europa occidentale aument\u00f2 notevolmente durante la rivoluzione industriale, la Russia rimase invece indietro, creando altre debolezze che impedirono all'impero di essere effettivamente in tutto e per tutto una grande potenza. Questo status era dovuto in parte all'inefficienza del governo russo, all'isolamento della popolazione locale ed alla sua arretratezza economica. Dopo la sconfitta di Napoleone, Alessandro I si era impegnato per discutere delle riforme costituzionali, ed alcune vennero effettivamente introdotte, ma troppo poche perch\u00e9 qualcosa cambiasse davvero.\nLo zar liberal venne rimpiazzato dal fratello minore, Nicola I (1825\u20131855), che sin dall'inizio del suo regno dovette confrontarsi con delle rivolte. Le radici di questi scontri affondavano nel periodo delle guerre napoleoniche quando molti giovani ufficiali russi si erano portati in Europa ed avevano avuto modo di entrare in contatto con le idee del liberalismo ed erano quindi tornati in patria incoraggiando queste stesse riforme nella Russia autocratica. Il risultato fu la rivolta decabrista (dicembre 1825), l'opera di una piccola cerchia di nobili liberali ed ufficiali d'esercito che intendevano installare il fratello di Nicola come monarca costituzionale. La rivolta ad ogni modo venne ben presto repressa, portando Nicola a distanziarsi dal programma di modernizzazione inaugurato da Pietro il Grande, divenendo invece un campione del nazionalismo autocrate ed ortodosso russo.\nIl risultato della rivolta fece del 14 dicembre una data particolarmente nota ai rivoluzionari nel corso di tutto il secolo. Per impedire future rivolte, venne intensificata la censura, inclusa una costante vigilanza sulle scuole e le universit\u00e0. I testi scolastici dovevano essere approvati direttamente dal governo. Spie della polizia vennero poste ovunque. I rivoluzionari venivano inviati in Siberia \u2013 sotto Nicola I centinaia di migliaia vennero inviati alla \"katorga\".\nLa Russia in questo periodo si dimostr\u00f2 spaccata tra il modernismo occidentale ed un ritorno al tradizionalismo russo del passato. Quest'ultima opzione era perseguita in particolare dagli slavofili. Questi si opponevano anche alla burocrazia, preferendo il collettivismo della Russia medievale (\"ob\u0161\u010dina\" o \"mir\") anzich\u00e9 l'individualismo occidentale. Dottrine sociali pi\u00f9 estreme vennero elaborate anche da alcuni radicali russi di sinistra come Alexander Herzen, Mikhail Bakunin, e Peter Kropotkin.\nPolitica estera.\nDopo che l'esercito russo ebbe liberato la Georgia dall'occupazione voluta dalla dinastia Qajar nel 1802 con la guerra russo-persiana (1804-1813), i soldati dell'impero russo riuscirono a schiacciare il controllo della Persia nell'area e vennero anche coinvolti nella guerra caucasica. La conclusione della guerra con la Persia port\u00f2 alla cessione dell'attuale Dagestan, in Georgia, e di gran parte dell'Azerbaigian alla Russia a seguito del Trattato di Gulistan. La parte sudoccidentale della Russia tent\u00f2 di espandersi a spese dell'Impero ottomano, utilizzando i nuovi territori georgiani acquisiti come base per queste operazioni. Alla fine degli anni 1820 la Russia intraprese nuove campagne militari. Pur avendo perso gran parte delle proprie conquiste recenti gi\u00e0 nel primo anno della guerra russo-persiana (1826-1828), la Russia riusc\u00ec a concludere il conflitto con termini favorevoli nel Trattato di Turkmenchay, incluse il mantenimento dell'Armenia, dell'Azerbaigian e della provincia di I\u011fd\u0131r. Nella guerra russo-turca del 1828-29, la Russia invase l'Anatolia nordorientale ed occup\u00f2 le citt\u00e0 strategiche di Erzurum e G\u00fcm\u00fc\u015fhane e, ponendosi come protettrice e salvatrice della popolazione locale di fede greco-ortodossa, ricevette il supporto da parte dei greci pontici. Dopo una breve occupazione, l'esercito russo si ritir\u00f2 in Georgia.\nGli zar russi si trovarono a dover sopprimere due rivolte nei territori polacchi: la Rivolta di novembre nel 1830 e la Rivolta di gennaio nel 1863. L'autocrazia russa aveva infatti dato ragione ai polacchi di ribellarsi nel 1863 per rivendicare la loro cultura, la loro religione e la loro lingua come legittimi. Il risultato fu la Rivolta di gennaio, una rivolta di notevoli dimensioni, che venne repressa con la forza. Francia, Regno Unito e Austria tentarono di intervenire nella crisi ma non furono in grado. La stampa russa patriottica sfrutt\u00f2 la rivolta polacca come pretesto per unificare la Russia stessa, pretendendo che Dio in persona avesse dato alla Russia la missione di salvare la Polonia e il mondo intero. La Polonia venne punita perdendo i propri diritti politici e giudiziari distinti rispetto alla Russia e la russificazione venne imposta sia nelle scuole che nei tribunali locali.\nLe trasformazioni della Russia nella seconda met\u00e0 del XIX secolo.\nNel 1854\u201355 la Russia perdette la guerra di Crimea contro Gran Bretagna, Regno di Sardegna, Francia e Turchia, la quale venne combattuta prevalentemente nella penisola di Crimea e poi anche nel Baltico. Pur avendo giocato un ruolo fondamentale nella sconfitta di Napoleone dove si era guadagnata la considerazione generale di potenza invincibile, la Russia non pot\u00e9 nulla contro una coalizione composta dalle principali potenze europee e rappresent\u00f2 in questo l'ultimo atto della decadenza del regime dello zar Nicola I.\nQuando Alessandro II ascese al trono nel 1855, vi era ovunque un profondo desiderio di riforme. Un crescente movimento umanitario si scagliava contro la schiavit\u00f9 ancora praticata in Russia. Nel 1859, in Russia si contavano 23.000.000 di schiavi che vivevano in condizioni misere. Alessandro II decise di abolire la servit\u00f9 della gleba anzich\u00e9 aspettarsi che essa venisse abolita con una rivoluzione che avrebbe potuto danneggiare irreparabilmente lo stato russo e l'economia delle classi pi\u00f9 agiate.\nLe riforme del 1861 liberarono gli schiavi con uno degli eventi pi\u00f9 importanti della storia della Russia nel XIX secolo e pose fine al monopolio esclusivo del possesso della terra da parte dell'aristocrazia. Ulteriori riforme in quel decennio portarono alla maggior definizione del ruolo del governo russo nell'ambito delle propriet\u00e0 e della protezione delle stesse. L'emancipazione port\u00f2 ulteriore lavoro nelle citt\u00e0, stimolando l'industria e la crescita della borghesia per numero ed influenza sociale. Ad ogni modo, anzich\u00e9 ricevere delle terre da lavorare come compensazione, i contadini liberati dal giogo della servit\u00f9 della gleba erano costretti a pagare una tassa speciale per il resto della loro vita al governo, il quale avrebbe provveduto a rifondere i loro antichi proprietari del bene perduto e molti si risolvevano quindi a rivendere le terre acquistate ai loro stessi proprietari per vedersi riconosciuta la libert\u00e0. Le propriet\u00e0 contadine erano spesso radunate collettivamente in \"mir\", comunit\u00e0 di villaggio, che dividevano poi equamente la terra tra i contadini presenti. Pur essendo stata abolita, la servit\u00f9 non port\u00f2 gli effetti positivi sperati e anzi aliment\u00f2 le tensioni rivoluzionarie, malgrado le buone intenzioni di Alessandro II.\nAlessandro II ottenne la Manciuria settentrionale dalla dinastia Qing della Cina tra il 1858\u20131860 e vendette i territori dell'America russa (l'attuale Alaska) agli Stati Uniti nel 1867.\nSul finire degli anni '70 dell'Ottocento, la Russia e l'Impero ottomano si scontrarono nuovamente sul terreno dei Balcani. Dal 1875 al 1877, la crisi balcanica si intensific\u00f2 con ribellioni contro il governo ottomano da parte delle varie popolazioni slave dell'area, che i turchi dominavano dal XVI secolo. Questo fatto venne visto come un rischio dalla Russia che pure aveva soppresso i musulmani dell'Asia centrale e del Caucaso. L'opinione nazionalista russa divenne il principale supporto per la liberazione dei cristiani dei Balcani dal governo ottomano, con l'intento di rendere la Bulgaria e la Serbia indipendenti. All'inizio del 1877, la Russia intervenne nella guerra russo-turca (1877-1878). Nel giro di un anno, le truppe russe raggiunsero Istanbul e gli ottomani si arresero. I diplomatici nazionalisti russi ed i generali persuasero Alessandro II a costringere gli ottomani a firmare il Trattato di Santo Stefano nel marzo del 1878, creando cos\u00ec la Bulgaria. Quando la Gran Bretagna minacci\u00f2 di dichiarare guerra ai termini del Trattato di Santo Stefano, la Russia si ricredette. Al Congresso di Berlino del luglio del 1878, la Russia si accord\u00f2 per la creazione di una Bulgaria di ridotte dimensioni, come principato autonomo interno all'Impero ottomano. Il risultato fu un panslavismo che non piacque n\u00e9 all'Austria n\u00e9 alla Germania. Sfiduciata dal risultato ottenuto, la Russia sostenne la Serbia, la Romania ed il Montenegro nella loro lotta contro gli ottomani.\nAltro evento che si concluse a favore della Russia fu la guerra russo-turca del 1877\u201378 che port\u00f2 all'acquisizione delle province ottomane di Batum, Ardahan e Kars in Transcaucasia, che vennero unite e trasformate negli oblast' di Batumi e oblast' di Kars. Per rimpiazzare i musulmani fuggiti all'arrivo dei russi e passati oltre la frontiera ottomana, i russi si organizzarono per portare in loco georgiani, greci caucasici e armeni.\nAlessandro III.\nNel 1881 Alessandro II venne assassinato dalla Narodnaja Volja, un'organizzazione terroristica nichilista. Il trono pass\u00f2 ad Alessandro III (1881\u20131894), un reazionario che ravviv\u00f2 appieno l'ortodossia, l'autocrazia ed il nazionalismo di Nicola I. Convinto slavofilo, Alessandro III credeva che la Russia potesse essere salvata dai tumulti unicamente convivendo con le influenze di altri paesi europei. Durante il suo regno la Russia dichiar\u00f2 l'alleanza franco-russa per contenere il crescente potere della Germania, completando la sua espansione in Asia Centrale grazie a importanti concessioni territoriali e commerciali ottenute dai Qing della Cina. Il pi\u00f9 influente consigliere dello zar fu Konstantin Pobedonostsev, tutore di Alexander III e di suo figlio Nicola, nonch\u00e9 procuratore del Santo Sinodo dal 1880 al 1895. Egli insegn\u00f2 ai suoi pupilli il timore per i discorsi e per la stampa, come pure il disprezzo della democrazia, delle costituzioni e del sistema parlamentare. Con Pobedonostsev, i rivoluzionari vennero perseguitati e venne portata avanti in tutto l'impero una politica di russificazione.\nPolitica estera.\nLa Russia ebbe ben pi\u00f9 difficolt\u00e0 ad espandersi a sud, conquistando il Turkestan. Ad ogni modo, anche la Gran Bretagna inizi\u00f2 ad allarmarsi quando la Russia minacci\u00f2 l'Afghanistan, interpretando il fatto come un'implicita minaccia all'India, e ne seguirono decenni di delicate manovre diplomatiche chiamate Grande gioco. Alla fine nel 1907 venne conclusa l'Intesa anglo-russa. L'espansione in Siberia fu lenta e costosa, ma alla fine divenne possible grazie alla costruzione della ferrovia transiberiana dal 1890 al 1904. Questa importante opera apr\u00ec le frontiere dell'Asia orientale e gli interessi russi si focalizzarono in Mongolia, in Manciuria ed in Corea. La Cina era troppo debole per resistere e venne posta sempre pi\u00f9 sotto l'influenza russa. Il Giappone si oppose invece fermamente all'espansionismo russo e sconfisse la Russia nella guerra del 1904-1905. Il Giappone acquis\u00ec la Corea, ma la Manciuria rimase un'area contesa tra le due potenze. Nel frattempo la Francia, alla ricerca di alleati contro la Germania dopo il 1871, form\u00f2 un'alleanza militare con la Russia nel 1894, ottenendone anche il supporto diplomatico necessario. Quando l'Afghanistan venne informalmente diviso nel 1907, Gran Bretagna, Francia e Russia iniziarono sempre pi\u00f9 a ravvicinarsi per opporsi a Germania e Austria. Costituirono insieme la Triplice Alleanza che ebbe un ruolo centrale nella Prima guerra mondiale. La guerra scoppi\u00f2 infatti quando l'Impero austro-ungarico, col deciso supporto della Germania, tent\u00f2 di reprimere il nazionalismo serbo supportato dalla Russia. Ognuno per la sua parte inizi\u00f2 a mobilitarsi e Berlino decise di invadere il Belgio e la Francia ad ovest, e poi la Russia ad est.\nGli ultimi anni dell'autocrazia.\nI primi anni del Novecento.\nNel 1894, Alessandro III venne succeduto al trono da suo figlio, Nicola II, il quale era intenzionato a mantenere lo schema autocratico ereditato da suo padre. Nicola II diede prova di essere un monarca poco capace e la fine della sua dinastia coincise con la rivoluzione. La rivoluzione industriale inizi\u00f2 sotto il regno di Nicola II a dare i propri frutti, ma il paese rimase comunque rurale e povero. Gli elementi liberali tra i capitalisti industriali e la nobilt\u00e0 credevano nelle riforme sociali pacifiche e nella monarchia costituzionale e pertanto costituirono il Partito Costituzionale Democratico o partito dei Cadetti. Le condizioni economiche dopo il 1890 grazie a nuove colture come la canna da zucchero e l'accesso ai nuovi trasporti garantito dalle ferrovie, migliorarono. Increment\u00f2 la produzione totale di grano, permettendo anche la crescita delle esportazioni. Vi fu comunque un lento miglioramento degli standard di vita dei contadini russi prima del 1914.\nIn politica, gli elementi reazionari dell'aristocrazia continuarono a favorire i grandi proprietari terrieri che ad ogni modo sempre pi\u00f9 di frequente iniziarono a vendere i loro vasti patrimoni. Il partito di ottobre era una forza conservatrice con una base costituita da proprietari terrieri e uomini d'affari. Questi si dichiararono pronti ad accettare nuove riforme sulla terra, ma insistettero sul pieno risarcimento dei proprietari. I Cadetti rappresentavano in effetti la borghesia della Russia dell'epoca. A sinistra si trovavano invece i Rivoluzionari Socialisti ed i Socialdemocratici che intendevano invece espropriare i proprietari delle loro terre, senza alcun risarcimento, ma erano dibattuti se poi tali terre dovessero essere ridistribuite ai contadini come proprietari o se esse avessero dovuto essere gestite dalle comunit\u00e0 locali. Il Partito Socialista invocava la distribuzione della terra ai soli lavoratori, i contadini. Altro gruppo radicale era quello del Partito Socialdemocratico Laburista Russo, massimo esponente del marxismo. I Socialdemocratici credevano invece che la rivoluzione dovesse partitre dai lavoratori urbani e non dai contadini.\nNel 1903, al secondo congresso del partito socialista russo a Londra, il partito si divise in due ali: i gradualisti menscevichi e i pi\u00f9 radicali bolscevichi. I menscevichi credevano che la classe lavoratrice russa fosse insufficientemente sviluppata e che il socialismo potesse essere raggiunto solo dopo un periodo di governo borghese democratico. Per questo tesero ad allearsi con le forze del liberalismo borghese. I bolscevichi, guidati da Vladimir Lenin, supportavano l'idea di formare una piccola \u00e9lite di rivoluzionari professionisti, soggetti ad una strenua disciplina di partito, che agissero come avanguardia per il proletariato di modo da prendere il potere con la forza.\nLa sconfitta della Russia nella guerra russo-giapponese (1904\u20131905) fu uno dei fiaschi maggiori del regime zarista ed increment\u00f2 il potenziale di protesta. Nel gennaio del 1905, un incidente noto come \"Domenica di sangue\" scoppi\u00f2 quando padre Georgy Gapon guid\u00f2 un'enorme folla verso il Palazzo d'Inverno a San Pietroburgo per presentare una petizione allo zar. Quando la processione raggiunse il palazzo, i soldati aprirono il fuoco sulla folla, uccidendo centinaia di persone. I russi erano cos\u00ec arrabbiati per l'inutile massacro che proclamarono lo sciopero nazionale e chiesero la proclamazione di una repubblica democratica. Questi fatti segnarono l'inizio della Rivoluzione del 1905. I Soviet (consigli dei lavoratori) iniziarono ad apparire nelle principali citt\u00e0 per guidare l'opera dei rivoluzionari. La Russia venne paralizzata ed il governo si trov\u00f2 improvvisamente senza possibilit\u00e0 di azione.\nNell'ottobre del 1905, lo zar Nicola II, seppur riluttante, proclam\u00f2 il manifesto di ottobre che acconsent\u00ec alla creazione della Duma nazionale (parlamento). Il diritto di voto venne esteso e nessuna legge poteva essere approvata senza il parere finale della Duma. I gruppi moderati si dissero soddisfatti, ma i socialisti definirono queste concessioni come insufficienti e tentarono di organizzare nuovi scioperi. Alla fine del 1905, vi era una tale disunit\u00e0 tra i riformatori che la posizione dello zar ne usc\u00ec persino fortificata.\nLa prima guerra mondiale, la rivoluzione e il crollo dell'impero russo.\nLo zar Nicola II ed i suoi sudditi entrarono nella prima guerra mondiale con entusiasmo e pieni di patriottismo per la difesa che la Russia aveva promesso agli ortodossi slavi e serbi. Nell'agosto del 1914, l'esercito russo invase la provincia tedesca della Prussia orientale ed occup\u00f2 una parte significativa della Galizia che era possedimento austriaco per supportare i serbi ed i loro alleati, inglesi e francesi. Nel settembre del 1914, su pressione della Francia, i russi vennero costretti a fermare la loro offensiva contro l'Austria-Ungheria in Galizia per attaccare la Slesia tedesca. Ad ogni modo il saldo controllo che la Germania stabil\u00ec sul mar Baltico e sul Mar Nero (in quest'ultima posizione grazie all'appoggio dell'Impero ottomano, suo alleato), la Russia si trov\u00f2 ben presto senza rifornimenti esterni n\u00e9 potenziali mercati di acquisto.\nA met\u00e0 del 1915, l'impatto della guerra aveva ormai raggiunto livelli demoralizzanti. Il cibo era scarso, le perdite erano sempre maggiori e l'inflazione aumentava a vista d'occhio. Insorsero scioperi tra i lavoranti sottopagati delle fabbriche russe ed i contadini, che volevano la riforma sulla propriet\u00e0 della terra, si trovavano anch'essi in stato di agitazione. Lo zar decise di prendere personalmente il comando dell'esercito e si spost\u00f2 al fronte, lasciando sua moglie, la zarina Alessandra, nella capitale. L'emofilia da cui era affetto lo zarevic Alessio e l'influenza del contadino siberiano Grigori Rasputin (1869\u20131916), che convinse la famiglia reale di possedere poteri di guaritore, peggiorarono notevolmente la credibilit\u00e0 dello zar. Rasputin ebbe una sempre maggiore influenza al punto che un gruppo di aristocratici zaristi decise di ucciderlo sul finire del 1916, ma questo non consent\u00ec il recupero del prestigio dello zar.\nIl sistema zarista venne rovesciato violentemente nella rivoluzione di febbraio del 1917. I bolscevichi chiesero ai lavoratori di accettare le loro politiche e la richiesta della fine della guerra. Il 3 marzo 1917, uno sciopero venne organizzato in una fabbrica della capitale, Pietrogrado; nel giro di una settimana tutti i lavoratori della citt\u00e0 erano in sciopero e gli scontri scesero in piazza. Come ha ravvisato lo storico e autore russo Alexander Rabinowitch \"la rivoluzione del febbraio del 1917... scoppi\u00f2 per via dell'instabilit\u00e0 politica ed economica gi\u00e0 presente prima della guerra, per l'arretratezza tecnologica e per le divisioni sociali, oltre che per le fatiche di guerra, le continue sconfitte militari, il dissesto dell'economia interna dello stato e gli scandali oltraggiosi che circondavano la famiglia reale.\" Lo studioso Swain ha detto a tal proposito: \"Il primo governo che venne costituito dalla rivoluzione di febbraio del 1917 era composto, con una sola eccezione, da liberali.\"\nCon la sua autorit\u00e0 ormai irrimediabilmente distrutta, Nicola decise di abdicare il 2 marzo 1917. La famiglia imperiale venne sterminata per mano dei bolscevichi l'anno successivo.\nIl territorio.\nI confini.\nI confini amministrativi della Russia europea, esclusa la Finlandia e parte della Polonia, coincidevano approssimativamente con i confini naturali con le pianure dell'Europa dell'est. A nord la Russia confinava con l'Oceano Artico. Novaya Zemlya, Kolguyev e Vaygach erano altre isole che le appartenevano, mentre il Mar di Kara era ascrivibile all'area geografica della Siberia. Ad est si trovavano i territori asiatici dell'impero, la Siberia e le steppe kirghise, dalle quali era separato dagli Urali, dal fiume Ural e dal Mar Caspio. A sud l'impero russo confinava col Mar Nero ed il Caucaso. I confini ad ovest erano puramente convenzionali: essi attraversavano la penisola di Kola dal Varangerfjord al Golfo di Botnia. Quindi correvano verso la Laguna dei Curi nella parte meridionale del Mar Baltico e poi sino alla foce del Danubio, abbracciando la Polonia e separandosi dalla Russia e dall'Austria tramite la Galizia e la Romania.\n\u00c8 interessante notare come l'impero russo in realt\u00e0 disponesse di ben pochi porti direttamente sul mare che non fossero su mari quasi perennemente ghiacciati come quelli del nord. Il territorio del Golfo di Botnia e del Golfo di Finlandia erano circondati da territori etnicamente finlandesi. Il Golfo di Riga era abitato da popolazioni slave, ma le popolazioni baltiche e finniche erano di ascendenza tedesca. La costa orientale del mar Nero apparteneva alla Transcaucasia, una grande catena montuosa che lo separava dalla Russia. Anche l'accesso a questo punto ad ogni modo si presentava poco utile in quanto il Bosforo poco pi\u00f9 a sud si trovava in mano agli ottomani con cui i russi ebbero storicamente diversi scontri.\nGeografia.\nDalla fine del XIX secolo la grandezza dell'impero era di circa , circa 1/6 delle terre emerse del pianeta; l'unica potenza rivale per l'estensione alla Russia dell'epoca era l'Impero britannico. Ad ogni modo, in quel tempo la maggior parte della popolazione viveva nella Russia europea. Pi\u00f9 di 100 erano i differenti gruppi etnici presenti nell'Impero russo, coi russi che componevano solo il 45% della popolazione totale.\nSviluppo territoriale.\nOltre all'intero territorio dell'attuale Russia, dal 1860 al 1905 l'Impero russo occup\u00f2 tutti i territori dell'attuale federazione russa, con l'eccezione dell'attuale Oblast di Kaliningrad, delle Isole Curili e di Tuva. Nel 1905 la Russia perse Sakhalin in favore del Giappone, ma nel 1914 l'impero ristabil\u00ec il proprio protettorato su Tuva. Prima del 1917 l'impero russo comprendeva l'Ucraina del Dnepr, la Bielorussia, la Bessarabia, il Granducato di Finlandia, l'Armenia, l'Azerbaigian, la Georgia, il Turkestan, gran parte dei governatorati baltici e buona parte del Regno del Congresso e delle province di Ardahan, Artvin, I\u011fd\u0131r, Kars ed Erzurum, gi\u00e0 parti dell'Impero ottomano.\nTra il 1742 ed il 1867, la compagnia russo-americana amministrava l'Alaska come una colonia. La compagnia stabil\u00ec degli insediamenti anche nelle Hawaii, tra cui Fort Elizabeth (1817), e Fort Ross, in California (1812). Sia Fort Ross che il Russian River in California devono il loro nome a gruppi di coloni russi che abitarono la zona.\nDopo la sconfitta svedese nella guerra di Finlandia del 1808\u20131809 e la firma del trattato di Fredrikshamn il 17 settembre 1809, la met\u00e0 orientale della Svezia, l'area che diverr\u00e0 poi la Finlandia, venne incorporata nell'Impero russo come granducato autonomo. Lo zar infine decret\u00f2 la fine della monarchia semi-costituzionale finlandese e la trasform\u00f2 in un governatorato generale. Lo zar non riconobbe mai esplicitamente la Finlandia come uno stato costituzionale di diritto anche se i finlandesi la pensavano in questa maniera.\nDopo la guerra russo-turca del 1806-1812, ed il successivo Trattato di Bucarest (1812), le parti orientali del Principato di Moldavia, uno stato vassallo ottomano, assieme ad altre aree formalmente sotto il controllo ottomano, caddero nelle mani dell'Impero russo. L'area (Bessarabia) fu tra gli ultimi territori conquistati dalla Russia in Europa. Al Congresso di Vienna (1815), la Russia ottenne la sovranit\u00e0 sulla Polonia che, sulla carta, continuava a rimanere un regno autonomo in unione personale con la Russia. Ad ogni modo, la sua autonomia venne compromessa dopo la rivolta del 1831, ed infine abolita nel 1867.\nSan Pietroburgo gradualmente estese e consolid\u00f2 il proprio controllo sul Caucaso nel corso del XIX secolo a spese della Persia dopo la guerra russo-persiana (1804-1813) e la guerra russo-persiana (1826-1828) ed i successivi trattati di Gulistan e Turkmenchay, oltre alla guerra del Caucaso (1817\u20131864).\nL'impero russo espanse la sua influenza ed i suoi possedimenti in Asia centrale, in particolare alla fine del XIX secolo, conquistando gran parte del Turkestan nel 1865 e continuando ad aggiungervi altri territori sino al 1885.\nLe isole artiche divennero parte dell'impero russo quando alcuni esploratori le raggiunsero: queste erano le Isole della Nuova Siberia e la Severnaya Zemlya (\"terra dello zar Nicola II\", 1913).\nNel corso della prima guerra mondiale la Russia occup\u00f2 brevemente una piccola parte della Prussia orientale, allora parte della Germania, una parte significativa della Galizia austriaca come pure buona parte dell'Armenia ottomana.\nTerritori imperiali.\nSecondo l'art. 1 della Legge organica, l'Impero russo era uno stato indivisibile. Inoltre l'art. 26 prevedeva che \"Con il trono imperiale russo siano indivisibili anche il regno di Polonia ed il Gran Principato di Finlandia\". Le relazioni col Gran Principato di Finlandia erano regolate dall'art. 2 secondo il quale \"Il Gran Principato di Finlandia, costituito come parte indivisibile dello stato russo, nella gestione dei suoi affari interni sia retto da speciali leggi\".\nTra il 1744 ed il 1867, l'impero controll\u00f2 anche la cosiddetta America russa. Con l'eccezione di questo territorio (corrispondente all'attuale Alaska) l'impero russo era una massa contigua di terra che spaziava dall'Europa all'Asia. In questo differiva da molti imperi coloniali dell'epoca. Il risultato di ci\u00f2 fu che mentre gli imperi coloniali di Gran Bretagna e Francia entrarono in declino col XX secolo, la Russia seppe mantenere gran parte dei propri territori uniti, dapprima con l'Unione Sovietica e poi come parte dell'attuale Russia.\nInoltre l'impero controllava anche delle concessioni territoriali come ad esempio la concessione di Kwantung e la ferrovia Orientale Cinese, entrambi concessi su concordato con la Cina dei Qing, oltre alla concessione di Tianjin.\nNel 1815, il dottor Sch\u00e4ffer, un imprenditore russo, si port\u00f2 a Kauai e negozi\u00f2 un trattato per la protezione locale col governatore dell'isola, Kaumualii, vassallo di re Kamehameha I delle Hawaii, ma lo zar russo si rifiut\u00f2 di rettificare il trattato.\nNel gennaio 1889 un avventuriero cosacco, Nikolaj Ivanovi\u010d A\u0161inov, tent\u00f2 di stabilire un insediamento russo in Africa orientale, presso il forte di Sagallo, situato presso il Golfo di Tagiura, nell'attuale Gibuti; la colonia venne denominata \"Nuova Mosca\". Il tentativo, appoggiato in modo informale dal governo zarista ma mai supportato a livello ufficiale, si scontr\u00f2 per\u00f2 subito con l'ostilit\u00e0 della Francia, potenza egemone della regione, che con una veloce azione militare vinse la resistenza dei coloni che vennero rimpatriati in patria a Odessa, dopo poco pi\u00f9 di un mese dal loro sbarco. Fu questo l'unico tentativo russo di stabilire una colonia nel continente africano.\nLe istituzioni.\nLo zar imperatore.\nL'Impero russo nel 1913 era una monarchia costituzionale governata da uno Zar autocratico ed ereditaria nella posterit\u00e0 maschile (primogenita) della dinastia Romanov-Holstein-Gottorp. Il trono, dopo l'estinzione della linea maschile, era stato decretato come trasmissibile alla discendenza femminile.\nSin dalla sua creazione iniziale e fino alla rivoluzione del 1905, l'impero russo era controllato dagli zar come monarchi assoluti, sulla base del sistema dell'autocrazia zarista. Prima del 1905 le leggi fondamentali della Russia descrivevano il potere dello Zar come \"autocratico e illimitato\". Dopo l'apertura della Duma nel 1906, l'appellativo del sovrano divenne \"imperatore ed autocrate di tutte le Russie\" e l'attribuzione dell'aggettivo \"illimitato\" al suo potere scomparve. Non per questo la Russia era divenuta una monarchia costituzionale. Unicamente l'autocrazia si era autolimitata, sebbene non fu mai chiaro, negli anni dal 1906 al 1917, se questa limitazione fosse definitiva o revocabile a discrezione del sovrano.\nPietro I cambi\u00f2 il suo titolo da Zar a \"Imperatore di tutte le Russie\" nel 1721. Anche se i successori mantennero il titolo imperiale, l'autocrate fu comunemente noto come zar o zarina fino alla caduta dell'Impero a seguito della Rivoluzione di febbraio del 1917.\nFino al 1905 il potere dell'imperatore era limitato da due sole condizioni: l'appartenenza alla Chiesa ortodossa russa e l'obbedienza alle leggi di successione stabilite da Paolo I (le cosiddette leggi paoline).\nNell'ottobre del 1905 la situazione cambi\u00f2: Nicola II con la firma del \"Manifesto di ottobre\" (o Manifesto imperiale) autolimit\u00f2 il proprio potere legislativo, decretando che nessuna legge sarebbe entrata in vigore senza l'approvazione del Consiglio dell'Impero e della Duma dell'Impero.\nGrazie alle leggi del 1906 lo Zar rimase comunque l'unica fonte del potere esecutivo, anche se un Consiglio dei ministri lo avrebbe assistito nell'amministrazione, mantenne il potere assoluto sulla politica estera e di difesa, oltre che il diritto esclusivo di introdurre modifiche costituzionali. L'imperatore poteva anche emanare decreti d'emergenza (che la Duma avrebbe dovuto successivamente approvare) quando l'assemblea non era in sessione.\nIl Consiglio dell'impero: la camera alta.\nIl Consiglio dell'Impero aveva funzioni legislative della camera alta associato alla Duma che invece rappresentava la camera bassa.\nVeniva convocato ogni anno per decreto imperiale e secondo la legge organica del 7 maggio 1906 era composto da membri nominati dall'Imperatore e da 98 membri eletti nel seguente modo:\nI membri nominati dall'Imperatore non dovevano eccedere di numero quelli eletti. Questi ultimi dovevano avere almeno quarant'anni e rimanevano in carica per nove anni e rieletti per un terzo ogni 3 anni per ciascuna delle categorie. Ai componenti spettavano 25 rubli (nel 1912) di indennit\u00e0 per ogni giorno di sessione del Consiglio.\nI dipartimenti.\nNell'ambito della Camera alta era il Senato (\"Pravitel'stvuju\u0161\u010dij senat\", cio\u00e8 senato dirigente o governante), fondato in origine da Pietro I. Era formato da membri nominati dall'imperatore. Le sue funzioni, che non riguardavano il potere legislativo, erano estremamente varie ed erano svolte dai differenti dipartimenti in cui era diviso.\nIl Primo dipartimento si occupava dei crimini e dei delitti commessi dai membri del Consiglio dell'Impero e della Duma, dai ministri e dalle alte cariche dello Stato nell'esercizio delle loro funzioni, e di questioni di diritto amministrativo. Il Secondo dipartimento si occupava di questioni finanziarie, ferrovie, eccetera.\nLa Duma: la camera bassa.\nLa Duma dell'Impero formava la camera bassa del parlamento. Si componeva, cos\u00ec come previsto dalla legge organica del 5 marzo 1906 e dalle leggi elettorali del 19 agosto e 24 dicembre 1905 e del 16 giugno 1907 di 442 membri eletti per 5 anni da un suffragio indiretto nei governatorati e nelle citt\u00e0 principali. Per essere eletto ed eleggibile bisognava avere almeno 25 anni di et\u00e0, non far parte delle forze armate e non esercitare funzioni retribuite dallo Stato (fatta eccezione per i ministri). Ai membri della Duma spettava un'indennit\u00e0 di 10 rubli (nel 1912) per ogni giorno di sessione.\nIl sistema elettorale.\nIl sistema elettorale era abbastanza complicato, elaborato per garantire, da un lato una rappresentanza maggiore alle classi di proprietari terrieri e, dall'altro, la preponderanza dei russi sugli altri popoli dell'Impero. Ogni gubernija (governatorato), eccetto quelli dell'Asia centrale, eleggeva un certo numero di deputati fissato caso per caso in modo da dare maggior peso all'elemento russo. Alcune grandi citt\u00e0 eleggevano deputati supplementari.\nIn ogni governatorato (o provincia) i deputati della Duma venivano eletti da collegi elettorali, i cui membri erano a loro volta eletti, come i membri degli \"zemstvo\", da assemblee delle tre curie (o classi): proprietari terrieri, abitanti delle citt\u00e0 e contadini. Nelle assemblee della prima curia, i proprietari maggiori sedevano direttamente, i proprietari minori erano rappresentati da delegati. Gli abitanti delle citt\u00e0 votavano nelle loro assemblee divisi in due categorie, a seconda della ricchezza sottoposta a tassazione. Anche qui il sistema avvantaggiava la parte pi\u00f9 ricca della popolazione. Le assemblee di contadini erano elette dagli elettori di \"volost\". Gli operai votavano separatamente dalle tre classi: ogni complesso industriale che impegnava almeno cinquanta dipendenti eleggeva uno o pi\u00f9 delegati, che entravano a far parte del collegio elettorale, formando una curia separata.\nNel collegio il voto a scrutinio segreto era maggioritario; e poich\u00e9 con questo sistema la maggioranza dei votanti era formata da elementi conservatori (i latifondisti e i delegati urbani avevano la maggioranza degli elettori), gli elementi progressisti\u00a0\u2013 anche se fossero stati predominanti nel paese\u00a0\u2013 non avevano molta possibilit\u00e0 di rappresentanza, eccetto per la disposizione che un membro almeno di ogni governatorato doveva provenire da ciascuna delle classi rappresentate nel collegio. Stando cos\u00ec le cose, anche se un minimo fisso dei delegati agricoli doveva essere eletto, era molto probabile che non rappresentassero affatto l'opinione dei contadini.\nIl Consiglio dei ministri.\nNel 1905 fu istituito il Consiglio dei ministri (\"Komitet Ministrov\") per assistere lo Zar nelle funzioni di amministrazione dello Stato. Lo componevano tutti i ministri e i capi delle principali amministrazioni e, per la prima volta nella storia russa, era presieduto da un primo ministro. I ministri erano i seguenti:\nIl Santo Sinodo.\nIl Santo Sinodo (fondato da Pietro I nel 1721) era il supremo organo di governo della Chiesa ortodossa russa. Era presieduto da un rappresentante dell'imperatore e comprendeva i tre metropoliti di Mosca, San Pietroburgo e Kiev, l'esarca della Georgia e un certo numero di altri ecclesiastici, scelti a rotazione tra i vescovi ortodossi dell'Impero.\nAmministrazione provinciale.\nPer l'amministrazione provinciale, a partire dal 1914, la Russia fu divisa in 81 governatorati (\"gubernija\"), in 20 regioni (\"oblast\"') e un distretto (okrug). I territori sottoposti a vassallaggio e i protettorati dell'Impero Russo includevano i territori di Bukhara, di Khiva e, dopo il 1914, di Tuva. Di questi, 11 governatorati, 17 regioni e un distretto (Sachalin) appartenevano alla Russia asiatica. Per il resto 8 governatorati erano nel Granducato di Finlandia e 10 nel Granducato di Varsavia. La Russia europea abbracciava cos\u00ec 59 governatorati e una regione (quella del Don). La regione del Don era sotto la giurisdizione diretta del Ministero della Guerra; le altre regioni avevano ognuna un governatore e un vicegovernatore, con quest'ultimo che presiedeva il consiglio amministrativo. Inoltre vi erano governatori generali, generalmente competenti su diversi governatorati e muniti di poteri molto vasti che di solito includevano il comando delle truppe entro i limiti della loro giurisdizione. Nel 1906 c'erano governatori generali in Finlandia, a Varsavia, Vilnius, Kiev, Mosca e Riga. Le citt\u00e0 pi\u00f9 grandi (San Pietroburgo, Mosca, Odessa, Sebastopoli, Ker\u010d', Nikolaev, Rostov) avevano un sistema amministrativo proprio, indipendente dai governatorati; in questi il capo della polizia fungeva da governatore.\nSistema giudiziario.\nIl sistema giudiziario dell'Impero russo venne introdotto solo nel XIX secolo dallo \"zar emancipatore\" Alessandro II con lo statuto del 20 novembre 1864 (\"Sudebny Ustav\"). Questo sistema, basato in parte su quello inglese e in parte su quello francese, venne costituito sulla base di alcuni principi guida: la separazione tra potere giudiziario e funzioni amministrative; l'indipendenza dei giudici e dei tribunali; l'apertura al pubblico dei processi; la procedura oral e l'eguaglianza di tutte le classi di fronte alla legge. Venne inoltre introdotto l'elemento democratico della giuria e addirittura l'elettivit\u00e0 dei giudici. L'istituzione di un sistema giudiziario basato su questi principi rappresent\u00f2 una vera e propria novit\u00e0 per lo stato russo il quale, ponendo sotto tali principi e ponendo l'amministrazione della giustizia al di fuori della sfera del potere esecutivo, cess\u00f2 di essere vessato dal dispotismo. Nel 1889 Alessandro III abol\u00ec l'elezione dei giudici di pace, ad eccezione delle citt\u00e0 pi\u00f9 grandi ed in alcune parti dell'impero, restringendo di molto il ruolo della giuria nei processi. Nel 1909 la Duma restaur\u00f2 i giudici e le giurie alle loro funzioni originarie.\nIl sistema legislativo del 1864 si basava sulla presenza di tre ordini separati di tribunali, ciascuno con una propria funzione: il primo, basato sul modello inglese, prevedeva che i giudici di pace si occupassero delle cause minori, di natura civile o penale; il secondo, sul modello francese, prevedeva il passaggio delle cause in tribunali ordinari con giudici agenti con o senza una giuria, per giudicare i casi pi\u00f9 importanti. La corte di suprema cassazione era rappresentata dal senato nazionale.\nInfrastrutture.\nFerrovie.\nLa pianificazione della costruzione di una rete ferroviaria in Russia ebbe inizio dopo il 1860 con l'idea di migliorare ulteriormente l'economia, la cultura e la vita quotidiana in Russia. Le autorit\u00e0 centrali e l'\u00e9lite imperiale presero la decisione fondamentale di propendere per la costruzione della prima rete ferroviaria russa, ma le autorit\u00e0 locali furono poi quelle a dover fisicamente provvedere a collegamenti ferroviari. Nobili locali, mercanti e imprenditori iniziarono ad immaginare un futuro fatto non pi\u00f9 solo di \"localit\u00e0\" ma anche di \"impero\", con l'intento di promuovere i loro interessi regionali e di interconnetterli col resto dello stato, comprendendo nel contempo quanto fosse importante un nuovo mezzo di trasporto di merci e persone per l'economia nazionale.\nL'esercito russo costru\u00ec due principali linee ferroviarie in Asia Centrale durante gli anni '80 dell'Ottocento. La ferrovia transcaucasica connetteva la citt\u00e0 di Batum sul Mar Nero ed il centro petrolifero di Baku sul Mar Caspio. La Ferrovia Transcaspica iniziava invece a Krasnovodsk sul Mar Caspio e raggiungeva Bukhara, Samarkand e Tashkent. Entrambe le linee servivano ai bisogni commerciali e strategici dell'impero e facilitarono lo spostamento delle persone e la migrazione interna allo stato.\nReligione.\nLa religione di stato dell'Impero russo era il cristianesimo ortodosso. Allo zar non era concessa di professare alcuna altra religione che non fosse quella ortodossa (art. 62 delle Leggi fondamentali del 1906) ed otteneva il titolo e l'incarico di \u2033Supremo Difensore e Guardiano dei dogmi della Fede predominante e Guardiano della purezza della Fede di tutti gli ordini della Santa Chiesa\u2033 (art. 64 \"ex supra\"). Pur disponendo di tali poteri, ad ogni modo, lo zar non poteva intervenire in questioni dogmatiche o negli insegnamenti della chiesa ortodossa. La principale autorit\u00e0 ecclesiastica della chiesa ortodossa russa che estendeva la sua giurisdizione su tutti i territori dell'Impero, era il Santo Sinodo, a cui capo vi era un ministro da cui \"de facto\" dipendevano tutte le questioni ecclesiastiche. Tutte le religioni potevano essere liberamente professate, ad eccezione dell'ebraismo e di alcune sette minori. Secondo i dati raccolti nel censimento del 1897, la popolazione russa divisa per confessioni religiose era la seguente:\nI capi ecclesiastici della religione ortodossa russa erano i tre metropoliti (di San Pietroburgo, di Mosca e di Kiev), i quattordici arcivescovi ed i cinquanta vescovi dell'impero. Il clero parrocchiale aveva la possibilit\u00e0 di sposarsi, ma se rimaneva vedovo non poteva risposarsi; tale regola si applica tutt'oggi.\nEsercito.\nL'esercito dell'impero era costituito dall'Esercito imperiale russo (Russkaja imperatorskaja armija), dalla Marina imperiale russa (Voenno-morskoj flot) e dall'Aeronautica militare imperiale (Imperatorskij voenno-vozdu\u0161nyj flot). La sconfitta nella Guerra di Crimea indusse lo zar Alessandro II di Russia a emanare delle riforme in ambito militare. Ma le forze russe rimasero indietro rispetto agli eserciti francese, britannico e tedesco.\nDimostr\u00f2 incompetenza e inefficienza dovuta all'arretratezza economica e tecnologica emersa durante la Prima guerra mondiale e nel 1917 fu uno dei focolai della Rivoluzione russa per via delle continue sconfitte militari e della mancanza di rifornimenti al fronte. La Rivoluzione di febbraio e le accanite lotte nei vertici militari lo portarono alla sua dissoluzione.\nSociet\u00e0.\nLa struttura sociale della Russia fu prevalentemente rurale composta per la maggior parte da contadini, infatti nel 1913 l'80% della popolazione era formata da contadini (oltre 88 milioni). Nel XIX secolo l'impero fu caratterizzato da una crisi sistematica, che colp\u00ec gli operai e i contadini e culmin\u00f2 con la rivoluzione del 1905, poi con la deposizione dello zar e infine con la guerra civile russa. Una ricerca di studiosi russi ha contestato questa affermazione. Lo storico Mironov ha valutato gli effetti delle riforme del XIX secolo, soprattutto in termini di produzione agricola, aspettativa di vita e tassazione dei contadini. Ha sostenuto che vennero applicati miglioramenti al benessere sociale che diminu\u00ec per la maggior parte del XVIII secolo, ma aument\u00f2 lentamente dalla fine del XVIII secolo all'inizio del XX secolo.\nIl popolo comprendeva la nobilt\u00e0 (0,6%), il clero (0,1%), i mercanti (9,3%), i cosacchi (6,1%) e i contadini, che ne costituivano oltre l'81%. I tatari, i baschiri, la Siberia e l'Asia centrale vennero inseriti nella categoria dei popoli non slavi (\"inorodcy\").\nServit\u00f9.\nLa servit\u00f9 comparve in Russia nel XVII secolo in seguito a una legge del 1649 e venne abolita solo nel 1861.\nI domestici e i servi vennero liberati ed ebbero le loro case e i loro terreni coltivabili. Questi beni non vennero affidati ai chutor, piccole fattorie di propriet\u00e0 individuale, ma alle ob\u0161\u010dina, nelle quali la terra era condivisa tra i contadini, che dovevano effettuare un pagamento con l'aiuto dell'Impero lavorando per s\u00e9; una volta effettuato i contadini erano liberi dagli obblighi dei loro ex-padroni, anche se rimborsarono per 49 anni il 6% dei loro interessi, considerati delle compensazioni per via della mancanza di manodopera. Molti proprietari riuscirono a ridurre il salario dei contadini e quasi sempre li privarono dei pascoli, indispensabili per mantenere le loro famiglie, obbligandoli ad affittare le terre degli ex-padroni.\nContadini.\nVivevano in decine di migliaia di piccoli villaggi in un sistema quasi esclusivamente patriarcale. Centinaia di migliaia di persone si trasferirono in citt\u00e0 per lavorare nelle fabbriche, ma spesso mantennero contatti con i loro villaggi. Alcuni erano servi emancipati nella seconda met\u00e0 del XIX secolo.\nDopo la riforma emancipativa del 1861, un quarto dei contadini ricevette terre coltivabili di soli 2,9 acri (12.000 m\u00b2), per cui la terra doveva essere affittata dai proprietari; le dimensioni dei campi necessari per la sussistenza di una famiglia erano stimate tra 28 e 42 acri (170.000 m\u00b2). Il valore del rimborso e delle tasse sulla terra spesso andava dal 185 al 275% del consueto valore locativo dei beni, per non parlare delle tasse per il reclutamento, la chiesa, le strade, l'amministrazione locale e cos\u00ec via, pagate principalmente dai contadini. Le terre incoltivate aumentarono ogni anno; un quinto degli abitanti lasci\u00f2 le proprie case e il bestiame scomparve. Ogni anno pi\u00f9 della met\u00e0 degli uomini (tre quarti degli uomini e un terzo delle donne) lasciava le proprie case vagando per la Russia in cerca di lavoro. Nella regione della Terra Nera la situazione era pessima. Molti contadini ebbero \"assegnazioni gratuite\", che erano circa un ottavo di quelle normali. A Cherson erano solamente di 0,90 acri (3.600 m\u00b2) e per quelle da 2,9 a 5,8 acri (23.000 m\u00b2) i contadini pagavano da 5 a 10 rubli come rimborso. I contadini stavano meglio, ma nelle steppe la situazione era pi\u00f9 promettente. In Ucraina, dove erano presenti i chutor, la situazione fu simile a quella di Cherson, a causa delle elevate tasse di rimborso. Nei governatorati occidentali, dove la terra venne distribuita meglio e i beni aumentarono dopo la rivolta di gennaio, la situazione era migliore. Infine, nei governatorati baltici quasi tutta la terra apparteneva ai tedeschi del Baltico, che la coltivavano loro o in piccole fattorie, talvolta con lavoratori assunti. Solo un quarto dei contadini erano agricoltori; i rimanenti erano operai.\nProprietari.\nAnche la situazione dei proprietari si rivel\u00f2 precaria. Abituati al lavoro servile, non riuscirono ad adattarsi alle nuove condizioni venutesi a creare. I milioni di rubli di riscatto ricevuti dal governo furono spesi senza che fossero apportati miglioramenti agricoli a lungo termine. I terreni coltivabili furono venduti e gli unici proprietari benestanti furono quelli che esigevano affitti senza i quali i contadini non potevano vivere. Dal 1861 al 1892 il terreno di propriet\u00e0 della nobilt\u00e0 diminu\u00ec del 30%, da 210.000.000 a 150.000.000 acri (610.000 m\u00b2); successivamente 2.119.500 acri (8.577 m\u00b2) vennero venduti; da allora le vendite ebbero un ritmo accelerato e nel 1903 quasi 2.000.000 acri (8.000 m\u00b2) vennero venduti. Dall'altra parte, dal 1861, e pi\u00f9 in particolare dal 1882, quando venne fondata la Peasant Land Bank per favorire i contadini desiderosi di acquistare nuovi terreni, vennero acquistati tra il 1883 e il 1904 circa 19.500.000 acri (78.900 m\u00b2) di terra coltivabile dagli ex padroni. Questo avvantaggi\u00f2 solamente una piccolissima parte della popolazione; l'impoverimento generale e la primitiva istituzione dell'ob\u0161\u010dina non favorirono affatto i chutor. Nel novembre 1906, tuttavia, Nicola II emise un decreto provvisorio che consent\u00ec ai contadini di diventare titolari di assegnazioni fatte al momento dell'emancipazione con tutte le quote di riscatto annullate. Questa misura, che venne approvata dalla Duma il 21 dicembre 1908, doveva avere effetti di vasta portata sull'economia russa. Tredici anni prima il governo si sforz\u00f2 di garantire una maggiore permanenza del possesso prevedendo che dovessero trascorrere almeno dodici anni tra due ridistribuzioni della terra appartenente a un'ob\u0161\u010dina a coloro che avevano il diritto di condividerla. L'Atto del novembre 1906 prevedeva che i campi aperti detenuti da ciascun contadino dovevano appartenere a un'unica azienda; quest'idea venne presto accantonata, perch\u00e9 poteva essere realizzata solo gradualmente.\nMedia e libert\u00e0 d'espressione.\nLa censura ebbe una larga presenza fino al regno di Alessandro II, ma non venne mai eliminata completamente. I giornali erano fortemente limitati in ci\u00f2 che potevano pubblicare, poich\u00e9 gli intellettuali favorivano le riviste letterarie. F\u00ebdor Dostoevskij, per esempio, ridicolizz\u00f2 i giornali di San Pietroburgo, \"Golos\" e \"Peterburgskii Listok\", accusandoli di pubblicare notizie false e distrarre i lettori dalle gravi preoccupazioni sociali della Russia attraverso la l'ossessione per lo spettacolo e la cultura popolare europea.\nIstruzione.\nGli standard educativi erano molto bassi nell'Impero. Nel 1800 il livello di alfabetizzazione tra i contadini variava dall'1 al 12% e per gli uomini in citt\u00e0 dal 20 al 25%. I tassi erano pi\u00f9 alti per i nobili (84-87%), i mercanti (75-84%), seguiti dai lavoratori e i contadini. I servi erano i meno istruiti. Le donne erano sempre molto meno istruite rispetto agli uomini. Al contrario, nell'Europa occidentale, in citt\u00e0 il livello di alfabetizzazione fu di almeno il 50%. Gli ortodossi non vedevano di buon occhio l'istruzione: non avevano alcun bisogno religioso per l'alfabetizzazione. I contadini non erano alfabetizzati e coloro che lo erano come artigiani, uomini d'affari e professionisti erano in numero limitato, al 1851 solo l'8% dei russi viveva in citt\u00e0.\nDopo l'avvento al trono nel 1801 di Alessandro I molte riforme furono promesse, ma poche ne furono realizzate prima del 1820, allorch\u00e9 l'attenzione venne rivolta alla politica estera e alla religione e vennero ignorati i problemi interni. A differenza dell'Occidente l'apparato burocratico fu molto piccolo, composto solamente da circa 17.000 funzionari pubblici, la maggior parte dei quali viveva a Mosca o a San Pietroburgo. La modernizzazione del governo richiedeva una burocrazia pi\u00f9 grande, ma a sua volta era necessario un sistema educativo in grado di fornire una formazione adeguata, ma la Russia non lo possedeva e per l'educazione universitaria i giovani andavano nell'Europa occidentale. L'esercito e la chiesa avevano i loro programmi di formazione, strettamente concentrati sui loro bisogni. La riforma pi\u00f9 importante in questo campo fu l'istituire un sistema nazionale di educazione. Il Ministero della Pubblica Istruzione venne istituito nel 1802 e il paese venne diviso in sei regioni educative. Il piano a lungo termine istituiva un'universit\u00e0 in ogni regione, una scuola secondaria in ogni grande citt\u00e0, scuole elementari aggiornate e una parrocchiale ogni due parrocchie. Nel 1825 il governo gestiva 6 universit\u00e0, 48 scuole secondarie e 337 scuole elementari rinnovate, in totale vennero messe a disposizione per gli studenti 391 scuole statali. Insegnanti altamente qualificati arrivarono dall'esilio in Francia, da dove fuggirono a causa della rivoluzione. I gesuiti in esilio istituirono collegi d'\u00e9lite fino a quando il loro ordine venne espulso nel 1815. Furono istituite universit\u00e0 sul modello tedesco a Kazan', Charkiv, San Pietroburgo, Vilnius e Tartu, allo stesso tempo l'Universit\u00e0 imperiale di Mosca venne ampliata. L'istruzione superiore era affidata a un'\u00e9lite molto piccola, con poche centinaia di studenti nelle universit\u00e0 entro il 1825 e 5.500 scolari nelle scuole secondarie. Le scuole erano riservate ai maschi. La maggior parte delle famiglie ricche assumeva tutor privati.\nNicola I fu un reazionario che voleva neutralizzare le idee straniere, in particolar modo quelle che definiva \"pseudo-conoscenza\". Tuttavia il ministro della pubblica istruzione, Sergej Sem\u00ebnovi\u010d Uvarov fu in grado di garantire maggiore libert\u00e0 accademica per la facolt\u00e0 universitarie, prese di mira dai funzionari della chiesa. Alz\u00f2 gli standard accademici, miglior\u00f2 le universit\u00e0 e apr\u00ec le porte di ammissione che divennero pi\u00f9 ampie. Lo zar toller\u00f2 i suoi risultati fino al 1848, da quel momento li annull\u00f2. Fino alla fine del XIX secolo, il governo continu\u00f2 a concentrarsi sulle universit\u00e0 ignorando le scuole elementari e secondarie. Nel 1900 c'erano 17.000 universitari e oltre 30.000 iscritti in istituti tecnici specializzati. Gli studenti erano molto numerosi a Mosca e San Pietroburgo come forza politica in prima linea nelle manifestazioni e nei disordini. La maggior parte delle universit\u00e0 utilizzava il russo, le restanti usavano altre lingue ma subivano la russificazione."}
{"id": "383901", "revid": "599", "url": "https://it.wikipedia.org/wiki?curid=383901", "title": "Michele de Franchis", "text": ""}
{"id": "383903", "revid": "289247", "url": "https://it.wikipedia.org/wiki?curid=383903", "title": "Atletica alle Olimpiadi 1900", "text": ""}
{"id": "383904", "revid": "289247", "url": "https://it.wikipedia.org/wiki?curid=383904", "title": "Atletica alle Olimpiadi 1904", "text": ""}
{"id": "383905", "revid": "289247", "url": "https://it.wikipedia.org/wiki?curid=383905", "title": "Atletica alle Olimpiadi 1908", "text": ""}
{"id": "383906", "revid": "1149807", "url": "https://it.wikipedia.org/wiki?curid=383906", "title": "Downside Up", "text": "Downside Up \u00e8 un cofanetto di B-side del gruppo musicale britannico Siouxsie and the Banshees, pubblicato il 29 novembre 2004.\nIl disco.\nOltre a tutte le b-side dei singoli dal 1978 al 1995, la ricca selezione comprende anche il raro EP \"The Thorn\" (1984), che comprendeva riarrangiamenti per orchestra di quattro delle pi\u00f9 vecchie canzoni dei Banshees. La maggior parte delle canzoni (solo presenti in questi CD), erano dei classici del repertorio live della band come \"Pulled to Bits\", \"Eve White Eve Black\", \"Red Over White\", \"I Promise\", \"Something Blue\" e \"B-Side Ourselves\". Il box set \u00e8 stato anche distribuito su iTunes.\nAccoglienza.\nIl box-set compilation di quattro cd ha ricevuto il plauso della critica alla sua uscita. Il Times ha scritto nella sua recensione di \"Downside Up\": \"Le b-side includono la scontrosa \"Drop Dead/Celebration\", la minacciosa \"Eve White/Eve Black\" e lo spezzettato funk industriale di \"Tattoo\"\". Il critico ha anche valutato la band come una delle pi\u00f9 audaci e senza compromessi avventure musicali dell'era post-punk\". Stylus ha detto: \"\u00c8 una miscela meravigliosamente eclettica di insegnamenti di avanguardia punk (\"Voices (on the Air)\", \"Eve White/Eve Black)\", Creature tribali di rituale percussionistico (\"Sunless\"), maestosa bellezza (\"Something Blue\", \"Shooting Sun\", \"Return\"), sperimentazioni divertenti (\"Slap Dash Snap\", \"(There's a) Planet in My Kitchen\"), divertimento linguistico (\"Mittageisen\", \"Il est n\u00e9, le divin enfant\", \"El D\u00eda de los Muertos\") e, evviva, pezzi scherzosamente 'dark' (\"Something Wicked (This Way Comes)\", \"Are You Still Dying, Darling?\")\". \nSuccessivamente, nel 2009, il New Musical Express ha scritto: \"manna dal cielo per tutti i maniaci di Siouxsie and the Banshees, \"Downside Up\" \u00e8 un cofanetto di quattro cd di b-side della band e materiale bonus, tra cui l'affascinante \"Tattoo\" e \"Eve White/Eve Black\"\".\nLascito.\nAlcune canzoni di questo cofanetto sono state poi riprese o elogiate da altri artisti. \nTracce.\nTesti e musiche di Siouxsie and the Banshees, tranne ove indicato."}
{"id": "383907", "revid": "289247", "url": "https://it.wikipedia.org/wiki?curid=383907", "title": "Atletica alle Olimpiadi 1912", "text": ""}
{"id": "383908", "revid": "289247", "url": "https://it.wikipedia.org/wiki?curid=383908", "title": "Atletica alle Olimpiadi 1920", "text": ""}
{"id": "383909", "revid": "289247", "url": "https://it.wikipedia.org/wiki?curid=383909", "title": "Atletica alle Olimpiadi 1924", "text": ""}
{"id": "383910", "revid": "9498", "url": "https://it.wikipedia.org/wiki?curid=383910", "title": "Si vis pacem para bellum", "text": ""}
{"id": "383912", "revid": "2048388", "url": "https://it.wikipedia.org/wiki?curid=383912", "title": "Atletica leggera ai Giochi della III Olimpiade", "text": "Ai Giochi della III Olimpiade di Saint Louis 1904 sono stati assegnati 25 titoli in gare di atletica leggera.\nPartecipazione.\nSaint Louis si trova a 1.500\u00a0km dalla costa orientale degli Stati Uniti. Ci\u00f2 significa che un atleta europeo deve effettuare due lunghi viaggi per raggiungerla: il primo in mare (di quattro settimane) fino a New York e il secondo via terra con il treno. Il viaggio verso la capitale del Missouri era estremamente dispendioso. Per questo motivo la partecipazione straniera fu ridottissima. Furono iscritti una manciata di atleti dall'Impero austro-ungarico, dalla Francia, dalla Grecia e da sei altre nazioni. Non partecip\u00f2 nessun atleta n\u00e9 dalla Gran Bretagna (John Daly era irlandese) n\u00e9 dalla Svezia, due Paesi di profonde tradizioni sportive. Nell'atletica leggera i Giochi di Saint Louis videro la partecipazione pi\u00f9 ridotta della storia olimpica. Vi furono gare con soli 6 iscritti (salto in alto, disco, martello e martello con maniglia corta) e altre con cinque (200 metri ostacoli e salto in alto da fermo). Il minimo furono i quattro iscritti alle seguenti competizioni: 400 metri ostacoli, salto in lungo da fermo e salto triplo da fermo.\nGli atleti di casa vinsero ventitr\u00e9 delle venticinque prove in programma. Fecero eccezione solamente il lancio del martello con maniglia e l'all around (l'antesignano del decathlon). \nLe gare di atletica furono in sostanza un campionato nazionale \u201callargato\u201d (anche se le gare non assegnarono i titoli nazionali: il campionato nazionale si tenne il 4 giugno, sempre a Saint Louis). Le universit\u00e0 statunitensi schierarono i loro migliori atleti. Va ricordato che la partecipazione era libera, ossia gli atleti non rappresentavano la nazione ma l'ateneo, o il club, di appartenenza e ne indossavano la divisa ufficiale. I due club dominatori furono New York e Chicago.\nIl punto tecnico.\nAi Giochi di Saint Louis vennero stabiliti 10 nuovi record olimpici, nelle seguenti specialit\u00e0: 400 metri, 800 metri, 1500 metri, 200 ostacoli, Asta, Lungo, Lungo da fermo, Peso, Disco e Martello. Il primato sui 60 m piani fu eguagliato. Non esistono ancora le liste dei record del mondo, poich\u00e9 non \u00e8 ancora stata fondata una federazione internazionale. Bisogner\u00e0 aspettare il 1912.\nA differenza degli organizzatori dell'edizione precedente disputatasi in Francia, gli americani non inserirono nel calendario agonistico la giornata di domenica. Il 29 agosto, primo giorno di gare, era un luned\u00ec; il 3 settembre, la giornata conclusiva, era un sabato.\nLa gara dei 200 metri piani si corse in rettilineo (com'era d'uso negli Stati Uniti), quindi il tempo non fu confrontabile con le precedenti edizioni. Nei 400 metri ostacoli la gara fu irregolare, dato che gli ostacoli erano alti solo 76,2\u00a0cm, invece dei 92 previsti dal regolamento. Il vincitore abbatt\u00e9 anche un ostacolo, il che rese la sua prestazione non omologabile in ogni caso.\nQuattro atleti vinsero tre ori a testa: Archie Hahn (60, 100 e 200 metri), Harry Hillman (200 ostacoli, 400 ostacoli e 400 piani), James Lightbody (800 m, 1500 m e siepi) e Ray Ewry (i tre salti da fermo). Furono i pi\u00f9 medagliati dei Giochi.\nMyer Prinstein vince salto in lungo e salto triplo. Rimane l'unico atleta del XX secolo ad aver realizzato la doppietta olimpica nei salti in orizzontale.\nNell'atletica leggera, come negli altri sport, a Saint Louis i primi tre classificati furono premiati rispettivamente con una medaglia d'oro, d'argento e di bronzo. Fu la prima volta in assoluto ai Giochi.\nPer la prima volta i risultati vennero comunicati al pubblico da un annunciatore a mezzo di un amplificatore. Altra nota positiva: la grande affluenza di pubblico. In alcune giornate le gare di atletica attirarono sugli spalti dello stadio diecimila spettatori.\nRisultati delle gare.\n\"Ai Giochi olimpici dal 1896 fino al 1912, i tempi delle corse erano cronometrati al quinto di secondo. Per comodit\u00e0 del lettore, qui sono riportati in decimi.\""}
{"id": "383915", "revid": "64169", "url": "https://it.wikipedia.org/wiki?curid=383915", "title": "Cartografia nautica", "text": "La cartografia nautica \u00e8 l'insieme di conoscenze scientifiche, tecniche e artistiche finalizzate alla rappresentazione simbolica, ma veritiera di informazioni geografiche di supporto alla navigazione, su supporti piani (carte nautiche) o sferici (globi).\nStoria della cartografia nautica.\nL'assenza di cartografia prima del 1200.\nL'assenza di documenti nautici dei secoli prima del 1200 ha creato molte perplessit\u00e0 agli studiosi sul fatto che i popoli conquistatori, come i Fenici, i Greci e i Romani, possano non aver avvertito l'esigenza di una cartografia nautica.\nUna tesi sviluppatasi negli ultimi anni prende in considerazione sia le perdite dovute ad alcuni naufragi e al materiale scrittorio deperibile, sia l'ipotesi che i navigatori di quell'epoca costruissero carte nautiche nel corso della navigazione, ma non le ritenessero meritevoli di essere conservate.\nL'epoca delle Repubbliche marinare.\nL'Italia, per la sua posizione centrale all'interno del bacino del Mediterraneo, \u00e8 stata terra d'origine di questa disciplina, attestata a partire dal tardo Medioevo. L'epoca delle Repubbliche marinare, in particolare, fu un periodo fiorente per la cartografia nautica: la pi\u00f9 antica carta giunta sino a noi, la Carta pisana, \u00e8 stata redatta a Pisa, Genova o Venezia, mentre le carte nautiche del XIV e del XV secolo a noi pervenute appartengono tutte alle scuole di Genova, di Venezia e di Ancona.\nDel periodo intercorso tra il XIII e il XV secolo sono sopravvissute circa 180 carte nautiche, in gran parte di produzione italiana, anche se non si hanno elementi per poterne verosimilmente ipotizzare la produzione effettiva, se non la loro menzione su inventari o atti notarili.\nLa Carta pisana.\nLa pi\u00f9 antica carta nautica giunta ai giorni nostri \u00e8 la \"Carta pisana\", anonima e non datata, ma attribuita alla met\u00e0 del XIII secolo da Raimondo Bacchisio Motzo, che stabil\u00ec anche l'interdipendenza tra questa carta ed il precedente \"Compasso da navegare\". La carta fu cos\u00ec chiamata perch\u00e9 originariamente rinvenuta a Pisa, anche se poi conflu\u00ec nella Biblioth\u00e8que nationale de France di Parigi. Non si sa con precisione il luogo ove fu prodotta, ma gli studiosi pensano che comunque provenga da una delle repubbliche marinare.\nDisegnata con grande precisione, la carta, disorientata verso est, rappresenta il Mar Mediterraneo e vi \u00e8 compreso il Mar Nero. Il Mediterraneo invece risulta fitto di toponimi perpendicolari alla costa, alcuni in nero ed altri, probabilmente i pi\u00f9 importanti per l'epoca, in rosso.\nLa costa sull'Oceano Atlantico oltre Gibilterra risulta schematica e il sud dell'Inghilterra appena riconoscibile. Nel collo della pergamena \u00e8 disegnata una scala delle distanze. Il disegno contiene inoltre un fitto reticolo di \"rombi\" che si intersecano a partire da punti d'intersezione regolarmente distribuiti, formanti due circonferenze tangenti, l'una nel bacino occidentale e l'altra in quello orientale.\nScuola cartografica di Genova.\nA Genova la Repubblica retribuiva i cartografi per trattenerli ed evitare di istruire allievi alla loro arte. I cartografi per\u00f2 avevano come caratteristica la mobilit\u00e0 tipica della gente di mare. Pietro Vesconte si spost\u00f2 da Genova a Venezia, come il concittadino Battista Agnese.\nScuola cartografica di Ancona.\nUn'altrettanto importante scuola cartografica si sviluppava ad Ancona, di cui era originario il navigatore cartografo Grazioso Benincasa autore di almeno ventidue opere certe, prodotte nella seconda met\u00e0 del XV secolo. Tra queste la carta del 1492, importante perch\u00e9 basata su ricerche originali e perch\u00e9 testimonia le conoscenze che si avevano nell'anno della scoperta dell'America.\nScuola cartografica di Venezia.\nLa Repubblica di Venezia doveva gestire economicamente e politicamente territori vicini e lontani, tutti affacciati sul mare; per questo motivo si sviluppa nella citt\u00e0 lagunare l'esigenza di produrre carte nautiche, che erano insieme strumento pratico e simbolo di grandezza e potere. Una produzione particolare furono gli \"isolari\", composti da carte di singole isole e di arcipelaghi, a met\u00e0 strada tra portolani e cartografia storico-descrittiva\nLa cartografia nautica dell'Italia meridionale.\nDal XVI secolo anche nel Meridione inizi\u00f2 una produzione di cartografia nautica, principalmente a Napoli e a Messina, che fu centro prolifico fino al XVII secolo, soprattutto per effetto dell'immigrazione di cartografi ebrei e di Maiorca.\nIl Seicento olandese.\nLa concomitanza di favorevoli circostanze sociali e politiche, che favorirono benessere e rinascita culturale dei Paesi Bassi nel XVII secolo, impresse un grande impulso all'attivit\u00e0 tipografica, cos\u00ec come alla geografia e alla cartografia che annoverarono una pluralit\u00e0 di autori le cui incisioni, arricchite di raffigurazioni di carattere mitologico e allegorico, spesso incorniciate da vignette, costituiscono ottimi esempi di arte grafica del periodo.\nTra questi, uno dei rappresentanti di spicco fu senz'altro Petrus Plancius, cartografo ufficiale della Compagnia Olandese delle Indie Orientali e fautore dello sviluppo marittimo e commerciale olandese; a questi cartografi si affiancavano incisori di fama come, ad esempio, Peter van den Keere, cognato di Jodocus Hondius. Peraltro, l'Olanda aveva dato i natali anche a Gerardo Mercatore, che defin\u00ec le raccolte cartografiche con il nome di Atlante, mitologico Titano condannato per l'eternit\u00e0 a sostenere la volta del cielo affinch\u00e9 non cadesse sulla Terra, ma poi raffigurato, per una distorsione della leggenda, con l'intero globo terrestre sulle spalle.\nPer l'intero XVII secolo lo scenario della cartografia olandese fu dominato dalla famiglia di cui fu capostipite Willem Janszoon Blaeu, dapprima apprendista presso il grande astronomo danese Tycho Brahe nell'osservatorio di Hven, poi nel 1596 ideatore di un laboratorio ad Amsterdam, con cui conquist\u00f2 la fama, prima come costruttore di strumenti e di globi terrestri e, poi, come produttore ed editore di cartografia.\nNel 1604 Blaeu pubblic\u00f2 una carta dell'Olanda e l'anno successivo un mappamondo in 18 tavole e una carta della Spagna, mentre nel 1606 realizz\u00f2 un planisfero in proiezione cilindrica e poco dopo carte murali e numerosi atlanti tra cui lo \"Zeespiegel\" (Specchio del mare): una guida in due parti, rivolta alla navigazione nei mari settentrionali d'oriente e d'occidente, poi tradotto anche in inglese e francese, e riedito attorno al 1630 a scala maggiore. Successivamente produsse il \"Licht der Zeevaerdt\" (\"Fiaccola della navigazione\"), comprendente il Mar Mediterraneo: da allora in poi si instaur\u00f2 la consuetudine di dedicare il terzo tomo dei portolani \"in folio\" a quel bacino.\nLa sua fama gli port\u00f2 la nomina a cartografo della Compagnia delle Indie Orientali, l'ente governativo che promuoveva e controllava l'espansione territoriale e mercantile nei paesi orientali. Anche in tale prestigiosa carica gli succedette il figlio Jan, nominato cartografo della Compagnia nel 1633. La Compagnia diede un grande impulso alla cartografia assoldando i migliori cartografi e idrografi del periodo, tanto che verso la met\u00e0 del XVIII secolo la cartografia copriva gi\u00e0 pressoch\u00e9 per intero il globo terrestre.\nLa cartografia moderna tradizionale.\nNel XX secolo, a partire dagli anni '60 la cartografia si \u00e8 sviluppata non pi\u00f9 solo sotto l'esclusiva degli Istituti Idrografici, ma anche attraverso le iniziative di editori privati. In Francia sono state prodotte le carte chiamate Blondel, il cui cartografo Claude Vagnon per primo un\u00ec le carte nautiche ai materiali di stampa diversi dalla semplice carta. Furono infatti prodotte in plastica morbida e presentate piegate in formato A4; il materiale era prodotto dalla Du Pont. In seguito la casa editrice Librerie Maritime et d'Outre Mer (Parigi) ne prosegu\u00ec la pubblicazione. Queste carte erano sempre in formato simile a quello degli Istituti Idrografici di dimensioni di circa 70 x 100\u00a0cm.\nIn Italia, nel 1975 nasce Nauticard, una casa editrice il cui cartografo era l'architetto Franco Spagnuolo, che inizia la propria produzione con le omonime piccole carte nautiche progettate per le barche minori. Interessarono comunque qualsiasi navigante che volesse risolvere il carteggio leggendo le tabelle stampate sul retro perch\u00e9 riportavano un prontuario di tutte le rotte e le distanze possibili da e per ogni porto di ciascuna zona rappresentata. Il formato di 22 x 23\u00a0cm e la stampa su cartoncino plastificato a 4 colori le resero di ampio successo. Il prodotto si evolve nel tempo con la pubblicazione di vere carte nautiche nel formato di 45 x 68\u00a0cm stampate direttamente su plastica PVC. Queste carte erano aggiornate rispetto alle carte ufficiali, con dati e localizzazioni di porti ed approdi utili al diporto ed avevano quale unico difetto quello di essere aggiornate con gli Avvisi ai Naviganti (AA.NN.) dell'Istituto Idrografico della Marina solo ad esaurimento delle scorte di magazzino e sostituzione con la successiva ristampa opportunamente aggiornata. La ristampa avveniva dopo diversi anni e rendeva le carte non sempre sostituibili alla cartografia ufficiale.\nL'Istituto Idrografico della Marina inizia la produzione nel 2006 delle carte nautiche per il diporto, per raggiungere la fascia connessa di naviganti. Derivano dalla cartografia elettronica (ENC) con l'intento di poter produrre pi\u00f9 facilmente una cartografia aggiornata ogni volta che viene prodotta una nuova edizione, derivando i soggetti direttamente dalle citata cartografia elettronica, notoriamente aggiornata in tempo reale. Le carte hanno un formato di 35,5 x 50\u00a0cm (A3) e sono stampate sulla stessa carta delle altre carte ufficiali, opportunamente trattate con una verniciatura post-stampa che le rende resistenti agli agenti atmosferici. Sono edite in fronte-retro come le precedenti Nauticard, con soggetti contigui. La produzione, per\u00f2, si limita alle scale 1:100.000 - 1:30.000 Il sistema trova il suo collo di bottiglia nella necessit\u00e0 di produrre sempre delle scorte di magazzino, per poter evadere le richieste di mercato. Queste carte infatti sono soggette ad immagazzinamento e quindi all'invecchiamento dei dati riportati: le diverse edizioni riportano nel 2014 edizioni che oscillano tra il 2006 ed il 2012.\nNegli anni pi\u00f9 recenti (2011) Nauticard riprende la propria iniziativa editoriale con il nome Navimap con una serie completamente nuova di carte superando il problema dell'aggiornamento. Questa serie di carte \u00e8 nel formato 47,7 x 69,7\u00a0cm e la stampa viene fatta sempre su plastica idrorepellente PVC. Ne \u00e8 sempre cartografo l'architetto Franco Spagnuolo che ha predisposto la nuova serie a buon diritto definibile \"on demand\". Lo scopo perseguito ed ottenuto \u00e8 di ovviare al problema dell'aggiornamento eliminando il magazzino ed aggiornando annualmente gli impianti di stampa al 1\u00ba gennaio di ogni anno. Resta la stampa in fronte-retro definita Double-Face ed \u00e8 introdotta la possibilit\u00e0 di scelta dei soggetti secondo le preferenze personali del navigante.\nLa cartografia elettronica.\nArgomento a parte della cartografia nautica \u00e8 quella definita elettronica, che deriva sempre dalla cartografia ufficiale essendo da questa digitalizzata con software speciali per essere utilizzata da hardware specifici, questo almeno era quanto avveniva inizialmente. Adesso molte informazioni, ad esempio sui fondali, arrivano direttamente in forma digitale, quindi si sono, frequentemente, ribaltate le procedure, si passa dal digitale alla stampa, attuando un aggiornamento delle ENC (vedi sotto) con tempi impensabili precedentemente. Per consentire all'utente di godere di questi vantaggi, il NOAA, da qualche anno, mette in commercio le carte natiche tramite il sistema POD (Print On Demand) garantendo cos\u00ec la stampa sempre aggiornata delle carte nautiche. \nNavionics inizia per prima questa serie di prodotti nel 1984 e si scinde successivamente con la concorrente C-Map che si affianca nella produzione mondiale.\nGli istituti idrografici mondiali hanno definito successivamente uno standard di cartografia elettronica definita con il nome di ENC (Electronic Navigational Charts), utilizzata dagli apparati ECDIS (Electronic Chart Display and Information System) installati a bordo nave. Sulle imbarcazioni minori (anche da diporto) gli apparecchi che utilizzano le ENC sono denominati ECS (Electronic Chart System), ovvero i Chart Plotter o quelli che, impropriamente, sono denominati GPS, che possono essere di tipo marino o, banalmente, gli smartphone provvisti di geo localizzatore, tuttavia le ENC che vengono utilizzate con gli ECS, non essendo conformi alla norme IMO, rimangono un ausilio delle carte ufficiali obbligatorie.\nClassificazione delle carte.\nIn base alla loro scala le carte vengono suddivise in:\nSu tutte le tipologie di carte vengono riportati longitudine e latitudine, in cui la divisione dei primi \u00e8 decimale e non in secondi. Inoltre vengono anche riportate la scala, la rappresentazione, la proiezione, la declinazione magnetica con il relativo anno di riferimento e le linee batimetriche. Sono riportati anche i segnalamenti compatibilmente con la scala, e con una simbologia standard. Non potendo riportare tutti i segnalamenti presenti, per la navigazione \u00e8 necessario affidarsi anche a portolano, elenco dei fari e radioservizi per la navigazione."}
{"id": "383922", "revid": "289247", "url": "https://it.wikipedia.org/wiki?curid=383922", "title": "Atletica leggera alle olimpiadi 1904", "text": ""}
{"id": "383923", "revid": "466539", "url": "https://it.wikipedia.org/wiki?curid=383923", "title": "Commissione Delors", "text": "Con Commissione Delors si indicano le tre commissioni europee presiedute consecutivamente da Jacques Delors tra il 6 gennaio 1985 e il 6 gennaio 1995.\nStoria.\nLe commissioni presiedute da Delors realizzarono alcune riforme molto importanti, che lasciarono un segno profondo sulla storia dell'integrazione europea. In particolare, fu in questo periodo che venne firmato il Trattato di Maastricht e venne istituita l'Unione europea. Inoltre, le commissioni Delors portarono a termine la creazione di un mercato Unico Europeo, riformarono la politica agricola comune, gestirono l'elaborazione dell'Atto unico europeo, gestirono l'ingresso di cinque nuovi stati membri e diedero avvio al processo di creazione dell'euro.\nLe commissioni Delors operarono in un periodo particolarmente delicato della storia europea, segnato dalla fine della guerra fredda e dalla riunificazione tedesca. Le tre commissioni succedutesi tra 1985 e 1995 vengono talvolta ricordate come \"Commissione Delors\" anche grazie all'influenza che il loro presidente esercit\u00f2 sulla loro attivit\u00e0 e sullo sviluppo dell'integrazione europea. Delors \u00e8 stato infatti uno dei presidenti pi\u00f9 carismatici ed incisivi nella storia della commissione europea."}
{"id": "383925", "revid": "300067", "url": "https://it.wikipedia.org/wiki?curid=383925", "title": "Atletica leggera ai Giochi della II Olimpiade", "text": "Ai Giochi della II Olimpiade di Parigi 1900 sono stati assegnati 24 titoli in gare di atletica leggera.\nLa partecipazione.\nCome nell'edizione precedente dei Giochi, non ci sono squadre nazionali. Ciascun atleta rappresenta il proprio club di appartenenza.\nNegli Stati Uniti, dove gli sport atletici, per tradizione, si svolgono a livello universitario, sono gli atenei ad organizzare una spedizione in Europa. Ben otto universit\u00e0 statunitensi allestiscono una squadra olimpica: Yale, Princeton, Columbia, Michigan, Pennsylvania, Syracuse, Chicago e Georgetown. In pi\u00f9, partecipa anche il New York Athletic Club, un club privato. In tutto gli atleti dello squadrone americano sono 55. Tra essi, anche l'irlandese John Flanagan, che gareggia per il New York A. C..\nIl punto tecnico.\nA Parigi fanno il loro esordio alcune specialit\u00e0 fondamentali dell'atletica che gli organizzatori greci non avevano considerato: i 200 metri piani, i 400 metri ostacoli e il lancio del martello. Particolare \u00e8 il caso delle siepi: gli inglesi disputano la gara sulla distanza delle due miglia (3218,7 metri). I francesi inseriscono nel programma due prove: una sui 2.500 metri e una sui 4.000 metri. La distanza dei 3.000 metri verr\u00e0 fissata definitivamente ad Anversa 1920.\nTrovano spazio pure i salti da fermo: Alto, Lungo e Triplo. Anche le gare a squadre e il tiro alla fune fanno il loro esordio a Parigi. Sono tutte specialit\u00e0 praticate solamente nei paesi anglosassoni. Ci\u00f2 dimostra che il CIO si \u00e8 dovuto adeguare alle abitudini degli anglo-americani. Figureranno nel programma fino al decennio successivo.\nAppaiono peraltro alcune specialit\u00e0 che dureranno solamente lo spazio di due edizioni: i 60 metri piani e i 200 metri ostacoli (ripetuti solo a Saint Louis 1904).\nL'idea olimpica, in generale, non si \u00e8 ancora sviluppata, oppure non ha raggiunto la necessaria popolarit\u00e0. Fatto sta che vi sono gare con soli 6 iscritti (2500 metri siepi), altre con cinque (400 metri ostacoli e martello) e una con tre. I tre soli iscritti nel salto in alto da fermo rappresentano il record della minor partecipazione a una gara di atletica in tutta la storia dei Giochi olimpici.\nDisaccordi sull'opportunit\u00e0 di gareggiare di domenica.\nEcco come la stampa americana descrisse i fatti.\nMercoled\u00ec sera (11 luglio) i rappresentanti delle nove squadre USA si incontrarono con gli organizzatori francesi nella sede del Racing Club. Gli americani spiegarono che non avrebbero gareggiato di domenica. Gli organizzatori trovarono una soluzione di compromesso per quanto riguarda i concorsi. Gli atleti non statunitensi avrebbero preso parte alle finali dei salti e dei lanci di domenica. Gli americani avrebbero gareggiato di luned\u00ec. La classifica finale sarebbe stata formata dalle prestazioni ottenute sia domenica che luned\u00ec. Molti americani, fidandosi di questa rassicurazione, non si presentarono al campo di gara nella giornata di domenica. \nSabato pomeriggio si disputarono le qualificazioni di tre specialit\u00e0: Salto in lungo, Getto del peso e Lancio del disco. Le finali erano previste per l'indomani, insieme con Salto in alto e Salto con l'asta (finali dirette). In serata gli organizzatori si riunirono nuovamente (a porte chiuse) e decisero che tutti i concorsi si sarebbero conclusi nella giornata di domenica. La decisione non fu comunicata ai dirigenti americani.\nL'indomani, quando apparve chiaro che tutte le gare in programma si sarebbero concluse il giorno stesso, gli americani protestarono. Cinque universit\u00e0 su otto ritirarono i propri atleti dalle competizioni in programma: Princeton, Syracuse, Yale, Chicago e Michigan. Il New York A. C. e le universit\u00e0 di Pennsylvania, Columbia e Georgetown lasciarono invece i propri atleti liberi di decidere.\nTutti gli americani che non erano presenti sul campo di gara furono raggiunti dalla notizia solo a cose fatte. A posteriori, i francesi spiegarono questa decisione con la necessit\u00e0 di rispettare il programma-orario e con il principio di non avvantaggiare una nazione a discapito delle altre. Gli americani ritennero invece che i francesi si fossero rimangiati la parola data.\nRisultati delle gare.\nDei dodici record olimpici di Atene 1896, dieci vengono battuti, a dimostrazione del basso livello tecnico che ha caratterizzato la I edizione dei Giochi dell'era moderna. Le eccezioni sono: la maratona (2h58'50\" contro 2h59'45) e i 3,30 m del salto con l'asta, che eguagliano la misura stabilita quattro anni prima. A parte l'asta (cui non parteciparono i tre migliori atleti USA perch\u00e9 la finale si disput\u00f2 di domenica), la maggior parte dei vecchi primati viene battuta sin dalle qualificazioni.\nNon esistono ancora le liste dei record del mondo, poich\u00e9 non \u00e8 ancora stata fondata una federazione internazionale. Bisogner\u00e0 aspettare il 1912 .\nNei turni eliminatori dei 100 metri piani il record olimpico di Atene 1896, 11\"8, viene battuto a ripetizione: 11\"4 di Arthur Duffey e J. Walter Tewksbury, poi 10\"8 di Frank Jarvis e J. Walter Tewksbury, che eguaglia il primato nazionale. Nei 400 metri piani, gi\u00e0 in batteria l'americano Maxie Long migliora il record dei Giochi con 50\"4. In finale lo statunitense si migliora ulteriormente."}
{"id": "383926", "revid": "289247", "url": "https://it.wikipedia.org/wiki?curid=383926", "title": "Atletica leggera alle olimpiadi 1900", "text": ""}
{"id": "383929", "revid": "2048388", "url": "https://it.wikipedia.org/wiki?curid=383929", "title": "Atletica leggera ai Giochi della IV Olimpiade", "text": "Ai Giochi della IV Olimpiade di Londra 1908 sono stati assegnati 27 titoli in gare di atletica leggera.\nPartecipazione.\nDal momento che la partecipazione avviene su base nazionale, gli americani hanno organizzato, tra maggio e giugno, le prime selezioni olimpiche. Data la vastit\u00e0 del Paese si disputano in tre luoghi diversi: Palo Alto (California) per l'Ovest (9 maggio), Chicago per il Centro (29 maggio) e Filadelfia per l'Est (29 e 30 maggio). Diverranno note in tutto il mondo come \"I Trials\".\nI britannici padroni di casa si sentono sicuri di primeggiare nelle gare di corsa dai 400 metri in su (inclusa la maratona), nelle staffette e nella marcia; gli statunitensi vogliono dominare le gare di velocit\u00e0 (ostacoli compresi) e i concorsi (tranne il giavellotto, in cui non hanno una tradizione). Anche i canadesi puntano sulle gare di velocit\u00e0.\nI governi francese, tedesco e canadese hanno deciso di finanziare direttamente le proprie spedizioni. Nessuna nazione pu\u00f2 iscrivere atleti stranieri ai Giochi (era successo, per esempio, due anni prima ad Atene, quando la Germania aveva iscritto il sudafricano Vincenz Duncker poich\u00e9 il suo Paese non era presente).\nLe 20 nazioni che prendono parte alle gare di atletica leggera ai IV Giochi olimpici sono:\n (Australia + Nuova Zelanda)\n (comprende l'Irlanda)\nPer Svizzera, Impero russo e Sudafrica \u00e8 la prima partecipazione ai Giochi come squadra nazionale.\nIl punto tecnico.\nSono ammessi per ogni gara fino a 12 uomini della stessa nazione. Per le staffette, ogni nazione pu\u00f2 iscrivere una squadra.\nIl cronometraggio \u00e8 manuale al quinto di secondo. \u00c8 ufficializzato solo il tempo del primo classificato.\nIl CIO impone l'uso del sistema metrico decimale, nonostante le pressioni degli inglesi per l'adozione del sistema di misurazione imperiale.\nGli organizzatori per\u00f2 ottengono che si percorra la pista in senso antiorario, com'\u00e8 consuetudine in Inghilterra. Nonostante in tutta Europa si giri in senso orario (ai Giochi di Atene 1896 e 1906 e Parigi 1900, infatti, si era girata la pista in senso orario), tale norma avr\u00e0 un seguito e verr\u00e0 normalizzata dalla IAAF, che la render\u00e0 obbligatoria in tutte le competizioni ufficiali.\nI giudici, secondo la consuetudine, sono tutti della nazionalit\u00e0 del paese organizzatore. Sar\u00e0 questa l'ultima volta ai Giochi.\nNelle corse \u00e8 accettato l'uso delle \"lepri\", cio\u00e8 di concorrenti che si assumono il compito di tenere alto il ritmo e di fare selezione all'inizio della gara ma che non partecipano alla volata finale.\nNelle gare brevi, il sorteggio delle corsie viene fatto direttamente dagli atleti alla partenza. Ciascuno estrae da un sacchetto il biglietto che gli assegna la propria.\nGli atleti sono tenuti ad osservare delle precise norme sul vestiario. La divisa da gara deve coprire le spalle e deve giungere almeno fino al ginocchio.\nSalto in lungo: \u00e8 in vigore una regola che oggi non esiste pi\u00f9: se quando si atterra sulla sabbia si ricade all'indietro, il salto viene annullato.\nLe premiazioni degli atleti avvengono ancora in apposite cerimonie o in banchetti ufficiali, un giorno o due dopo le gare. Sar\u00e0 l'ultima volta ai Giochi.\nRegolamenti.\nNelle gare fino ai 1500 metri i turni di qualificazione non prevedono recuperi: passa solamente chi vince. Questo criterio creer\u00e0 delle disparit\u00e0 tra i concorrenti e non sar\u00e0 pi\u00f9 adottato in seguito.\nNei 400 metri piani, semifinali e finale si svolgono nella stessa giornata. Tale consuetudine perdurer\u00e0 per mezzo secolo. Solo a partire da Roma 1960 verr\u00e0 interposto un giorno di intervallo tra gli ultimi due turni di gara.\nOggi, in tutte le competizioni dove si assegnano titoli, la qualificazione e la finale sono due eventi diversi. Le qualificazioni si svolgono di norma il giorno prima della finale.\nInvece in quest'epoca la \u00abQualificazione\u00bb corrisponde alle prime tre prove, cui hanno diritto tutti gli iscritti. I migliori proseguono la gara con tre ulteriori prove (\u00abFinale\u00bb). Qualificazione e finale sono un unico evento: tutti i sei salti sono inclusi nella classifica finale. Per decisione degli organizzatori, nell'Alto e nell'Asta accedono alla finale i primi otto, mentre nel Lungo e nel Triplo solamente i primi tre.\nNei lanci si adotta lo stesso criterio di Salto in lungo e Salto triplo: tutti gli iscritti hanno diritto a tre prove. Poi viene stilata una graduatoria. I primi tre accedono alla finale (altri tre lanci). Tutti i sei lanci fanno classifica.\nCalendario.\nGli organizzatori hanno deciso di sovrapporre tutte e tre le gare di velocit\u00e0, infatti 100, 200 e 400 metri piani si disputano praticamente negli stessi giorni. La cosa per\u00f2 non preoccupa gli sprinter: infatti i primi tre classificati nei 200 metri (Robert Kerr, Robert Cloughen e Nathaniel Cartmell) disputano anche la gara pi\u00f9 breve. \nUna diversa attenzione viene posta alle gare di resistenza (800 m, 1500 m e 5 miglia), che sono opportunamente separate di alcuni giorni tra loro. \nNel programma del mezzofondo non ci sono gare nei giorni dal 20 al 23 luglio. Sarebbe stato ottimale inserire in quello spazio le 3 miglia a squadre. Invece gli organizzatori la collocano in concomitanza del primo turno delle 5 miglia (18 luglio). La decisione appare cervellotica.\nI quattro salti sono collocati opportunamente in quattro giorni diversi. I salti da fermo non si incrociano con i salti con la rincorsa.\nPer quanto riguarda i lanci, invece, c'\u00e8 una sovrapposizione: Peso e Disco si disputano nello stesso giorno.\nCom'\u00e8 tradizione nei Paesi di lingua inglese, di domenica non si gareggia.\nNuovi record.\n\"Le quattro migliori prestazioni mondiali sono, per definizione, anche record olimpici.\"\nRisultati delle gare.\n\"Ai Giochi olimpici dal 1896 fino al 1912, i tempi delle corse erano cronometrati al quinto di secondo. Per comodit\u00e0 del lettore, qui sono riportati in decimi.\""}
{"id": "383930", "revid": "289247", "url": "https://it.wikipedia.org/wiki?curid=383930", "title": "Atletica leggera alle olimpiadi 1908", "text": ""}
{"id": "383932", "revid": "2048388", "url": "https://it.wikipedia.org/wiki?curid=383932", "title": "Atletica leggera ai Giochi della V Olimpiade", "text": "Ai Giochi della V Olimpiade di Stoccolma 1912 sono stati assegnati 31 titoli in gare di atletica leggera.\nPartecipazione.\nViene aggiornato il regolamento che stabilisce il confine tra dilettantismo e professionismo, risalente al 1894 e in uso fin dai primi Giochi del 1896. Viene ora permesso ai dilettanti: a) Gareggiare con i professionisti nelle competizioni a squadre; b) Percepire i rimborsi di viaggio e di soggiorno. \nViene ribadito invece il divieto di svolgere insieme l'attivit\u00e0 di atleta e di allenatore, se quest'ultima \u00e8 retribuita.\nLe 26 nazioni che prendono parte alle gare di atletica leggera ai V Giochi olimpici sono:\n (Australia + Nuova Zelanda)\n (comprende l'Irlanda)\nTutti i Paesi che hanno partecipato ai Giochi di Londra 1908 sono presenti.\nImpero turco e Giappone sono le prime nazioni asiatiche a partecipare ai Giochi. Per la prima volta le Olimpiadi vedono la partecipazioni di atleti provenienti dai cinque continenti.\nAltre nazionali che partecipano per la prima volta alle gare di atletica ai Giochi sono: Cile, Lussemburgo, Portogallo e Serbia.\nIl punto tecnico.\nSono ammessi per ogni gara fino a 12 uomini della stessa nazione. Gli Stati Uniti effettuano, come quattro anni prima, le selezioni nazionali in tre luoghi diversi: Ovest (Stanford, 17 maggio), Centro (Evanston, 8 giugno) ed Est (Cambridge, ancora l'8 giugno). \nA Stoccolma viene introdotto il cross individuale e ritorna il cross a squadre; tali gare dureranno per tre edizioni dei Giochi, poi saranno soppresse.\nUna serie di innovazioni tecnologiche, procedurali e organizzative contraddistinguono l'edizione svedese delle Olimpiadi:\nPer la scarsa lungimiranza degli organizzatori, queste innovazioni non verranno adottate nelle successive tre edizioni dei Giochi, nonostante gli apprezzamenti ottenuti a Stoccolma.\nIn base al regolamento in vigore, se gli atleti sbagliano una misura che assegna le medaglie, si procede ad un salto di spareggio sulla misura precedente. Il salto di spareggio non pu\u00f2 essere omologato come record. Questa regola rimarr\u00e0 in vigore fino al 1948 (compreso). Nel 1936 sar\u00e0 decisiva per assegnare la vittoria del salto in alto femminile.\nLe norme ricalcano quelle di Londra 1908: tutti gli atleti iscritti disputano tre turni (\u00abQualificazione\u00bb). Poi si stila una classifica.\nI primi tre proseguono la gara con tre ulteriori lanci (\u00abFinale\u00bb). Tutti i lanci sono validi ai fini della classifica finale.\nCalendario.\nRispetto a Londra 1908 la distribuzione delle gare \u00e8 molto pi\u00f9 razionale. Nella velocit\u00e0 \u00e8 prevista una gara al giorno (a Londra invece 100, 200 e 400 metri erano sovrapposti). In questo modo gli atleti possono cimentarsi in pi\u00f9 specialit\u00e0. Nel calendario-gare di Stoccolma si riscontrano alcune caratteristiche che diventeranno dei veri e propri standard, e che verranno utilizzati negli anni seguenti in tutti i maggiori campionati di atletica leggera: \nNuovi record.\n\"I cinque record mondiali sono, per definizione, anche record olimpici.\""}
{"id": "383933", "revid": "834", "url": "https://it.wikipedia.org/wiki?curid=383933", "title": "Modulazione a spostamento di frequenza", "text": ""}
{"id": "383935", "revid": "289247", "url": "https://it.wikipedia.org/wiki?curid=383935", "title": "Atletica leggera alle olimpiadi 1912", "text": ""}
{"id": "383936", "revid": "2048388", "url": "https://it.wikipedia.org/wiki?curid=383936", "title": "Atletica leggera ai Giochi della VII Olimpiade", "text": "Ai Giochi della VII Olimpiade di Anversa 1920 sono stati assegnati 30 titoli in gare di atletica leggera.\nPartecipazione.\nNon sono invitati i Paesi aggressori nella Prima guerra mondiale: Germania, Austria, Ungheria, Bulgaria (che non ha mai partecipato ai Giochi) e Turchia. La Boemia, ora parte della Cecoslovacchia, \u00e8 l'unico territorio dell'ex impero austro-ungarico ammesso ai Giochi.\nTutti i Paesi partecipanti selezionano una squadra ufficiale. Negli Stati Uniti gli Olympic Trials del 1920 si tengono sulle distanze inglesi poich\u00e9 assegnano in concomitanza anche il titolo nazionale. Ma, dalle edizioni successive, i Trials verranno sempre corsi sulle distanze metriche, anche quando saranno abbinati ai Campionati nazionali.\nLe 25 nazioni che prendono parte alle gare di atletica leggera ai VII Giochi olimpici sono:\n (comprende l'Irlanda)\nHanno ottenuto l'indipendenza dopo la prima guerra mondiale: Australia, Nuova Zelanda, Cecoslovacchia ed Estonia.\n\u00c8 la prima partecipazione nell'atletica leggera con una squadra ufficiale per: India, Egitto, Principato di Monaco e Spagna.\nOltre ai paesi aggressori della prima guerra mondiale sono assenti, rispetto a Stoccolma 1912: Portogallo, Russia (ora Unione Sovietica) e Serbia (ora parte della Jugoslavia).\nIl punto tecnico.\nNel 1913 si \u00e8 costituita a Berlino la Federazione mondiale degli sport atletici (\u00abInternational Amateur Athletic Federation\u00bb, IAAF). Il nuovo organismo approva regolamenti tecnici omogenei e stabilisce i pesi e le misure di attrezzi e ostacoli; inoltre riscrive in senso moderno i programmi olimpici: viene deciso l'abbandono dei salti da fermo e dei lanci a due braccia. Invece rimangono in programma il lancio del martello con maniglia corta e il tiro alla fune. Sar\u00e0 l'ultima apparizione ai Giochi per entrambe. La IAAF non ha ancora la forza di imporre ai vari paesi membri un regolamento uguale per tutti.\nMolte delle innovazioni di Stoccolma 1912 non vengono ripresentate: ritornano le cordicelle nelle gare di velocit\u00e0, ritorna anche il cronometraggio al quinto di secondo e l'ufficializzazione \u00e8 limitata al tempo del vincitore (a Stoccolma riguardava invece i primi tre). L'unica novit\u00e0 positiva \u00e8 l'uso di un sistema di rilevazione fotografica dell'arrivo pi\u00f9 progredito rispetto a quello usato a Stoccolma. Ad Anversa infatti viene introdotto il primo precursore dei moderni sistemi di rilevazione cronometrica. Si tratta di un congegno fotografico nel quale l'immagine di un quadrante cronometrico si sovrappone alla pellicola dell'arrivo, permettendo cos\u00ec di abbinare i tempi della fase della corsa ai concorrenti giunti al traguardo.\nLa gara delle siepi si corre ancora sull'erba. Per la prima volta la distanza \u00e8 fissata in 3000 metri.\nLe prove di marcia si disputano nella pista dello stadio.\nRegolamento dei lanci: normalmente qualificazione e finale si disputano lo stesso giorno. Ad Anversa invece il turno qualificazione si disputa il giorno prima della finale. Non cambia invece la regola secondo cui anche i lanci di qualificazione fanno classifica.\nViene inaugurata la nuova tabella del Decathlon. La cronologia ufficiale del record partir\u00e0 comunque dal 1922 (con una prestazione inferiore al record di Jim Thorpe a Stoccolma). La tabella rimarr\u00e0 in vigore fino al 1934 compreso.\nCalendario.\nNel 1912 a Stoccolma erano stati elaborati dei criteri che avevano consentito una distribuzione razionale delle gare. Ad Anversa, purtroppo, si torna indietro. Si nota infatti che:\nNuovi record.\n\"I record mondiali sono, per definizione, anche record olimpici.\""}
{"id": "383938", "revid": "289247", "url": "https://it.wikipedia.org/wiki?curid=383938", "title": "Atletica leggera alle olimpiadi 1920", "text": ""}
{"id": "383939", "revid": "287204", "url": "https://it.wikipedia.org/wiki?curid=383939", "title": "Atletica leggera ai Giochi della VIII Olimpiade", "text": "Ai Giochi della VIII Olimpiade di Parigi 1924 sono stati assegnati 27 titoli in gare di atletica leggera.\nPartecipazione.\nViene aggiornato il regolamento che stabilisce il confine tra dilettantismo e professionismo; l'ultima modifica era stata apportata a Stoccolma 1912. Tra i congressi CIO di Losanna (1921) e di Roma (1923) viene sviluppato un dibattito che per\u00f2 non porta a soluzioni condivise. Si decide di adottare un compromesso: in mancanza di regole uguali per tutti, saranno le federazioni nazionali a farsi garanti dello status di dilettante dei propri iscritti alle Olimpiadi.\nRitornano nella famiglia olimpica Austria, Turchia ed Ungheria.\nLe 40 nazioni che prendono parte alle gare di atletica leggera agli VIII Giochi olimpici sono:\nTutti i Paesi presenti ad Anversa 1920 confermano la loro presenza. Ritorna il Portogallo, la cui prima partecipazione risaliva al 1912.\nTra gli stati nati dopo la prima guerra mondiale \u00e8 la prima volta di Irlanda, Jugoslavia e Lettonia.\n\u00c8 la prima partecipazione in assoluto nell'atletica leggera per: Argentina, Brasile, Bulgaria, Ecuador, Filippine, Haiti, Messico e Polonia.\nIl punto tecnico.\nIl cronometraggio \u00e8 manuale al quinto di secondo. \u00c8 ufficializzato solo il tempo del primo classificato.\nPer l'ultima volta compaiono nel programma olimpico la gara a squadre (sui 3000 metri) e la corsa campestre.\nLe prove di marcia vengono ridotte da due a una per diminuire le contestazioni e le difformit\u00e0 di giudizio tra i commissari di gara. Ma il caos che si verifica nelle batterie obbligher\u00e0 il CIO a sospendere la disciplina per un quadriennio.\nNelle corse a ostacoli, i record sono omologati solo se l'atleta supera tutti gli ostacoli. Chi ne abbatte 1 viene classificato, ma l'eventuale record non viene omologato; chi ne abbatte pi\u00f9 di 2 viene squalificato.\nA Parigi vengono prese alcune decisioni organizzative che fanno tornare i Giochi indietro all'anteguerra: sono infatti abolite le premiazioni sul campo, n\u00e9 tanto meno vengono suonati gli inni nazionali dopo la fine delle gare. Le medaglie vengono spedite per posta agli interessati.\nCalendario.\nDopo le approssimazioni di Anversa, Parigi risalta per la razionalit\u00e0 impiegata nel compilare il calendario.\nTutti i parametri adottati a Stoccolma vengono confermati.\nLe novit\u00e0 di Parigi sono tre:\nNuovi record.\n\"I sei record mondiali sono, per definizione, anche record olimpici.\"\nRisultati delle gare.\nDei 20 campioni di Anversa (i titoli furono 21, ma 800 e 1500 ebbero lo stesso vincitore), solamente 7 si ripresentano per difendere il titolo: Charlie Paddock (100\u00a0metri), Paavo Nurmi (10.000), Vilho Tuulos (Salto triplo), Ville P\u00f6rh\u00f6l\u00e4 (Getto del peso), Elmer Niklander (Lancio del disco), Jonni Myyr\u00e4 (Giavellotto) e Ugo Frigerio (Marcia).\nI restanti 13:"}
{"id": "383940", "revid": "289247", "url": "https://it.wikipedia.org/wiki?curid=383940", "title": "Atletica leggera alle olimpiadi 1924", "text": ""}
{"id": "383942", "revid": "2048388", "url": "https://it.wikipedia.org/wiki?curid=383942", "title": "Atletica leggera ai Giochi della IX Olimpiade", "text": "Ai Giochi della IX Olimpiade di Amsterdam nel 1928 vennero assegnati 27 titoli in gare di atletica leggera, di cui 22 maschili e 5 femminili.\nPartecipazione.\nRitorna nella famiglia olimpica la Germania, dopo un purgatorio durato 8 anni.\nAnche ad Amsterdam, come quattro anni prima a Parigi, sono presenti 40 nazioni:\n \n \n \n \n \nRispetto a Parigi 1924 si contano, nell'atletica leggera, 4 defezioni e 3 nuove partecipazioni (che sommate al ritorno della Germania pareggiano il conto):\nIl punto tecnico.\nVengono applicate le nuove norme del Regolamento Tecnico dell'I.A.A.F.. Due norme risultano particolarmente interessanti: quella sulle false partenze e quella sui comandi dello starter.\nLa Federazione mondiale non autorizza invece l'uso dei blocchi di partenza per le gare di velocit\u00e0, inventati l'anno precedente.\nIl cronometraggio \u00e8 manuale al decimo di secondo. I tempi tuttavia vengono ufficializzati ancora al quinto di secondo e viene ufficializzato solo il tempo del vincitore di ogni singola gara.\nPer la prima volta viene impiegata la Lobner Camera, una macchina per il fotofinish ancora pi\u00f9 progredita di quelle di Stoccolma 1912 e Anversa 1920.\nLa costruzione della pista di atletica viene ultimata appena due giorni prima dell'inizio delle gare. Il fondo viene considerato un po' soffice dalla maggior parte dei tecnici. L'abbondanza di piogge che cadr\u00e0 nei giorni di gara lo render\u00e0 ancora pi\u00f9 cedevole."}
{"id": "383943", "revid": "124440632", "url": "https://it.wikipedia.org/wiki?curid=383943", "title": "Ingeborg Bachmann", "text": "Biografia.\nFiglia di Olga Haas e Mathias Bachmann, Ingeborg nacque nel 1926 in Carinzia, nel cui capoluogo, Klagenfurt, trascorse l'infanzia e l'adolescenza. Dopo i primi studi, negli anni del dopoguerra frequent\u00f2 le universit\u00e0 di Innsbruck, Graz e Vienna dedicandosi agli studi di giurisprudenza e successivamente in germanistica, che concluse discutendo una tesi su (o meglio, contro) Martin Heidegger, dal titolo \"La ricezione critica della filosofia esistenziale di Martin Heidegger\".\nSuo maestro fu il filosofo e teoretico della scienza Victor Kraft (1890-1975), ultimo superstite del Circolo di Vienna, da cui i membri, in conseguenza dell'assassinio di uno di loro (Moritz Schlick) da parte di un fanatico nazista e dell'ostilit\u00e0 in seguito dimostrata dal regime politico post Anschluss, erano dovuti fuggire. Nell'epoca dello studio ebbe modo di intrattenere contatti diretti con Paul Celan, Ilse Aichinger e Klaus Demus.\nPresto Bachmann divenne redattrice radiofonica presso l'emittente viennese Rot-Weiss-Rot (Rosso-Bianco-Rosso), per la quale compose nel 1952 la sua prima opera radiofonica, \"Un negozio di sogni\". Il suo debutto letterario avvenne in occasione di una lettura presso il Gruppo 47. Da allora divenne una stella luminosa della letteratura in lingua tedesca. Nel 1953, all'et\u00e0 di 27 anni, ricevette il premio letterario del Gruppo 47 per la raccolta di poesie \"Il tempo dilazionato\".\nIn collaborazione con il compositore Hans Werner Henze produsse il radiodramma \"Le cicale\" e il libretto per la pantomima danzata \"L'idiota\" nel 1955 e il libretto per l'opera \"Il Principe di Homburg\" nel 1960. Nel 1956 venne pubblicata la raccolta di poesie \"Invocazione all'Orsa maggiore\", conseguendo il Premio Letterario della Citt\u00e0 di Brema (Bremer Literaturpreis) e iniziando un percorso di drammaturgia per la televisione bavarese.\nDal 1958 al 1963 Ingeborg Bachmann intrattenne una relazione con l'autore Max Frisch.\nNel 1958 apparve il radiodramma \"Il buon Dio di Manhattan\", insignito l'anno successivo del Premio Audio dei Ciechi di Guerra.\nDel 1961 \u00e8 la raccolta di racconti \"Il trentesimo anno\", a sua volta insignito dal Premio per la Critica della Citt\u00e0 di Berlino. Nel 1964 le viene consegnato il Premio Georg B\u00fcchner e nel 1968 il Premio nazionale austriaco per la Letteratura.\nLa produzione di Ingeborg Bachmann prosegue con la pubblicazione nel 1971 del romanzo \"Malina\", diventato un film di Werner Schroeter del 1991, interpretato da Isabelle Huppert, Mathieu Carri\u00e8re e Can Togay.\nIl romanzo \u00e8 stato concepito come la prima parte di una trilogia chiamata \"Cause di morte\" (\"Todesarten\") rimasta incompiuta e di cui rimangono alcuni frammenti contenuti in \"Il libro Franza\".\nNel 1972 fu data alle stampe la raccolta di racconti \"Tre sentieri per il lago\" a cui venne attribuito il Premio Anton Wildgans.\nMorte.\nLa sera del 26 settembre 1973, nella sua casa romana di via Giulia, Ingeborg Bachmann incendi\u00f2 accidentalmente la sua vestaglia di nylon con la brace della propria sigaretta durante un attacco di torpore, verosimilmente indotto dai barbiturici che stava assumendo come tranquillanti per superare un periodo di stress da superlavoro. Bench\u00e9 vigile al momento del trasporto all'ospedale Sant'Eugenio, struttura specializzata nel trattamento delle ustioni, sub\u00ec danni renali cui fece seguito un'intossicazione ematica che la portarono alla morte il 17 ottobre.\nIngeborg Bachmann fu sepolta il 25 ottobre 1973 nel cimitero di Klagenfurt-Annabichl.\nA lei \u00e8 dedicato il concorso letterario che annualmente si tiene nella citt\u00e0 natale, in coincidenza della sua nascita, e l'istituto d'istruzione superiore di Tarvisio in Friuli Venezia Giulia."}
{"id": "383944", "revid": "289247", "url": "https://it.wikipedia.org/wiki?curid=383944", "title": "Atletica leggera alle olimpiadi 1928", "text": ""}
{"id": "383945", "revid": "3732", "url": "https://it.wikipedia.org/wiki?curid=383945", "title": "Atletica leggera maschile ai Giochi della IX Olimpiade", "text": "Ai Giochi della IX Olimpiade di Amsterdam 1928 sono stati assegnati 22 titoli nell'atletica leggera maschile.\nCalendario.\nLe gare di atletica si svolgono da domenica a domenica, come a Parigi 1924.\nIl programma \u00e8 molto pi\u00f9 snello, a causa della soppressione della corsa campestre, della gara di mezzofondo a squadre e della sospensione per un quadriennio della marcia.\nGli organizzatori hanno avuto l'idea di far disputare in giorni diversi i 1500 m e i 5000 m. Nelle edizioni precedenti queste gare erano sovrapposte, rendendo impossibile agli atleti provare a vincerle entrambe. Ad Amsterdam \u00e8 possibile per la prima volta realizzare sia l'accoppiata 800-1500 sia 5000-1500.\nA Parigi si assegnavano 7 titoli nell'ultima giornata: ad Amsterdam ne vengono assegnati solo tre. La differenza \u00e8 la seguente:\nIl programma dei concorsi \u00e8 pi\u00f9 compatto: qualificazioni e finali si svolgono nello stesso giorno. Viene introdotta una consuetudine che durer\u00e0 per decenni, anche dopo la guerra: i concorsi si disputano dal primo giorno di gare fino a un giorno prima del Decathlon.\nNuovi record.\n\"I cinque record mondiali sono, per definizione, anche record olimpici.\"\nI campioni di Parigi quattro anni dopo.\nDei 17 campioni dei Giochi di (i titoli furono 21, ma in quattro fecero la doppietta), si ripresentano per difendere il titolo in dieci: \nDei restanti 7:"}
{"id": "383949", "revid": "104458", "url": "https://it.wikipedia.org/wiki?curid=383949", "title": "Atletica leggera femminile ai Giochi della IX Olimpiade", "text": "Ai Giochi della IX Olimpiade di Amsterdam 1928 fa il suo ingresso l'atletica leggera femminile. Sono 5 le gare in programma.\nCalendario.\nIl calendario delle gare femminili, malauguratamente assenti a Parigi 1924, \u00e8 ancora minimale.\nLe donne disputano anche i 200 metri, gli 80 metri ostacoli, il Salto in lungo, il Getto del peso, il Lancio del disco e il giavellotto. Gli 80 ostacoli e il giavellotto saranno inseriti ai Giochi di Los Angeles 1932.\nNuovi record.\n\"I quattro record mondiali sono, per definizione, anche record olimpici.\"\nPartecipazione.\nIl Regno Unito rinuncia ad inviare una squadra femminile perch\u00e9 \u00e8 contraria al fatto che uomini e donne gareggino nello stesso campo di gara; il Canada partecipa nonostante il voto contrario in sede federale."}
{"id": "383963", "revid": "367445", "url": "https://it.wikipedia.org/wiki?curid=383963", "title": "La Boqueria", "text": "La Boqueria (in catalano: Mercat de la Boqueria o mercat de Sant Josep) \u00e8 un mercato di Barcellona.\nLa Boqueria \u00e8 il mercato pi\u00f9 famoso di Spagna e uno dei pi\u00f9 grandi della Catalogna con i suoi 2.583 metri quadrati e con pi\u00f9 di 300 bancarelle.&lt;br&gt;\nStoria.\n\u00c8 anche uno fra i mercati pi\u00f9 antichi di Spagna: nato agli inizi del XVII secolo alle porte della citt\u00e0 nella piana del Pla de la Boqueria (che oggi \u00e8 una piazzetta di fronte all'attuale mercato) per non pagare le tasse sulle merci, fu inaugurato poi, nel 1836, dove si trova tuttora a met\u00e0 della popolare Rambla, fra il Palazzo della Virreina e il Teatro Liceu.\nDove ora c'\u00e8 il mercato, una volta c'era il convento di San Josep, dal quale deriva il nome del mercato. Dopo la distruzione del convento, fu costruita una grande piazza con un importante colonnato, e il mercato fu trasferito fra quelle colonne. Era quindi inizialmente un mercato all'aperto fino a che nel 1840 venne coperto. L'attuale copertura metallica fu inaugurata nel 1914 e nel 2000 fu ulteriormente ristrutturata.\nOggi La Boqueria non \u00e8 solo un mercato dove si possono trovare prodotti altrimenti difficili da reperire, ma anche un'attrazione turistica che attira visitatori da tutto il mondo. Con il passare degli anni sono subentrati commercianti di diversi paesi che offrono prodotti della loro terra."}
{"id": "383965", "revid": "1740629", "url": "https://it.wikipedia.org/wiki?curid=383965", "title": "Interleaving", "text": "In informatica e telecomunicazioni con il termine Interleaving (letteralmente \"interfogliamento\", l'atto di ridisporre in maniera diversa una pila ordinata di fogli cartacei), si indica una tecnica di elaborazione di un segnale digitale utilizzata nelle trasmissioni digitali per disporre i dati in maniera non contigua al fine di migliorare le prestazioni in termini di rilevazione e correzione di errori in ricezione nel caso di errori multipli a pacchetto cio\u00e8 consecutivi. Esso \u00e8 un processo che dispone in maniera apparentemente disordinata un certo numero di oggetti ordinati. L'operazione inversa, usata al fine di ricostituire l'ordine originario dei dati, prende il nome di \"deinterleaving\".\nL'interleaving viene principalmente usato nella comunicazione dati, nei file multimediali, nella trasmissione via radio (per esempio, su satellite o sulla TV digitale o su ADSL).\nStoricamente, l'interleaving \u00e8 stato anche usato per l'immagazzinamento di dati ordinati su disco rigido. L'interleaving viene utilizzato anche nei supporti ottici (CD-ROM, DVD, etc) per proteggere i dati da graffi e danni al supporto di memorizzazione.\nL'interleaving \u00e8 alla base dell'utilizzo dei turbo codici.\nL'interleaving nella trasmissione dati.\nAttualmente, l'interleaving viene usato soprattutto nella tecnologia digitale di trasmissione dati, per proteggere la trasmissione da pacchetti con errori. Questo genere di errori ha la caratteristica di sovrascrivere o modificare un gran numero di bit trasmessi consecutivamente, anche se ci\u00f2 avviene non molto frequentemente.\nIn genere i dati sono trasmessi (indipendentemente dal fatto che si usi l'interleaving o meno) assieme a bit di controllo, che permettono al decodificatore di canale (al ricevitore) la correzione di un certo numero di bit errati. Se si verifica l'evento di un pacchetto di errori, un numero troppo grande di bit viene cancellato e i dati originari non possono pi\u00f9 essere recuperati. Invece, se si usa l'interleaving, il decodificatore pu\u00f2 riuscire a determinare i bit trasmessi.\nUtilizziamo il seguente esempio. Applichiamo un codice di correzione dall'errore molto semplice (detto \"codice a ripetizione\"), nel quale la parola di codice viene formata replicando per quattro volte il dato di messaggio:\n messaggio ==&gt; a b c d e f g\n messaggio codificato ==&gt; aaaabbbbccccddddeeeeffffgggg\nSe un errore di trasmissione modifica il 13\u00b0 bit trasmesso (sostituito con una \"X\"), il decodificatore riesce sicuramente a capire quale \u00e8 stato il dato trasmesso (decodifica a maggioranza):\n messaggio ricevuto ==&gt; aaaabbbbccccXdddeeeeffffgggg\n messaggio decodificato (a maggioranza) ==&gt; a b c d e f g\nSe si verifica un evento d'errore a pacchetto, ad esempio dal 12\u00ba al 15\u00ba bit, non si riesce pi\u00f9 a decodificare con certezza la parola di codice \"dddd\" (mancata o sbagliata decodifica, a seconda del tipo di codice di correzione utilizzato):\n messaggio ricevuto ==&gt; aaaabbbbcccXXXXdeeeeffffgggg\n messaggio decodificato (a maggioranza) ==&gt; a b c ? e f g\nVediamo ora cosa succede se applichiamo una semplice legge di interleaving sui bit trasmessi:\n messaggio ==&gt; a b c d e f g\n messaggio codificato ==&gt; aaaabbbbccccddddeeeeffffgggg\n messaggio codificato con interleaving ==&gt; abcdefgabcdefgabcdefgabcdefg\n messaggio ricevuto con errori ==&gt; abcdefgabcdXXXXbcdefgabcdefg\n messaggio ricevuto dopo deinterleaving ==&gt; aaXabbbbccccddddeXeefXffgXgg\n messaggio decodificato (a maggioranza) ==&gt; a b c d e f g\nStavolta si nota che, nonostante gli errori si siano sparpagliati su pi\u00f9 parole di codice, tutte possono essere ricostruite con la regola della maggioranza, ed il messaggio originale \u00e8 perfettamente determinato.\nOvviamente, cos\u00ec facendo si introduce una latenza, perch\u00e9 il messaggio interfogliato deve essere trasmesso dopo che la regola di sparpagliamento \u00e8 stata applicata su un certo numero di bit codificati.\nUtilizzo in internet.\nL'interleaving pu\u00f2 essere utilizzato anche per i collegamenti DSL, nella comunicazione tra router dell'utente e DSLAM alla centrale del provider. In questo caso si parla di modalit\u00e0 \"interleaved\", in contrapposizione alla modalit\u00e0 FastPath che non utilizza questa protezione e richiede sempre la ritrasmissione dei pacchetti errati.\nLa modalit\u00e0 interleaved risulta pi\u00f9 efficiente nei collegamenti con una percentuale di errore relativamente alta. La modalit\u00e0 fast ha il vantaggio su linee affidabili di snellire la comunicazione e abbassare i tempi di latenza, molto utile ad esempio con software di gioco in rete e programmi di telefonia VoIP che richiedono bassi tempi di risposta e una percettibilit\u00e0 dell'errore pi\u00f9 bassa rispetto ad altri tipi di trasmissione, per esempio la trasmissione di un documento.\nMemorie.\nI computer moderni possono gestire la memoria con la modalit\u00e0 interleaving. Questa modalit\u00e0 prevede le presenza di almeno due banchi di memoria indipendenti e nella modalit\u00e0 pi\u00f9 semplice prevede che un banco contenga gli indirizzi di memoria pari mentre l'altro banco contenga gli indirizzi dispari. Quando il processore accede alla memoria il controller della memoria manda le richieste di lettura ad entrambi i banchi in modo da leggere l'indirizzo richiesto e il successivo. Questa modalit\u00e0 di funzionamento risulta conveniente dal punto di vista delle prestazioni dato che per il principio di localit\u00e0 quando il processore accede a una locazione molto probabilmente acceder\u00e0 anche a quella successiva. Mandando la richiesta di entrambi gli indirizzi il controller riceve entrambe le locazioni con il tempo di accesso di una sola locazione in modo da poter rispondere subito alla richiesta successiva. Questo riduce gli stalli del processore e quindi migliora le prestazioni."}
{"id": "383970", "revid": "2048388", "url": "https://it.wikipedia.org/wiki?curid=383970", "title": "Atletica leggera ai Giochi olimpici intermedi", "text": "Ai Giochi olimpici intermedi di Atene 1906 sono stati assegnati 22 titoli in gare di atletica leggera.\nNazioni partecipanti.\nLe 17 nazioni che presero parte a quella che viene ricordata come la prima manifestazione ufficiale di atletica leggera per squadre nazionali furono:\n (comprendente l'Irlanda)\n Stati Uniti d'America\n\u00c8 registrata anche la presenza dell'inglese Arthur Pitt-Marson, militare dell'esercito britannico di stanza al Cairo, che corse con la maglia dell'Egitto.\nIl punto tecnico.\nDopo gli insuccessi organizzativi di Parigi e Saint Louis, questa edizione, pur se non ufficiale, dei Giochi, fa parlare di s\u00e9 per l'efficienza organizzativa e per l'assoluto livello della partecipazione.Quella di Atene 1906 si rivela la pi\u00f9 grande manifestazione di atletica leggera mai tenutasi fino a questo momento. Bisogna precisare per\u00f2 che, come dieci anni prima, le gare sono previste ad inizio di stagione, quindi in nessun paese si tengono delle selezioni.\nIl numero di iscritti ad ogni gara \u00e8 illimitato (non esiste ancora il numero chiuso).\nIl cronometraggio \u00e8 manuale al quinto di secondo. \u00c8 ufficializzato solo il tempo del primo classificato.\nIn tutte le gare di mezzofondo di Atene saranno registrati tempi modesti. Sugli 800 metri, per esempio, il tempo del vincitore sar\u00e0 peggiore di ben 4 secondi rispetto a quello di Saint Louis. Sono state avanzate numerose ipotesi: alcuni ritengono che, poich\u00e9 ad Atene la gara si \u00e8 disputata alla corda e, in pi\u00f9, al quarto giorno di gare, il fondopista fosse gi\u00e0 molle e sconnesso.\nBibliografia.\nElio Trifari (a cura di): \"Olimpiadi. La storia dello sport da Atene a Los Angeles\". Rizzoli, Milano, 1984. Vol. I."}
{"id": "383972", "revid": "289247", "url": "https://it.wikipedia.org/wiki?curid=383972", "title": "Atletica leggera alle Olimpiadi intermedie 1906", "text": ""}
{"id": "383977", "revid": "1948203", "url": "https://it.wikipedia.org/wiki?curid=383977", "title": "Remix &amp; Repent", "text": "Remix &amp; Repent \u00e8 il secondo EP del gruppo musicale statunitense Marilyn Manson, pubblicato il 25 novembre 1997 dalla Nothing Records e dalla Interscope Records.\nIl disco contiene alcune tracce dell'album precedente registrate dal vivo e altre remixate. Pu\u00f2 essere considerato come un'introduzione alla raccolta video \"Dead to the World\"."}
{"id": "383986", "revid": "767487", "url": "https://it.wikipedia.org/wiki?curid=383986", "title": "Sport multidisciplinare", "text": "Lo sport multidisciplinare raccoglie nella prova complessiva pi\u00f9 discipline sportive.\nAlcuni di tali sport sono discipline Olimpiche."}
{"id": "383988", "revid": "125496311", "url": "https://it.wikipedia.org/wiki?curid=383988", "title": "Ultra (Depeche Mode)", "text": "Ultra \u00e8 il nono album in studio del gruppo musicale britannico Depeche Mode, pubblicato il 14 aprile 1997 dalla Mute Records.\nDescrizione.\nSi tratta del disco che segna la rinascita del gruppo, dopo il periodo buio seguito al \"The Devotional Tour\", con Dave Gahan in corso di riabilitazione e Alan Wilder ormai fuori dal gruppo. Nonostante le difficolt\u00e0, il risultato \u00e8 un disco molto apprezzato dai fan del gruppo, ben presentato dai singoli.\nTracce.\nLa voce \u00e8 di Dave Gahan in tutti i brani eccetto \"Home\" e \"The Bottom Line\" cantate da Gore. \"Uselink\" e \"Jazz Thieves\" sono brani strumentali.\nRistampa del 2007.\nMute: DM CD 5 (CD/SACD + DVD) / CDX STUMM 26 (CD/SACD)\nUltra Parties.\nPer permettere a Dave Gahan una completa ripresa dopo essere uscito dal tunnel della droga, il gruppo decise di non svolgere un tour come per ognuno degli album precedenti, ma solo due serate incentrate sui singoli di lancio dell'album pi\u00f9 un grande classico della loro carriera come \"Never Let Me Down Again\". Denominati \"Ultra Parties\", sono stati due brevi concerti andati in scena il 10 aprile 1997 a Londra (Adrenalin Village) e il successivo 16 maggio a Los Angeles (Shrine Auditorium). Come musicisti aggiuntivi per i due concerti, sono stati ingaggiati il tastierista Dave Clayton, il quale ha gi\u00e0 lavorato all'album, e il batterista Christian Eigner, che negli anni successivi diventer\u00e0 un collaboratore fisso del gruppo sia in studio che durante i concerti.\nScaletta.\n\"Uselink\" non \u00e8 stata pi\u00f9 eseguita dal vivo dopo queste due date."}
{"id": "384006", "revid": "2083832", "url": "https://it.wikipedia.org/wiki?curid=384006", "title": "Francesco Selmi", "text": "Biografia.\nNato nell'allora Ducato di Modena e Reggio, nel 1839 ottenne il diploma di \"maestro di farmacia\" all'Universit\u00e0 di Modena. Insegn\u00f2 chimica dapprima nel liceo di Reggio Emilia, poi all'Universit\u00e0 di Modena. \nDistintosi per i suoi studi sullo stato colloidale e sulla fermentazione, fu costretto a rifugiarsi a Torino, poich\u00e9 coinvolto nei moti del 1848 e condannato a morte dal Duca di Modena. Rifiut\u00f2 il sostegno economico che lo stato piemontese offriva ai rifugiati politici e chiese di poter insegnare. Di conseguenza fu nominato professore di fisica, chimica e meccanica presso il Collegio Nazionale di Torino. A Torino, dove venne accolto dall'amico Ascanio Sobrero, realizz\u00f2 importanti ricerche, fra cui la scoperta del tetracloruro di piombo.\nDurante il periodo piemontese si leg\u00f2 ad altri esuli e fu tra i fondatori della Societ\u00e0 Nazionale per l'Unit\u00e0 d'Italia insieme a Giuseppe La Farina, di cui divenne amico. Cavour ebbe profonda stima per Selmi, come testimoniato dalla corrispondenza intercorsa fra i due. Promotore insieme a Luigi Zini del sollevamento del Ducato di Modena e della relativa annessione nel 1859 al Piemonte, fece parte, come deputato della provincia di Modena, della delegazione che port\u00f2 a Torino i risultati del plebiscito. In quell'occasione gli fu conferita, insieme a Giuseppe Verdi, quest'ultimo deputato della provincia di Parma, la cittadinanza onoraria. \nDurante il periodo piemontese si occup\u00f2 anche di studi danteschi, con particolare riferimento alla filologia e al confronto fra le varianti lessicali dei codici relativi alla \"Divina Commedia\". Fu lui inoltre a pubblicare per la prima volta i \"Trattati morali\" duecenteschi volgarizzati da Andrea da Grosseto (1873). Frequent\u00f2 il salotto letterario della baronessa Olimpia Savio, nelle cui memorie \u00e8 ampiamente citato. Fu provveditore agli studi a Torino e direttore generale del Ministero dell'Istruzione. Alcuni anni dopo l'unit\u00e0 d'Italia, lasci\u00f2 la carriera ministeriale ed assunse la cattedra di professore di chimica e farmacia presso l'Universit\u00e0 di Bologna. Fra il 1845 e il 1850 pubblic\u00f2 i primi studi sistematici sui colloidi, in particolare sul cloruro d'argento, sul Blu di Prussia e sui composti dello zolfo (questi ultimi in collaborazione con Ascanio Sobrero), individuando le principali propriet\u00e0 distinguendo tra le soluzioni vere e le pseudosoluzioni.\nPartecip\u00f2 alla scoperta del tetracloruro di piombo. Nella sede bolognese il Selmi inizi\u00f2 a lavorare nel campo a lui prima sconosciuto della chimica tossicologica. Divenne il fondatore della moderna tossicologia forense con la scoperta delle ptomaine o alcaloidi cadaverici, culminata nella fondamentale monografia sulle ptomaine del 1878. Tutto questo gli procur\u00f2 fama internazionale e fu istituita dal Ministero della Giustizia la commissione nazionale per la prova di veneficio di cui fu nominato presidente. Agli studi di Selmi si deve la salvezza di molti accusati ingiustamente di avvelenamento, in base a prove scientifiche fino ad allora empiriche ed inesatte. Mor\u00ec a Vignola nel 1881, vittima della scienza e della sua instancabile volont\u00e0 di ricerca, essendosi infettato nel dissezionare un animale morto per studiare le tossine della febbre tifoidea. Fu autore anche di un\"'Enciclopedia di Chimica\" in 11 volumi, ai quali ne aggiunse altri 3 di \"Complemento e supplemento\": "}
{"id": "384024", "revid": "1347902", "url": "https://it.wikipedia.org/wiki?curid=384024", "title": "Konstantin Konstantinovi\u010d Rokossovskij", "text": "Dopo aver subito la persecuzione durante le repressioni degli anni '30, ritorn\u00f2 in servizio nell'Armata Rossa e, durante la seconda guerra mondiale, ottenne una serie di brillanti vittorie, dimostrandosi uno dei condottieri pi\u00f9 abili e preparati dell'Unione Sovietica.\nBiografia.\nNasce nella Polonia allora appartenente alla Russia, nel 1896. Suo padre, Ksawery Wojciech Rokossowski, era un ispettore della ferrovia Varsavia-Vienna, appartenente alla casata nobiliare della Szlachta (nobilt\u00e0 polacca). Rimasto orfano di padre ancora giovane, sbarca il lunario facendo il muratore. Nel 1914, si arruola nella cavalleria dello zar e durante la prima guerra mondiale combatte con coraggio e valore, guadagnandosi i gradi di sergente e, per due volte, la croce di San Giorgio, una delle massime onorificenze zariste.\nNel 1917, allo scoppio della rivoluzione, aderisce al movimento rivoluzionario percorrendo la carriera nell'Armata Rossa e raggiungendo il grado di generale. Vittima delle epurazioni del 1937-39, trascorre tre anni in carcere, ma viene richiamato nel 1940 e reintegrato con il grado di maggior generale (generale di brigata). Durante la seconda guerra mondiale ebbe nel 1941 il comando di un Corpo d'armata ad ovest di Mosca e nel 1942 quello del settore del Don.\nDotato di lucidissime visioni strategiche, fu soprannominato \"Il martello degli unni\", comand\u00f2 le armate del Fronte del Don che distrussero le truppe tedesche della 6. Armata accerchiate nella sacca di Stalingrado nel gennaio 1943. Promosso generale d'armata e poi maresciallo, tenne nel 1944 il comando del 1\u00ba Fronte Bielorusso: nel 1945 entr\u00f2 nella Prussia orientale, occupando poi Danzica e Stettino.\nDal 1949 al 1956 Rokossovskij fu ministro della Difesa della Polonia e comandante supremo di quell'esercito e il grado di maresciallo di Polonia; rientrato nell'Unione Sovietica gli furono in seguito assegnati altri incarichi."}
{"id": "384028", "revid": "287204", "url": "https://it.wikipedia.org/wiki?curid=384028", "title": "Processioni storiche di Mendrisio", "text": "Le Processioni della Settimana Santa di Mendrisio sono manifestazioni di ispirazione religiose che si tengono nell'omonima localit\u00e0 del Cantone Ticino in Svizzera, il gioved\u00ec ed il venerd\u00ec Santo.\nNon \u00e8 esattamente conosciuta la loro origine che comunque si perde probabilmente in epoca medioevale, in ogni caso sicuramente gi\u00e0 si tenevano nel XVI secolo, mentre \u00e8 del 1798 la regolamentazione dei cortei che vale ancora oggi.\nLa processione del gioved\u00ec (popolarmente chiamata \"Funziun di Gi\u00fcdee\"), \u00e8 una rappresentazione in costume della passione di Cristo con tutti i personaggi correlati con accenni spettacolari e con qualche incongruenza storica, per esempio i Mori recano simboli islamici ed il re Erode (che al tempo della Passione era gi\u00e0 morto da alcuni decenni), ha abiti di taglio tipicamente rinascimentale con un lungo strascico tenuto da bambini, sul quale vengono lanciati caramelle e cioccolatini. I personaggi in costume sono circa 200.\nQuella del venerd\u00ec \u00e8 pi\u00f9 vicina ai canoni religiosi dove le varie congregazioni portano tra le vie del centro storico di Mendrisio, sullo stesso percorso della rappresentazione del giorno prima, varie effigi tra cui spicca quella del \"Simulacro del Cristo morto\". I partecipanti possono raggiungere il numero di 600.\nIl percorso prevede partenza ed arrivo in corrispondenza della Chiesa di San Giovanni Battista; sia in andata che in ritorno transita sotto la Chiesa dei Santi Cosma e Damiano, principale edificio religioso della citt\u00e0; infine all'altezza della Chiesa dei Cappuccini, il corteo con un breve circuito ritorna sui propri passi. Lungo il tragitto sono posti in posizione sopraelevata pannelli illuminati, che riportano scene della passione, detti \"trasparenti\"; altri trasparenti di piccole dimensioni vengono portati nella sfilata del venerd\u00ec.\nIl 12.12.2019 l\u2019UNESCO ha iscritto le Processioni della Settimana Santa di Mendrisio nella Lista rappresentativa del patrimonio culturale immateriale dell\u2019umanit\u00e0."}
{"id": "384055", "revid": "486946", "url": "https://it.wikipedia.org/wiki?curid=384055", "title": "Amarousi", "text": ""}
{"id": "384057", "revid": "7336", "url": "https://it.wikipedia.org/wiki?curid=384057", "title": "Konstantin Rokossovsky", "text": ""}
{"id": "384065", "revid": "1543377", "url": "https://it.wikipedia.org/wiki?curid=384065", "title": "Kde domov m\u016fj", "text": "Kde domov m\u016fj (in italiano: \"Dov'\u00e8 la mia casa\") \u00e8 l'inno nazionale della Repubblica Ceca.\nStoria.\n\u00c8 in uso dall'indipendenza della nazione nel 1993. Questo canto formava la prima parte dell'inno nazionale della vecchia Cecoslovacchia, con la prima strofa dell'inno slovacco a formare la seconda.\nLa sua musica fu scritta dal compositore Franti\u0161ek \u0160kroup (1801-1862) e dal drammaturgo Josef Kajet\u00e1n Tyl (1808-1856) come parte dell'operetta \"Fidlova\u010dka aneb \u017e\u00e1dn\u00fd hn\u011bv a \u017e\u00e1dn\u00e1 rva\u010dka\" (Fidlova\u010dka, ovvero niente rabbia e niente lotta), pi\u00f9 esattamente si trattava di un'aria del primo atto. Fu eseguita per la prima volta nel teatro Teatro degli Stati di Praga il 21 dicembre 1834.\nTesto.\nIl canto originariamente aveva pi\u00f9 strofe, ma solo la prima \u00e8 ufficialmente l'inno, mentre il resto \u00e8 dimenticato.\nNel primo verso e negli ultimi due, la parola \"casa\" \u00e8 da intendersi come \"patria\"."}
{"id": "384079", "revid": "767487", "url": "https://it.wikipedia.org/wiki?curid=384079", "title": "Pentametro giambico", "text": "Il pentametro giambico, di cui qui \u00e8 riportato un esempio d'autore, \u00e8 il verso classico della poesia inglese, il \"blank verse\" di Henry Howard (Surrey), Christopher Marlowe, William Shakespeare, John Donne, John Milton, Edwin Atherstone, John Keats e Robert Browning ed \u00e8 figlio dell'endecasillabo di Dante Alighieri e Francesco Petrarca.\nLa denominazione, mutuata dalla metrica classica, indica che \u00e8 formato da cinque piedi giambici, vale a dire ciascuno composto da una sequenza sillaba breve - sillaba lunga. Nella metrica accentativa tale sequenza diviene, per analogia, tra sillaba atona e sillaba accentata.\nForma.\nNella sua forma base il verso si compone di dieci sillabe con accenti forti sulle sillabe pari: sSsSsSsSsS.\n\"Il pentametro giambico \u00e8 come un formichiere, alto dietro e con le zampe corte davanti\", come afferma Frederic Kimball, nel film-documentario \"Riccardo III - Un uomo, un re\". Nella pratica della recitazione le sillabe iniziali del verso sono pi\u00f9 alte e marcate, per poi sdrucciolare nel finale. \nPentametro giambico ed endecasillabo.\nL'endecasillabo italiano, come il blank verse, ha l'ultimo accento forte sulla decima sillaba e gli accenti principali quasi sempre sulle sedi pari; ma il pentametro giambico, come il decasillabo francese, finisce prevalentemente con una parola tronca, talvolta piana, assai raramente sdrucciola."}
{"id": "384085", "revid": "838137", "url": "https://it.wikipedia.org/wiki?curid=384085", "title": "S-dualit\u00e0", "text": "La S-dualit\u00e0 permette di relazionare tra loro due teorie delle stringhe che abbiano costanti di accoppiamento di diverse intensit\u00e0, l'una debole, l'altra forte. La costante di accoppiamento (in inglese: coupling constant) permette di capire quale sia l'intensit\u00e0 di un'interazione e contemporaneamente il suo comportamento: ad esempio la costante di Newton formula_1 \u00e8 la costante di accoppiamento sia nella legge di gravit\u00e0 di Newton che nella teoria della relativit\u00e0 di Einstein. L'elettromagnetismo ha invece una costante di accoppiamento legata alla carica elettrica attraverso la costante di struttura fine formula_2:\nSia nella fisica delle particelle che nella teoria delle stringhe, di solito le ampiezze di scattering e altre grandezze devono essere sommate tenendo conto dell'aumentare dell'esponente della costante di accoppiamento formula_4 (detta anche loop expansion parameter, ovvero parametro di espansione di loop):\nNell'elettromagnetismo, a basse energie, la costante di accoppiamento formula_6 \u00e8 straordinariamente piccola e le elevate potenze di formula_6 diventano troppo piccole per la materia ordinaria. I primi termini della serie competono ad offrire una buona approssimazione del valore reale, che spesso non pu\u00f2 essere calcolato completamente perch\u00e9 non esiste un'adeguata tecnologia matematica che permetta di farlo in una volta sola. Se la costante di accoppiamento diventa molto grande, la teoria perturbativa diventa inutile, perch\u00e9 potenze pi\u00f9 elevate del parametro di espansione sono maggiori, non minori, delle potenze inferiori. Questa \u00e8 una teoria con forte costante di accoppiamento. Le costanti di accoppiamento nella teoria quantistica dei campi finiscono per dipendere dall'energia per via degli effetti del vuoto quantistico. Una teoria quantistica dei campi pu\u00f2 essere debolmente accoppiata a basse energie e fortemente accoppiate ad alte energie, come succede con la costante di struttura fine formula_6 in elettrodinamica quantistica, oppure il contrario, come la costante di accoppiamento per i quark e l'interazione dei gluoni in cromodinamica quantistica.\nIn una teoria, alcune grandezze non possono essere calcolate completamente usando una teoria perturbativa, specialmente se si tratta di un debole accoppiamento. Per esempio, l'ampiezza\nnon \u00e8 espandibile per il valore formula_10. Questo \u00e8 tipico delle transizioni dell'effetto tunnel, che nella fisica classica \u00e8 vietato dalla legge di conservazione dell'energia. Le teorie delle stringhe prevedono due tipi di espansioni perturbative: un'espansione nelle potenze del parametro di stringa formula_11 nella teoria di campo corrispondente, sul piano di stringa (string worldsheet) bidimensionale e un'espansione quantistica a loop per le ampiezze di scattering di stringa in uno spazio-tempo d-dimensionale. Ma al contrario delle teorie con particelle, il parametro del loop quantistico di stringa non \u00e8 soltanto un numero, ma dipende da ciascuna delle configurazioni dinamiche della stringa, chiamate campo di dilatone formula_12:\nQuesta relazione tra il dilatone e il parametro di espansione del loop di stringa \u00e8 importante per capire la relazione di dualit\u00e0 nota come S-dualit\u00e0. La S-dualit\u00e0 pu\u00f2 essere pi\u00f9 facilmente esaminata nella teoria di stringa tipo IIB. Il basso limite di energia del tipo IIB (cio\u00e8 il pi\u00f9 basso non-triviale ordine nel parametro di stringa formula_14) \u00e8 una teoria di campo supergravitazionale tipo IIB, che caratterizza un campo scalare complesso formula_15, la cui parte reale \u00e8 il campo d'azione formula_16 e la cui parte immaginaria \u00e8 l'esponenziale del campo del dilatone formula_12:\nQuesta teoria di campo \u00e8 invariante se sottoposta ad una trasformazione globale dal gruppo formula_19 (in cui compaiono effetti quantistici a partire da formula_20), con il campo formula_15 che si trasforma secondo\nSe non ci sono contributi dal campo di azione, allora il valore che ci si pu\u00f2 aspettare dal campo formula_15 \u00e8 fornito solo dal dilatone. Identificando il dilatone con formula_24, la trasformazione formula_20, con formula_26\nsuggerisce che la teoria, a costante di accoppiamento formula_24, \u00e8 uguale alla teoria con costante formula_30. Questa trasformazione \u00e8 chiamata S-dualit\u00e0. Se due teorie di stringhe sono relazionate da questa dualit\u00e0, allora una teoria con una forte costante di accoppiamento \u00e8 uguale ad un'altra con costante debole. Poich\u00e9 la superstringa di tipo IIB \u00e8 internamente duale, forti e deboli limiti di accoppiamento corrispondono. Questa dualit\u00e0 consente una comprensione del limite di accoppiamento forte della teoria che non sarebbe possibile in alcun altro modo. Ancora pi\u00f9 sorprendentemente, la superstringa di tipo I, grazie alla S-dualit\u00e0, \u00e8 in relazione alla superstringa eterotica SO(32). Ci\u00f2 \u00e8 sorprendente perch\u00e9 il tipo I contiene sia stringhe chiuse che aperte, al contrario delle eterotiche che annoverano solo stringhe chiuse. La spiegazione di questa anomalia, che di fatto \u00e8 una virt\u00f9 nella teoria delle stringhe, \u00e8 che per costanti di accoppiamento molto forti, la teoria eterotica SO(32) prevede eccitazioni da cui risultano stringhe aperte, stringhe che sono altamente instabili nel debole limite di accoppiamento della teoria: \u00e8 questo il limite in cui la stringa eterotica \u00e8 solitamente compresa."}
{"id": "384086", "revid": "496876", "url": "https://it.wikipedia.org/wiki?curid=384086", "title": "Broncoscopia operativa", "text": "La broncoscopia operativa \u00e8 una pratica chirurgica che consiste in una serie di manovre semi-invasive, eseguite nel corso di un broncoscopia.\nSi tratta quasi sempre di operazioni di medicina d'urgenza, utili soprattutto per estrarre corpi estranei inalati, disostruire i bronchi manualmente o con l'uso di un laser, o addirittura posizionare degli stent bronchiali. Spesso prevedono l'impiego di trattamenti anestetici, solitamente locali, tenendo il paziente dunque sveglio."}
{"id": "384089", "revid": "287204", "url": "https://it.wikipedia.org/wiki?curid=384089", "title": "Alexander Sutherland Neill", "text": "Biografia.\nNato da una famiglia di maestri elementari, ultimo di tre figli, la sua infanzia fu difficile e poco serena a causa dell'atmosfera familiare, conformista e severa. Il padre, austero e poco comunicativo, la madre, troppo presa dalla tutela delle convenzioni sociali, aveva poco tempo da dedicare ai figli; e i fratelli, studenti esemplari, lo ignoravano in quanto lui mostrava difficolt\u00e0 nell'apprendimento scolastico.\nDopo alcune esperienze di lavoro in fabbrica, Neill ottenne la qualifica di maestro di scuola elementare. Si iscrisse all'universit\u00e0 e segu\u00ec la facolt\u00e0 di agraria, ma si laure\u00f2 in letteratura inglese. Nel 1919 incontr\u00f2 Homer Lane, un pedagogo statunitense allora attivo in Inghilterra e fondatore della Little Commonwealth school nel Dorset. Da Lane, Neill apprese la \"pedagogia della libert\u00e0\", che sarebbe poi diventato il principio fondamentale del suo pensiero. Neill insegn\u00f2 presso la King Alfred School di Hampstead, Londra.\nNel 1921 si rec\u00f2 in Germania dove fond\u00f2 una scuola internazionale a Hellerau presso Dresda. Nel 1923 si trasfer\u00ec con tutta la scuola a Sonntagberg in Austria, forse anche a seguito della rivoluzione della Sassonia. Nel 1924 Neill torn\u00f2 in Inghilterra, a Lyme Regis; la scuola assume il nome di Summerhill School. Pochi anni dopo la scuola si trasfer\u00ec a Leiston nel Suffolk, dove Neill continu\u00f2 la sua attivit\u00e0 educativa fino alla morte, tranne un breve periodo in Galles durante la seconda guerra mondiale.\nPensiero pedagogico.\nNeill fonda la sua concezione educativa sulla fede nella \"bont\u00e0 originaria della natura umana\". Questa concezione presenta vari aspetti:\nNeill riassume il suo pensiero in due concetti fondamentali:\nN\u00e9 istruire n\u00e9 educare.\nIn ogni momento dell'esperienza di un individuo il principio educativo fondamentale deve rimanere quello dell'assoluto rispetto degli interessi e dei bisogni del soggetto. Al bambino non deve essere imposta n\u00e9 istruzione n\u00e9 educazione, perch\u00e9 cos\u00ec facendo si ostacolerebbe la sua spontaneit\u00e0 e la sua natura d'essere.\nLibert\u00e0 ed accettazione.\nLibert\u00e0 per Neill significa \"fare ci\u00f2 che piace purch\u00e9 questo non limiti la libert\u00e0 degli altri\". Da questo conseguono i princ\u00ecpi di \"autodisciplina\" ed \"autoregolazione\".\nA \"Summerhill\" c'\u00e8 libert\u00e0 assoluta, assoluto rispetto dei bisogni, dei desideri, della vita sessuale, espressiva e di studio. Neill imponeva un orario delle lezioni valido solo per gli insegnanti, i bambini potevano scegliere quale delle lezioni seguire e in quale momento seguirle. Tutti avevano gli stessi diritti e i bambini prendevano autonomamente le precauzioni necessarie per la sicurezza degli altri e di s\u00e9 stessi.\nI sentimenti costituiscono la forza motrice della vita, e per questo Neill ha fondato una scuola in cui primeggiano i sentimenti.\nInfine la libert\u00e0 implica una fiducia nella bont\u00e0 della natura umana e di conseguenza genera un atteggiamento di accettazione e di amore verso se stessi e gli altri.\nFondamenti teorici del suo pensiero.\nNeill non ha inventato nulla di nuovo. Ha avuto il grande merito di acquisire concetti gi\u00e0 esistenti sullo sviluppo spontaneo e di elaborarle secondo le moderne concezioni educative legate alla psicologia del profondo, secondo la quale non \u00e8 consentito ostacolare la spontaneit\u00e0 e la natura del bambino senza che questo provochi conflitti dolorosi.\nPer sviluppare il concetto di \"autoregolazione\", Neill trae spunti dalla psicanalisi di Sigmund Freud, in modo particolare dall'analisi sistematica della mente umana, suddivisa in tre istanze: \"Io\", \"Es\" e \"Super-Io\".\nAutoregolazione infatti consiste nella condizione ideale in cui l\"Io\" riesce a mantenere sotto controllo le pulsioni dell\"Es\", assicurando lo sviluppo di tutta la sua creativit\u00e0 alla vita personale.\nIl pensiero di Alfred Adler influenza notevolmente il pensiero di Neill per quel che riguarda gli interessi e i bisogni individuali, la valorizzazione e l'approvazione sociale, in quanto tale filosofia \u00e8 basata sulla psicologia individuale e sul bisogno di auto-affermazione.\nNeill trae notevolmente spunto per quel che riguarda la sua pedagogia improntata alla libert\u00e0 e alle personalit\u00e0 equilibrate da H. Lane, che fond\u00f2 una scuola per giovani delinquenti in cui applica come metodo quello della libert\u00e0 e dell'autogoverno.\nInfine Neill nella sua \"Autobiografia\" parla di un'influenza ampiamente culturale \u2013 e non pedagogica\u00a0\u2013 da parte di Wilhelm Reich:"}
{"id": "384095", "revid": "7967", "url": "https://it.wikipedia.org/wiki?curid=384095", "title": "Ruggiero Settimo", "text": ""}
{"id": "384102", "revid": "1833487", "url": "https://it.wikipedia.org/wiki?curid=384102", "title": "Franco Colomba", "text": "Biografia.\nNato a Grosseto da genitori di origini calabresi, precisamente di Oriolo. Abita a Bologna da quando aveva 5 anni. Ha un figlio, Davide Colomba , ex calciatore.\nCarriera.\nGiocatore.\nInizia la sua carriera con la maglia del Bologna dalle giovanili, facendo la trafila a partire dal NAGC nel 1966, debuttando in Serie A nella stagione 1973-1974. Dopo due esperienze in prestito in B con e , rispettivamente nel 1975 e 1976, torna alla compagine felsinea, giocando con continuit\u00e0 fino al 1983 (17 anni totali nel Bologna). Nel 1981 raggiunge la convocazione in Nazionale A, senza tuttavia mai debuttarvi.\nPassato all', in massima serie, nel 1983, gioca cinque stagioni in serie A. Termina la carriera tornando al nel 1990, vincendo il campionato di serie C1 dopo aver giocato due stagioni con la maglia dei canarini.\nViene squalificato 3 mesi dalla Commissione Disciplinare della Lega Nazionale Professionisti, sentenza confermata in appello, perch\u00e9 coinvolto nello Scandalo italiano del calcioscommesse del 1980. \nIn carriera ha totalizzato complessivamente 271 presenze e 18 reti in Serie A e 89 presenze e 4 reti in Serie B.\nAllenatore.\nInizia ad allenare nel 1990 gli allievi del Modena, sua ultima squadra da calciatore, e nel 1992 per un anno la squadra Primavera della SPAL.\nLa prima vera panchina arriva nel 1993 quando allena in Serie C2 l', raggiungendo il terzo posto (i play-off in C2 furono istituiti l'anno successivo) e il Novara, con cui raggiunge e perde le semifinali dei play-off. Il 1\u00ba luglio 1995 allena la in serie B e sfiora la promozione in A chiudendo il campionato al 5\u00ba posto in classifica. Viene esonerato il 26 gennaio 1997. Il 1\u00ba luglio guida la , in serie B. Lascia il club il 30 giugno 1998, per passare il giorno seguente in massima serie con il , e viene esonerato dopo la diciannovesima giornata il 1\u00ba febbraio 1999. Torna alla Reggina, appena promossa in serie A, nell'arco temporale che va dal 1\u00ba luglio 1999 al 30 giugno 2002, raggiungendo la salvezza la prima stagione con la valorizzazione di giovani calciatori quali Bruno Cirillo, Mohammed Kallon, Roberto Baronio, Andrea Pirlo, Francesco Cozza, Giovanni Morabito, Davide Possanzini e Erjon Bogdani. Il successivo massimo campionato vede la squadra dello Stretto protagonista in negativo con una miniserie di 1 punto in 10 partite, e subire la retrocessione al termine di un doppio spareggio (1-0 per i veneti al Bentegodi; 2-1 per i calabresi al Granillo ) contro l'Hellas Verona. Nel 2002, confermato alla guida della squadra in serie B, riporta la Reggina in A dopo una stagione.\nDal 14 giugno 2002 guida il Napoli, viene esonerato il 15 dicembre. Ritorna al club partenopeo l'11 marzo 2003 e conquista la salvezza. Torna per la terza volta alla Reggina il 1\u00ba luglio 2003, e dopo sole 10 giornate viene esonerato il 30 novembre 2003, a causa dei risultati ottenuti, valutati non in linea con le potenzialit\u00e0 dell'organico. ed alla fine trover\u00e0' la salvezza al 14.\nIl 1\u00ba luglio 2004 \u00e8 alla guida del Livorno, dove viene esonerato l'11 gennaio 2005 dal presidente amaranto Spinelli dopo aver perso 4-2 a Torino con la Juventus, per far posto a Roberto Donadoni. L'anno successivo \u00e8 alla guida dell', in serie B e sua ex squadra da calciatore, subentrando . Retroceder\u00e0 dopo i play-out con l'Albinoleffe. Il 17 dicembre 2006 subentra a Marco Giampaolo alla guida del Cagliari nella massima serie. Dopo 7 punti in 8 partite il presidente Massimo Cellino lo esonera il 26 febbraio 2007, a soli 72 giorni dall'inizio dell'esperienza di Colomba sulla panchina del Cagliari e poche ore dopo aver dichiarato alla stampa di voler dare fiducia al tecnico Giampaolo.\nIl 1\u00ba luglio 2007, Colomba \u00e8 chiamato ad allenare l'Hellas Verona in Serie C1, venendo esonerato l'8 ottobre 2007, a causa degli scarsi risultati conseguiti (3 punti in 8 giornate) che vedono la compagine scaligera navigare in zona retrocessione. Al suo posto viene chiamato il tecnico della primavera Davide Pellegrini.\nIl 7 dicembre 2008 firma un contratto con l' per sostituire l'esonerato Vincenzo Chiarenza in Serie B. All'arrivo del nuovo mister l' naviga negli estremi bassifondi della graduatoria. Dopo la vittoria sul Frosinone l' viene ripetutamente battuto da quasi tutti gli avversari dell'ultimo mese e mezzo di campionato, a tal punto che solo un pareggio a Treviso e lo sconto sulla penalizzazione della Lega (inizialmente di 2 punti, poi ridotta a 1, a causa di inadempienze finanziarie) permettono alla squadra di salvarsi in extremis all'ultima giornata, grazie anche ai risultati negativi delle dirette concorrenti. \nIl 20 ottobre 2009 \u00e8 chiamato dal Bologna a subentrare all'esonerato Giuseppe Papadopulo e a sedersi sulla panchina della squadra della sua citt\u00e0, in crisi di risultati e nelle ultime posizioni di classifica. Dopo alcune difficolt\u00e0, vi \u00e8 una ripresa nel girone di ritorno ottenendo 18 punti in 9 partite, ma una successiva crisi culminate con 5 sconfitte e un pareggio fa di nuovo precipitare il Bologna in piena zona retrocessione, terminata solo alla penultima giornata con la matematica certezza di rimanere nella massima serie calcistica. Il campionato viene concluso in 17\u00aa posizione, con sette punti di vantaggio sull'Atalanta, terzultima e retrocessa. anche grazie ai 25 punti nel girone di ritorno. Nel giugno 2010, con il cambio di propriet\u00e0 e la nuova gestione Porcedda, Colomba viene inizialmente confermato, per essere poi invece il 29 agosto 2010 esonerato proprio alla vigilia della prima di campionato contro l'Inter..\nIl 4 aprile 2011 trova l'accordo fino a giugno 2012 con il , squadra in piena lotta salvezza. Nella prima partita di Colomba, i parmensi esordiscono con una sconfitta in casa della Lazio. La prima vittoria arriva alla seconda partita battendo l' per 2-0. Il pareggio contro il Bologna vale la salvezza matematica con due giornate da anticipo. In 7 partite conquista 14 punti. Il 9 gennaio 2012 \u00e8 esonerato dal dopo una serie di quattro pareggi (contro Palermo 0-0, Cagliari 0-0, Lecce 3-3, e Catania 3-3) e una sconfitta a San Siro con l'Inter per 5-0. Ha ottenuto 19 punti frutto di 5 vittorie, 4 pareggi e 8 sconfitte.\nIl 17 dicembre 2012 assume la guida del Padova subentrando al tecnico Fulvio Pea, firmando un accordo fino al 30 giugno 2013, con opzione di rinnovo in caso di promozione in Serie A. Dopo aver ottenuto risultati altalenanti (in 13 partite ottiene tre vittorie e 14 punti), il 20 marzo 2013 viene esonerato.\nIl 15 luglio 2014 diventa l'allenatore del club indiano del Pune City.\nIl 21 marzo 2016 torna a sedersi per la seconda volta sulla panchina del Livorno dopo l'esperienza del 2004/2005, sostituendo l'esonerato Panucci. Il 16 aprile, dopo la quarta sconfitta consecutiva della sua gestione, per 2-1 contro il Novara, viene esonerato e al suo posto torna Ezio Gelain.\nStatistiche.\nStatistiche da allenatore.\n\"Statistiche aggiornate al 16 aprile 2016\"."}
{"id": "384112", "revid": "767487", "url": "https://it.wikipedia.org/wiki?curid=384112", "title": "The Trip (The Trip)", "text": "The Trip fu il primo album dei The Trip pubblicato dalla RCA nel 1970. Con esso il gruppo inizi\u00f2 un percorso nel rock progressivo italiano caratterizzato da influenze blues, pop sinfonico e jazz individuabili in brani come \"Riflessioni\", \"Visioni dell'aldil\u00e0\" ed \"Incubi\"."}
{"id": "384116", "revid": "47767", "url": "https://it.wikipedia.org/wiki?curid=384116", "title": "Ducea di Maniace", "text": ""}
{"id": "384118", "revid": "293713", "url": "https://it.wikipedia.org/wiki?curid=384118", "title": "Salvatore Di Somma", "text": "Carriera.\nGiocatore.\nDa calciatore ha iniziato nella , in Serie D, dove ha collezionato in tre anni 84 presenze senza reti dal 1965 al 1968. Passato al nel 1968, vi ha militato in Serie C fino al 1975, collezionando in sette stagioni ben 222 presenze e 4 reti in campionato, numeri che ne fanno il sesto calciatore con pi\u00f9 presenze in giallorosso. In seguito ha vestito per due anni la maglia del in Serie B, collezionando 42 presenze e 2 reti.\nNel 1977 \u00e8 stato acquistato dall', con cui ha ottenuto la promozione in Serie A al termine del campionato cadetto 1977-1978. Nel ruolo di libero ha militato nella squadra avellinese per sette annate, di cui ben sei consecutive in massima serie, fino al ritiro, avvenuto nel 1984. Con l'Avellino conta 210 presenze tra campionato e Coppa Italia.\nAllenatore.\nHa allenato in Serie C1, Serie C2 e Serie D.\nInizia l'annata 1999-2000 da allenatore della Juve Stabia, venendo esonerato a ottobre 1999. Nel 2001 subentra come allenatore della Maceratese, con cui finisce penultimo in classifica e retrocede in Serie D. Nella stagione 2003-2004 \u00e8 allenatore dell'Igea Virtus, in Serie C2, sostituendo l'esonerato Bollini, portando i siciliani a 2 punti dai play-off. Nell'anno 2004-2005 \u00e8 allenatore del , in Serie D. Nella stagione 2005-2006 ha portato alla salvezza la squadra della sua citt\u00e0, la Juve Stabia, in Serie C1 (batte il Napoli), dopo che per gravi problemi societari la squadra era in zona retrocessione.\nNel marzo del 2007 \u00e8 chiamato dalla Vibonese, in Serie C2, per salvare la squadra finita in zona play-out; la stagione si conclude con salvezza diretta. Nella stagione 2007-2008 ha salvato nuovamente la squadra dalla retrocessione.\nNel novembre del 2008 \u00e8 diventato il nuovo responsabile dell'area tecnica del , in Serie B, venendo esonerato il 18 febbraio 2009, con la squadra in zona retrocessione. Il 15 marzo 2010 diviene allenatore del Campobasso, ruolo che ricopre fino a fine stagione.\nDirigente.\nA fine stagione torna alla , come responsabile dell'area tecnica per la stagione 2010-2011 di Prima Divisione e per la successiva, che ha visto il ritorno delle \"vespe\" in Serie B dopo 60 anni. Il campionato si conclude al 9\u00ba posto in classifica. L'anno successivo, dopo aver finito la stagione al 16\u00ba posto, a luglio lascia la .\nIl 23 agosto 2013 \u00e8 diventato il nuovo responsabile dell'area scouting del Benevento. Il 5 ottobre 2013 la dirigenza sannita gli ha conferito il ruolo di direttore sportivo. Le \"streghe sannite\" accedono per la prima volta nella loro storia in Serie B il 30 aprile 2016. L'anno successivo, \u00e8 ancora direttore sportivo della squadra che si qualifica ai play-off e batte in finale il Carpi, conquistando la storica promozione in Serie A. Dopo 9 partite di campionato e l'ultimo posto in classifica con zero punti, \u00e9 esonerato dal Benevento.\nIl 25 luglio 2019 \u00e8 nominato nuovo direttore sportivo dell'Avellino, subentrando a Carlo Musa, in Serie C. Annuncia le sue dimissioni dalla carica il 23 dicembre 2019, pochi giorni dopo l'arrivo della nuova dirigenza, favorendo il ritorno di Carlo Musa. Nel febbraio 2020 subentra nuovamente a Musa restando fino a fine stagione, venendo confermato il 13 luglio 2020 dalla nuova dirigenza D'Agostino, subentrata a fine febbraio 2020. Viene esonerato il 16 febbraio 2022 insieme all'allenatore Piero Braglia."}
{"id": "384123", "revid": "1745648", "url": "https://it.wikipedia.org/wiki?curid=384123", "title": "Grandes Jorasses", "text": "Le Grandes Jorasses (pron. fr. : ) sono un gruppo di cime granitiche che si trovano nella parte settentrionale del massiccio del Monte Bianco, sulla linea di frontiera tra Italia e Francia. Delimitate ad est dal Col des Hirondelles (3.480\u00a0), e a nord-ovest dal Col des Grandes Jorasses (3.825\u00a0m), nel versante sud italiano sovrastano la Val Ferret in Valle d'Aosta, mentre nel versante nord francese si affacciano sul ghiacciaio di Leschaux. In particolare il versante nord \u00e8 un'immensa parete granitica tra le pi\u00f9 grandi delle Alpi (1.000\u00a0m di altezza per quasi 1.200\u00a0m di lunghezza), che negli anni trenta ha rappresentato uno degli \"\"ultimi problemi delle Alpi\".\nToponimo.\nIl nome \"Jorasses\" deriva dal termine celtico \"juris\", che significa \"foresta d'alta quota\". \u00c8 un termine molto diffuso nell'area alpina sotto varie forme: la pi\u00f9 nota \u00e8 \"Jura\". \u00c8 presumibile che la zona della Val Ferret, proprio ai piedi delle Grandes Jorasses, sia stata un tempo ammantata di boschi fitti; si ritiene inoltre che quella zona (come pure la Val Veny) sia stata un centro sacro celtico.\nClassificazione.\nSecondo la classificazione della SOIUSA le Grandes Jorasses sono un sottogruppo alpino con la seguente classificazione:\nVette.\nSulla cresta, per la lunghezza di quasi un 1\u00a0km, si susseguono sei cime.\nIn ordine da ovest verso est:\nLe cinque cime superiori a 4000 metri sono tutte inserite nell'elenco degli 82 4000 delle Alpi.\nAscensioni.\nPrima ascensione.\nLa prima ascensione della punta Whymper fu compiuta il 24 giugno 1865 da Edward Whymper con le guide Michel Croz, Christian Almer e Franz Biner, lungo il versante sud-ovest, l'attuale via normale.\nLa prima ascensione della punta Walker, la vetta pi\u00f9 elevata, fu compiuta il 30 giugno 1868 da Horace Walker con le guide Melchior Anderegg, Johann Jaun e Julien Grange, lungo il versante sud-ovest, l'attuale via normale.\nLa prima ascensione della punta Margherita e della punta Elena fu compiuta nel 1898 da Luigi Amedeo di Savoia-Aosta (che le battezz\u00f2 in onore, rispettivamente, della zia Margherita e della cognata Elena d'Orl\u00e9ans) con le guide Joseph Petigax, Laurent Croux, C\u00e9sar Ollier e il portatore F\u00e9lix Ollier.\nLa prima ascensione della punta Young fu realizzata il 18 giugno 1904 da Valentine J.E. Ryan con le guide Josef Lochmatter e Franz Lochmatter.\nRecord di salita.\nIl record di salita della parete nord \u00e8 stato stabilito da Ueli Steck il 28 dicembre 2008, con la salita in solitaria della via \"Colton-Macintyre\" in 2 ore e 21 minuti.\nVie alpinistiche.\nNel seguente elenco alcune delle vie alpinistiche pi\u00f9 significative.\nVia normale.\nLa via normale alla punta Walker sale dal versante sud-ovest partendo dalla localit\u00e0 Planpincieux e passando dal Rifugio Boccalatte. \u00c8 una via normale impegnativa, valutata di grado di difficolt\u00e0 AD.\nStoria della parete nord.\nL'ascensione della parete Nord fu considerato uno dei \"grandi problemi delle Alpi\"\" fino al 1935.\nDopo una rude competizione tra alpinisti di diversi paesi, la parete Nord fu conquistata la prima volta passando per lo sperone Croz, da Martin Meier e Rudolf Peters, il 28 e il 29 giugno 1935. Il loro itinerario, famoso all'epoca, \u00e8 oggi raramente ripetuto, in parte per la sua pericolosit\u00e0, in parte perch\u00e9 lo sperone \u00e8 di rado nelle condizioni di secca che permisero ai primi salitori di completarne l'ascensione. Le difficolt\u00e0 di questa via sono di IV e V grado su roccia con un passo di VI grado sopra il nevaio mediano. Attacca nel centro della parete nord per poi spostarsi verso ovest seguendo un colatoio e roccette che porta alla sommit\u00e0 della seconda grande torre, da dove bisogna proseguire direttamente al centro del grande sperone cercandone i punti pi\u00f9 deboli fino alla cima della Punta Croz.\nLa Punta Walker, la pi\u00f9 alta del gruppo, fu raggiunta da nord tre anni pi\u00f9 tardi (4-6 agosto 1938) da tre alpinisti italiani: Riccardo Cassin, Luigi Esposito e Ugo Tizzoni. Questo itinerario resta il pi\u00f9 celebre ed anche quello preferito dagli alpinisti in quanto \u00e8 oggi uno dei pi\u00f9 famosi e ripetuti della zona, conosciuto in tutto il mondo. Esso sale nei pressi del filo del lungo sperone Walker (1200\u00a0m) con difficolt\u00e0 di gradi IV, V, un passo di VI+ (diedro Allain) ed alcuni passaggi in A0. La scalata dello sperone \u00e8 una delle grandi vie delle Alpi, esposta nella parte finale alla caduta di sassi, ed \u00e8 una delle pi\u00f9 grandi realizzazioni del periodo tra le due guerre, insieme alla parete dell'Eiger scalata nello stesso anno.\nDopo l'ascensione delle punte Walker e Croz gli alpinisti si interessarono alla conquista delle altre punte della parete nord:\nLa fama della parete Nord attira ancora oggi tanti rocciatori e alpinisti, contando su numerose vie di ascensione (circa 20, sia su roccia che su ghiaccio) praticabili in tutte le stagioni."}
{"id": "384125", "revid": "1318658", "url": "https://it.wikipedia.org/wiki?curid=384125", "title": "Blue Steel", "text": ""}
{"id": "384128", "revid": "767487", "url": "https://it.wikipedia.org/wiki?curid=384128", "title": "Charlie Byrd", "text": "Biografia.\nGli inizi.\nCharlie Byrd inizi\u00f2 a suonare la chitarra da bambino sotto la guida del padre. A 10 anni inizi\u00f2 a prendere lezioni di chitarra classica. Da adolescente gi\u00e0 suonava in piccole formazioni della Virginia o a Washington mostrando notevole talento. Al Politecnico della Virginia suon\u00f2 nella banda scolastica e durante la seconda guerra mondiale suon\u00f2 in Europa nella banda dell'esercito.\nDopo la guerra, si stabil\u00ec a New York dove suon\u00f2 con gruppi locali di jazz con il clarinettista Joe Marsala e con l'orchestra del pianista Freddie Slack.\nByrd ammirava i chitarristi jazz dell'epoca, tra i quali ovviamente Charlie Christian, ma aveva una predilezione per il genio francese Django Reinhardt che aveva conosciuto a Parigi durante la guerra e che l'aveva molto impressionato.\nDal blues a Bach.\nNel 1950 Byrd torn\u00f2 nella capitale per studiare la chitarra classica con il noto maestro Sophocles Papas. Come chitarrista si era sempre sentito limitato dalle sue capacit\u00e0 tecniche e dall'uso del plettro. Studi\u00f2 a fondo teoria musicale e miglior\u00f2 sensibilmente la sua tecnica strumentale. Nel 1954 si trasfer\u00ec in Italia, a Siena, dove pot\u00e9 studiare per sei settimane con il grande Andr\u00e9s Segovia. In seguito studi\u00f2 anche in Sud America e a Cuba.\nDopo aver approfondito e migliorato le sue conoscenze, Charlie Byrd form\u00f2 il suo primo gruppo, un trio con contrabbasso e batteria. Con questa formazione trov\u00f2 la sua dimensione ideale di solista e di concertista. Pot\u00e9 realizzare il suo sogno di mescolare senza ostacoli formali jazz, blues e musica classica.\nI critici dell'epoca scrissero che Charlie Byrd era stato il primo a trovare una collocazione e un motivo di esistere alla chitarra spagnola (cio\u00e8 flamenco o classica) nel jazz. Come diceva lui stesso, Byrd suonava di tutto, \"dal blues a Bach\".\nLa chitarra, nel jazz, era sostanzialmente ferma a Charlie Christian. Charlie Byrd, influenzato da Django Reinhardt e da Andr\u00e9s Segovia cercava ancora una strada innovativa. L'idea di mescolare musica classica e jazz fu uno dei tentativi meglio riusciti, in quell'epoca, di dare una dimensione nuova al suo strumento.\nNella seconda met\u00e0 degli anni cinquanta il trio di Charlie Byrd suon\u00f2 regolarmente nell'area di Washington e realizz\u00f2 diverse incisioni. La formula era sempre quella del concerto in stile classico con un repertorio di \"standard\" interpretati in chiave classica, jazz o, pi\u00f9 spesso, mista. Al di fuori del trio, Byrd suon\u00f2 anche brevemente nell'orchestra di Woody Herman.\nIl jazz samba.\nNel 1961, Charlie Byrd fu invitato a effettuare una tourn\u00e9e di 12 settimane in Brasile con il trio (di cui facevano parte all'epoca il bassista Keter Betts ed il batterista Buddy Deppenschmidt) per conto del Dipartimento alla Difesa statunitense.\nByrd conosceva gi\u00e0 la chitarra sudamericana ed in particolare lo stile cubano, ma, arrivato a Rio de Janeiro, rimase colpito dal modo, del tutto nuovo, con cui i brasiliani suonavano: era la \"batida\" tipica della bossa nova inventata e resa popolarissima dal cantante e chitarrista Jo\u00e3o Gilberto. In Brasile conobbe e suon\u00f2 con Gilberto, e fu molto impressionato dal talento non ancora espresso del chitarrista Baden Powell.\nTornato negli Stati Uniti, e dopo qualche tentativo andato a vuoto, nel 1962, Charlie Byrd riusc\u00ec a coinvolgere il sassofonista Stan Getz e il produttore Creed Taylor della Verve Records nella realizzazione del celebre album \"Jazz Samba\".\n\"Jazz Samba\" ebbe uno successo straordinario al punto di rilanciare la carriera di Stan Getz e di portare alla ribalta il chitarrista. Il disco \u00e8 considerato il primo esempio dello stile musicale omonimo nel quale il jazz si fonde ai ritmi brasiliani della bossa nova e del samba vero e proprio. Fu anche l'inizio dell'invasione di musica brasiliana negli Stati Uniti.\nNel 1963 usc\u00ec \"Bossa Nova Pelo Passaros\", disco in cui Byrd, approfittando del successo acquisito, esplor\u00f2 con maggior convinzione la musica brasiliana e la musica latina accompagnarto da una orchestra di archi. Il disco divenne a sua volta un classico del genere e fu bissato poco dopo da \"Once More! Bossa Nova\".\nUna grande chitarra.\nDopo il successo clamoroso del disco con Getz, Charlie Byrd continu\u00f2 a suonare sia musica classica che bossa nova, registrando diversi dischi da solo o con formazioni d'archi, potendo finalmente contare su un contratto discografico vantaggioso con la Columbia Records.\nNel 1973 form\u00f2 un gruppo con i chitarristi Barney Kessel e Herb Ellis come \"The Great Guitars\" e con i quali realizz\u00f2 moltissimi dischi e molte fortunate tourn\u00e9e.\nIn seguito incise anche con il chitarrista brasiliano Laurindo Almeida e con il sassofonista Bud Shank che, pi\u00f9 di 20 anni prima, nel 1953, avevano gi\u00e0 tentato, senza successo apprezzabile, di fondere la musica brasiliana con il jazz.\nNel 1974 Charlie Byrd scrisse anche un metodo di chitarra che ebbe una grande diffusione e divenne uno dei testi di riferimento per la chitarra jazz. Negli anni successivi intensific\u00f2 la sua attivit\u00e0 didattica pubblicando libri sulla tecnica chitarristica di tutti i generi (dal jazz, alla bossa nova, alle canzone natalizie, ecc.).\nSempre nel 1974 realizz\u00f2 un disco con il chitarrista classico Aldemaro Romero contenente la fortunata \"Romance\".\nUn disco tra i pi\u00f9 riusciti degli anni settanta \u00e8 certamente \"Blue Byrd\" con nuove composizioni e un primo tentativo di abbandonare il clich\u00e9 chitarra/orchestra del periodo Columbia Records.\nNegli ultimi anni, ricevette premi e riconoscimenti sia in Brasile che nel suo paese per l'opera di diffusione della bossa nova e del jazz samba.\nCharlie Byrd continu\u00f2 a incidere e a suonare fino alla morte, dovuta a un tumore, il 2 dicembre 1999. Lasci\u00f2 la moglie, Rebecca, due figli e una nipotina.\nLa sua ultima esibizione avvenne, solo pochi mesi prima della morte, il 18 settembre 1999 ad Annapolis nel Maryland dove viveva."}
{"id": "384129", "revid": "1718925", "url": "https://it.wikipedia.org/wiki?curid=384129", "title": "DNA ricombinante", "text": "Con il termine di DNA ricombinante si intende una sequenza di DNA ottenuta artificialmente dalla combinazione di materiale genetico di origini differenti, come pu\u00f2 avvenire per un plasmide contenente un gene d'interesse. Si usa anche definire \"proteina ricombinante\" ogni proteina ottenuta da trascrizione e traduzione di un frammento di DNA ricombinante inserito all'interno di un organismo ospite, che diviene in questo modo geneticamente modificato. \nCon il termine comune di \"tecniche del DNA ricombinante\" ci si riferisce dunque, pi\u00f9 in genere, alle tecniche di cui l'ingegneria genetica si serve comunemente.\nUtilizzi.\nIl DNA ricombinante \u00e8 utilizzato per produrre OGM in grado, ad esempio, di funzionare come \"bioreattori\" per la produzione di ormoni ad uso medico, come l'insulina, l'ormone della crescita o l'ossitocina, o di vaccini. Il bioreattore pi\u00f9 utilizzato, anche perch\u00e9 il pi\u00f9 facile da trattare, \u00e8 \"Escherichia coli\", un batterio procariote nel quale pu\u00f2 essere inserito un gene da tradurre abbondantemente in proteina (come avviene per i casi appena riportati)."}
{"id": "384133", "revid": "198277", "url": "https://it.wikipedia.org/wiki?curid=384133", "title": "Stefano Tacconi", "text": "Estremo difensore della per quasi un decennio (1983-1992) nonch\u00e9 capitano nelle ultime stagioni, \u00e8 tuttora l'unico portiere a essersi aggiudicato tutte le cinque competizioni UEFA per club all'epoca vigenti, vinte con la formazione bianconera a cavallo degli anni 1980 e 1990; con il club torinese ha messo in bacheca anche due scudetti e una Coppa Italia.\nTra il 1987 e il 1991 ha fatto parte della nazionale italiana, totalizzando 7 presenze e partecipando come secondo portiere al e al . Ha inoltre disputato da titolare i Giochi olimpici di .\n\u00c8 stato inserito dall'IFFHS al 140\u00ba posto nella classifica dei migliori portieri del mondo nel quarto di secolo 1987-2011.\nBiografia.\n\u00c8 sposato in seconde nozze con Laura, da cui ha avuto quattro figli. Ha un diploma di cuoco, che ha messo a frutto al termine della carriera agonistica divenendo imprenditore nel campo della ristorazione.\nCaratteristiche tecniche.\nPortiere dal carattere acceso, Tacconi \u00e8 stato descritto dal giornalista Vladimiro Caminiti come un estremo difensore in grado di esaltarsi nelle partite decisive, nonch\u00e9 dotato di grande vigore atletico, che lo rendeva molto abile tra i pali. Era solito intervenire con sicurezza se chiamato a uscire frontalmente; appariva invece pi\u00f9 rest\u00eco ad andare incontro ai palloni scagliati dalle fasce verso il centro dell'area. Pur essendo dotato di un buon rinvio da fondo campo, non era molto abile nel gioco coi piedi: pertanto, al pari di molti altri \"numeri uno\" dell'epoca, accus\u00f2 difficolt\u00e0 di adattamento alle nuove regole introdotte nella stagione 1992-1993, che tra le altre cose impedirono ai portieri di intervenire con le mani in caso di retropassaggio volontario di un compagno di squadra; innovazioni, queste, verso le quali Tacconi si mostr\u00f2 piuttosto critico.\nCarriera.\nGiocatore.\nClub.\nInizi e Avellino.\nCresciuto nello , nelle cui giovanili entr\u00f2 nel 1970, pass\u00f2 poi all' che lo inser\u00ec nel proprio settore giovanile, militando nelle categorie Berretti e Primavera. Tornato in prestito a Spoleto per giocare da titolare il campionato di Serie D 1976-1977, la stagione seguente i nerazzurri lo dirottarono sempre in prestito alla , dove esord\u00ec da professionista in Serie C. Al termine di un'annata mise a referto 7 presenze.\nPer la successiva stagione l'Inter lo invi\u00f2 nuovamente in prestito al , nella neonata Serie C1, dove trov\u00f2 come allenatore Tarcisio Burgnich, che lo fece giocare titolare; il campionato 1978-1979, in cui Tacconi si avvalse di Gino Merlo come preparatore, vide gli amaranto chiudere a met\u00e0 classifica, Archiviata la parentesi labronica, non riusc\u00ec a convincere la societ\u00e0 interista che quindi lo cedette a titolo definitivo alla , in Serie B. In riva all'Adriatico Tacconi, il quale ebbe Piero Persico come preparatore, disput\u00f2 il campionato cadetto 1979-1980 dove pur ben figurando sul piano personale, non riusc\u00ec a evitare la retrocessione dei rossobl\u00f9.\nCi\u00f2 nonostante, le buone prestazioni offerte a San Benedetto del Tronto destarono le attenzioni dell', con cui il portiere esord\u00ec in Serie A nella stagione 1980-1981, agli ordini di Lu\u00eds Vin\u00edcio. Rimase in Irpinia per un triennio, con un'interpretazione spregiudicata del ruolo (\u00abdovevo fare anche da \"libero\"\u00bb), emergendo tra i maggiori talenti \u2014 insieme a lui anche Barbadillo, Carnevale, De Napoli, Favero, Juary e Vignola \u2014 portati alla ribalta durante gli anni 1980 dalla provinciale biancoverde del \"commendatore\" Antonio Sibilia.\nJuventus.\nNell'estate 1983 venne acquistato dalla , dove presto vinse il ballottaggio con Luciano Bodini per sostituire Dino Zoff appena ritiratosi dall'attivit\u00e0 agonistica \u2014 \u00abho cercato con la mia spavalderia di far dimenticare il suo mito\u00bb, dir\u00e0 in proposito \u2014; a Torino ebbe inizialmente proprio Zoff come preparatore (e successivamente, sul finire dell'esperienza in bianconero, anche come allenatore della squadra). Approdato in una \"big\", Tacconi non trad\u00ec pressioni di sorta avendo un positivo impatto con la realt\u00e0 juventina, contribuendo nel 1984 alla conquista del \"double\" formato dal campionato di Serie A e dalla Coppa delle Coppe.\nCi\u00f2 nonostante alla seconda stagione in Piemonte visse un periodo d'appannamento in campo e conseguenti frizioni con la societ\u00e0, che portarono il tecnico Giovanni Trapattoni, per larga parte dell'annata 1984-1985, a preferirgli la riserva Bodini; Tacconi ritrov\u00f2 la titolarit\u00e0 solamente a fine stagione, in occasione della vittoriosa finale di Coppa dei Campioni a Bruxelles, \u00abnella maledetta notte dell'Heysel\u00bb.\nTornato definitivamente titolare della porta bianconera, rimase a Torino per nove stagioni nel corso delle quali divent\u00f2 anche capitano della squadra, conquistando in ambito nazionale un altro scudetto, nel campionato 1985-1986, e la Coppa Italia 1989-1990; a livello internazionale ebbe modo di inanellare affermazioni in tutte le allora cinque competizioni per club organizzate dalla UEFA \u2014 record per un portiere, in seguito eguagliato dal solo V\u00edtor Ba\u00eda \u2014: oltre alle succitate Coppa Coppe e Coppa Campioni, aggiunse infatti al suo palmar\u00e8s anche la Supercoppa UEFA 1984 (pur se nell'occasione assistette al match dalla panchina), la Coppa Intercontinentale 1985 dove visse \u00abil momento sportivo pi\u00f9 esaltante\u00bb della carriera risultando decisivo nel vittorioso esito ai tiri di rigore, e infine la Coppa UEFA 1989-1990.\nSar\u00e0 quest'ultima, \"a posteriori\", l'ultima stagione ad alti livelli di Tacconi. Nella successiva, 1990-1991, pur vedendolo diventare capitano della Juventus stante il sopraggiunto ritiro di Sergio Brio, arrivarono gravi screzi con il nuovo tecnico Luigi Maifredi che sfociarono in un campionato negativo, mentre nell'annata 1991-1992, l'ultima a Torino, pur partendo titolare venne via via insidiato dal neoacquisto ed emergente Angelo Peruzzi, lasciando cos\u00ec la societ\u00e0 bianconera al termine della stagione, a 35 anni.\nGenoa.\nNell'estate 1992 si accas\u00f2 al , sempre in massima serie, dove and\u00f2 a sostituire il pur pi\u00f9 giovane Simone Braglia. Nel capoluogo ligure, dove fu titolare con Franco Scoglio e riserva con Giuseppe Marchioro, offr\u00ec un rendimento altalenante, specie nella prima stagione.\nL'esperienza con i rossobl\u00f9 fin\u00ec bruscamente il 12 dicembre 1994, con la rescissione del contratto (il giocatore verr\u00e0 pagato fino a fine stagione) e il ritiro dall'attivit\u00e0 professionistica.\nNazionale.\nIn maglia azzurra fu il portiere titolare della nazionale olimpica di fine anni 1980, guidata prima da Dino Zoff nel percorso di qualificazione ai Giochi di , e poi da Francesco Rocca nella fase finale del torneo chiuso dagli \"azzurri\" al quarto posto.\nCon la nazionale maggiore, invece, Tacconi non riusc\u00ec mai \u2014 a differenza di quanto fatto coi colori bianconeri \u2014 a raccogliere l'eredit\u00e0 di Zoff (sebbene Azeglio Vicini, commissario tecnico dal 1986 al 1991, avesse un'ottima opinione di lui): esord\u00ec solo a 30 anni, nel giugno 1987, e scese in campo unicamente in partite amichevoli, quasi sempre da subentrato, per un totale di 7 presenze e 2 gol sub\u00ecti. Prese parte, come riserva di Walter Zenga, al in Germania Ovest, che vide gli azzurri semifinalisti, e al , concluso dall'Italia padrona di casa al terzo posto.\nPur senza mai scalfire la titolarit\u00e0 di Zenga, fu generalmente considerato un \u00abeccellente vice\u00bb, potenzialmente degno della maglia \"numero uno\", e la sua rivalit\u00e0 con il collega dell'Inter \u2014 volutamente istrionica bench\u00e9 caratterizzata da reciproca stima \u2014 tenne banco a lungo nelle pagine dei quotidiani sportivi dell'epoca.\nMilit\u00f2 in nazionale fino al 1991, anno in cui, con l'arrivo in panchina di Arrigo Sacchi, fu scavalcato dall'emergente Gianluca Pagliuca nel ruolo di vice-Zenga ed escluso dal giro azzurro.\nDopo il ritiro.\nIl 22 agosto 2008, superati i cinquant'anni di et\u00e0, torn\u00f2 brevemente all'attivit\u00e0 tra i dilettanti con l'Arquata di Arquata del Tronto, nel campionato marchigiano di Prima Categoria. Debutt\u00f2 il 24 aprile 2010 nella vittoria 4-2 della sua squadra sul Montalto, ottenendo l'approdo in Promozione, prima volta nella storia dell'Arquata.\nPolitica.\nDopo il ritiro dall'attivit\u00e0 agonistica, Tacconi tent\u00f2 d'intraprendere la carriera politica. Nel 1999 si candid\u00f2 alle elezioni europee con Alleanza Nazionale - Patto Segni, nella circoscrizione Italia Nord-Occidentale ottenendo oltre 9.000 preferenze, senza risultare eletto. \nNel 2005 annunci\u00f2 di volersi presentare come candidato presidente della Regione Lombardia con il Nuovo MSI, ma non riusc\u00ec a presentare le firme sufficienti per sostenere la sua candidatura. Nel 2006 si candid\u00f2, ancora per Alleanza Nazionale, a consigliere comunale di Milano, a sostegno di Letizia Moratti, ottenendo tuttavia 57 voti, che non gli valsero l'elezione.\nCinema e televisione.\nAl cinema, nel 1990 interpret\u00f2 a scopo benefico il mediometraggio autobiografico \"Ho parato la luna\" di Ornella Barreca; il ruolo di Tacconi da giovane fu ricoperto dall'allora diciannovenne Davide Micillo, al tempo terzo portiere della Juventus. Nel 2008 partecip\u00f2 in un cameo alla pellicola \"Amore, bugie &amp; calcetto\" di Luca Lucini, interpretando s\u00e9 stesso assieme ad altri ex calciatori. In televisione, nel 2003 partecip\u00f2 al reality show \"L'isola dei famosi\" su Rai 2, venendo eliminato alla seconda puntata con il 54% dei voti. \u00c8 saltuariamente opinionista in varie trasmissioni sportive nazionali."}
{"id": "384136", "revid": "767487", "url": "https://it.wikipedia.org/wiki?curid=384136", "title": "Nuda propriet\u00e0", "text": "La nuda propriet\u00e0 \u00e8 un caso di propriet\u00e0 privata alla quale non si accompagna un diritto reale di godimento del bene cui \u00e8 relativa. Tipicamente si riferisce a un immobile del quale si acquisisce la propriet\u00e0 ma non il diritto di usufrutto.\nSebbene il caso pi\u00f9 noto si riferisca a immobili adibiti a uso di abitazione, pu\u00f2 aversi nuda propriet\u00e0 in tutti i tipi di beni sui quali siano possibili accensioni di gravame d'uso. \nAl cessare del gravame che menoma la piena propriet\u00e0, ad esempio all'estinzione dell'usufrutto, la nuda propriet\u00e0 si riunisce \"ipso facto\" ai diritti complementari, ricostituendo la pienezza potestativa. \u00c8 da taluni contestato il riconoscimento di nuda propriet\u00e0 alle unit\u00e0 immobiliari la cui propriet\u00e0 sia ridotta dalla correnza di un diritto di abitazione.\nLa disciplina giuridica della nuda propriet\u00e0 si ricava avuta considerazione alla disciplina della propriet\u00e0, a differenza da quella emanata per la regolazione dell'usufrutto."}
{"id": "384139", "revid": "1934238", "url": "https://it.wikipedia.org/wiki?curid=384139", "title": "Istituto Lombardo Accademia di Scienze e Lettere", "text": "L'Istituto Lombardo Accademia di Scienze e Lettere \u00e8 un organismo accademico dipendente dal Ministero della cultura con sede a Milano presso il palazzo di Brera.\nStoria.\nL'Istituto venne creato con decreto 15 agosto 1838 insieme all'Istituto veneto di scienze, lettere ed arti, dividendo il precedente Istituto di scienze, lettere ed arti di origine napoleonica.\nIn periodo risorgimentale alcuni membri furono destituiti per volere dell'autorit\u00e0 e persero la relativa pensione, come Carlo Cattaneo, Luigi De Cristoforis e Giuseppe Cadolini.\nNel 1859 con il passaggio al governo piemontese, la presidenza si dimise e venne acclamato presidente Alessandro Manzoni, che per\u00f2 rifiut\u00f2. Fu allora nominato presidente onorario e divenne presidente effettivo Andrea Verga.\nVittorio Emanuele II, con decreto del 5 settembre 1863, approv\u00f2 il nuovo regolamento del \"Regio Istituto Lombardo di Scienze e Lettere\", sopprimendo le \"Arti\". Furono stabilite due classi, \"Classe di scienze matematiche e naturali\" e \"Classe di lettere e scienze morali e politiche\".\nNel 1935 ebbe un nuovo statuto che prevedeva autonomia amministrativa sotto il controllo del Ministero della pubblica istruzione.\nSede attuale.\nAttualmente la sede storica e l'archivio si trovano presso il palazzo di Brera, mentre gli uffici e la biblioteca si trovano a Palazzo Landriani.\nBiblioteca.\nGi\u00e0 nel 1817 \u00abil geologo Scipione Breislak sostenne la necessit\u00e0 per l'istituto di avere una raccolta libraria comprensiva di tutti gli atti delle Accademie e le principali opere scientifiche pubblicate negli ultimi decenni\u00bb, ci\u00f2 che garant\u00ec fin dagli inizi la costituzione di un'importante biblioteca al servizio dell'istituzione."}
{"id": "384143", "revid": "899609", "url": "https://it.wikipedia.org/wiki?curid=384143", "title": "Istituto lombardo accademia di scienze e lettere", "text": ""}
{"id": "384146", "revid": "125643138", "url": "https://it.wikipedia.org/wiki?curid=384146", "title": "Uomo Ragno 2099", "text": "Uomo Ragno 2099 (\"Spider-Man 2099\"), \u00e8 stata una serie a fumetti incentrata sulla versione futuristica del personaggio immaginario dell'Uomo Ragno, qui alter ego di Miguel O'Hara, creato da Peter David (testi) e Rick Leonardi (disegni) nel 1992 e pubblicata negli Stati Uniti dalla Marvel Comics nella linea editoriale Marvel 2099 nella quale vennero proposte le reinterpretazioni, ambientate nel futuro, di personaggi della serie classica della Marvel e di altri creati per l'occasione.\nStoria editoriale.\nNegli USA apparve in anteprima sull'albo \"Amazing Spider-Man\" n. 365, per proseguire sulla serie regolare \"Spider-Man 2099\" uscita nel novembre 1992 e chiusa con il n. 46 ad agosto 1996.\nNel 2014 la testata torn\u00f2 nuovamente in pubblicazione con il titolo \"Spider-Man 2099\" (vol. 2) della durata di 12 numeri, per i testi di Peter David ed i disegni di Will Sliney, in Italia pubblicata dal 2015, su \"The Amazing Spider-Man\" insieme alle avventure dell'Uomo Ragno classico.\nNel 2015, subito dopo il crossover Secret Wars, la testata viene rilanciata, con il titolo \"Spider-Man 2099\" (vol. 3) durata 25 numeri e curata sempre dagli stessi autori. Il personaggio, per l'occasione, ottiene anche un restiling del costume curato da Kris Anka. La serie a fumetti, come la precedente, \u00e8 stata pubblicata dalla Panini Comics su \"L'Uomo Ragno\".\nEdizione italiana.\nIn Italia, la Star Comics esordisce con il numero unico \"Marvel 2099 Speciale\", identificata talvolta come \"numero zero\", supplemento di \"L'Uomo Ragno\" n. 118 del 30 aprile 1993. L'albo racchiude il primo numero delle testate \"Spider-Man 2099\", \"Doom 2099\", \"The Punisher 2099\" e \"Ravage 2099\".\nA giugno 1993 esordisce la serie regolare \"Marvel 2099\", la quale porta sempre come testata il nome \"L'Uomo Ragno 2099\" (pur pubblicando a rotazione anche altre serie della linea).\nChiusa la serie con il n. 30, \"Spider-Man 2099\" prosegue sulla serie \"2099 A.D.\" (che chiude con il n. 13) e infine su \"2099 Special\".\nBiografia del personaggio.\nOrigini.\nMiguel O'Hara nacque a Messico ed \u00e8 cresciuto Nueva York (la New York del XXI secolo) ed \u00e8 un giovane ma geniale genetista della \"Alchemax\", megacorporazione che possiede una vasta influenza sul nord America (gestendo, tra l'altro, la forza di polizia locale \"Occhio Pubblico\") e le cui attivit\u00e0 semi-legali lo preoccupano non poco.\nMiguel O'Hara si distingue molto da Peter Parker: il primo, infatti \u00e8 un ragazzo molto sicuro di s\u00e9, dalla risposta sempre pronta e talvolta risulta antipatico, mentre il secondo, invece, era pi\u00f9 timido, riservato e tormentato, ma comunque buono, gentile e responsabile. Da bambino Miguel venne preso sotto custodia dalla Alchemax per il suo ottimo punteggio ai test, e il padre, un uomo molto violento, lo costrinse ad andare senza neanche interessarsi dell'opinione della moglie e del figlio. Per questo Miguel odiava profondamente il padre, tanto che, un anno prima della sua morte, lo incontr\u00f2 per strada insieme alla sua fidanzata, e il padre lo incit\u00f2 a picchiarlo, cosa che per\u00f2 il ragazzo non fece, non per amore, ma per odio: temendo infatti che picchiandolo lo avrebbe ucciso, desiderava invece per lui una morte lenta e dolorosa, degna della sua malvagit\u00e0. Ciononostante, Miguel sotto la sua scorza da menefreghista, mostra un grande affetto verso il suo fratellino, Gabriel, e si impegna a combattere la Alchemax nei panni dell'Uomo Ragno 2099.\nLavorando ad esperimenti sulla mutazione genetica degli animali (in particolare armeggiava attorno a un \"progetto ragno\"), l'ottuso e invidioso capo-progetto, Aaron Delgato, lo spinge a sperimentarlo su un uomo, che muore. Disgustato dall'immoralit\u00e0 della \"Alchemax\", tenta di rassegnare le dimissioni, discutendo con il boss, Tyler Stone. Tyler per tutta risposta, lo costringe a rimanere, somministrandogli con l'inganno il \"Rapture\", una droga allucinogena che crea fortissima dipendenza, molto costosa, ma perfettamente legale e, guardacaso, prodotta in esclusiva dalla \"Alchemax\".\nPer niente soddisfatto, Miguel torna di sera nei laboratori per applicare le sue teorie mutageniche su s\u00e9 stesso, per eliminare la droga. Non visto, l'invidioso Aaron Delgato sabota le macchine, ma Miguel ne esce vivo, e mutato. La lotta che ne consegue uccide Delgato, e Miguel scopre di avere acquisito capacit\u00e0 \"ragnesche\" simili a quelle dell'ormai dimenticato eroe del ventesimo secolo Uomo Ragno.\nDimenticato s\u00ec, ma non da tutti, esistono infatti vari culti sugli eroi del passato, e Miguel, scappando dalla \"Alchemax\", si imbatte in uno di questi (un \"thoriano\"), il quale gli cede un aliante fatto di tessuto speciale a particelle leggere. Dotato di questo aliante (che user\u00e0 per planare in aria) e del costume a molecole instabili recuperato in casa (comprato originariamente per andare al \"Festival del giorno dei morti\"), Miguel indossa ufficialmente i panni dell\"'Uomo Ragno del 2099\".\nRitorno al Futuro.\nNella saga \"Ritorno al Futuro\", legata agli eventi di \"Superior Spider-Man\", Miguel O'Hara venne sbalzato nel presente per portare fine alla minaccia temporale in grado di compromettere il proprio futuro del 2099, causando la cancellazione di Tyler Stone e della propria discendenza (tra cui lo stesso Miguel). Rimasto bloccato nel presente, Miguel trova quindi impiego nella Alchemax ed interagisce in questa nuova realt\u00e0, ancora una volta con l'identit\u00e0 di \"Spider-Man 2099\".\nGoblin Nation.\nMiguel aiuta Spider-Man a combattere l'esercito del re Goblin. Vengono entrambi catturati dai robot costruiti da J. Jonah Jameson, che cadono sotto il controllo di Re Goblin, con shock di Miguel. Otto in seguito lo abbandona per andare a soccorrere Anna Maria. Miguel riesce a sconfiggere i suoi avversari, anche da solo e poi collabora con il vero Spider-Man scoprendo della sua possessione da parte del dottor Octopus. Porta poi in salvo Normie Osborn, Tiberius Stone e Liz Allan mentre Peter combatte Re Goblin. Dopo la sconfitta e fuga di Osborn, Miguel si allontana.\nUna specie di ritorno a casa.\nMiguel si fa assumere all'Alchemax e, mentre discute con Stone sulla vendita degli Ammazzagoblin al Trans-Sabal, vengono interrotti da un agente della TOTEM che era venuto a eliminare Miguel. Stone entra in un rifugio dove c'era posto solo per lui e lascia il nipote a sbrigarsela da solo. Durante la battaglia, i due finiscono nell'ufficio di Liz Allan, attuale CEO dell'Alchemax. L'agente la riconosce e propone a Spider-Man che se gli permette di ucciderla lo lascer\u00e0 in pace. Miguel fa finta di accettare, ma in realt\u00e0 colpisce l'agente di sorpresa eliminandolo. In seguito, Liz Allan si rende conto che Spider-Man 2099 molto probabilmente lavora per l'Alchemax e decide di smascherarlo in modo che faccia il supereroe per lei. Successivamente accompagner\u00e0 Tiberius Stone nel suo viaggio e si trover\u00e0 ad affrontare lo Scorpione.\nRagnoverso.\nDopo il combattimento con lo Scorpione, Miguel comincia a soffrire di visioni di altre versioni di se stesso che vengono uccisi. Miguel inizialmente le ignora, fino a quando non vede una di esse uccisa da Morlun. Nonostante sia solo a pochi passi dal vampiro Morlun, Miguel riesce a fuggire, e rendendosi conto che l'Erede ha paura di Terra-616, e decise di chiedere a Peter Parker, il nostro Spider-Man, col quale, insieme a Silk, verr\u00e0 reclutato nell'esercito di Spider-UK e andr\u00e0 con loro su Terra-13. L\u00ec, viene scelto per far parte della squadra che raggiunger\u00e0 il team capitanato da Superior Spider-Man (Otto Octavius). L'arrivo di cos\u00ec tanti Spider-Men attira Daemos, che per\u00f2 viene sconfitto e ucciso. Con l'arrivo di altri Eredi, tra cui il Daemos appena deceduto, si deduce che gli eredi utilizzino corpi clonati per rendersi immortali. Miguel, l'Uomo Ragno a sei braccia e Lady spider fuggono cos\u00ec con il corpo del defunto Daemos per studiarlo. Quest'ultimo, in un nuovo corpo, li raggiunge e uccide l'Uomo Ragno a sei braccia, ma Miguel e May riescono a imprigionarlo e a studiarne il cadavere, mentre l'Erede, che si trova in un terzo corpo, affronta il Punitore 2099. I due ragni si rifugiano poi nella zona sicura, ignari che fosse stata abbandonata dopo l'attacco degli Eredi, e vi trovano i resti di Leopardon, che i due recuperano e potenziano con energia nucleare, dannosissima per i vampiri psichici. Usando il robot pronto per la battaglia, i due raggiungono il resto dell'esercito per l'ultima battaglia contro gli eredi. Dopo la vittoria, tutti i ragni tornano ai rispettivi universi, e Miguel ne approfitta per tornare al 2099, una volta per tutte.\n2099 imperfetto.\nStranamente, per\u00f2, Miguel, anzich\u00e9 fare ritorno alla sua linea temporale, finisce invece in un mondo devastato dalla Alchemax e governato dal Maestro, che scambia Miguel per l'originale Spider-Man. Venendo sconfitto facilmente da quest'ultimo, Maestro lo chiude in cella con Strange. I due escogitano un piano per fuggire e usano un'invenzione del Dottor Destino per tornare su Terra-616. Si lega inoltre sentimentalmente a Tempest Monroe, curandola dal cancro attraverso una cura preparata nel 2099. Tuttavia, il siero causer\u00e0 a Tempest una reazione negativa, trasformandola in una donna insetto. Malgrado ci\u00f2, Miguel riesce a salvarle la vita, riportandola a casa sana e salva. Dopo quest'avventura, Tempest intuisce l'identit\u00e0 segreta di Spider-Man 2099.\nLa Nuovissima Marvel.\nDopo l'incursione finale tra Terra-616 e Terra-1610, l'universo viene ripristinato da Mr. Fantastic e, otto mesi dopo, Miguel abbandona l'Alchemax di Tiberius Stone per entrare nello staff delle Parker Industries, legandosi sempre pi\u00f9 con Tempest, la quale ha da poco scoperto l'identit\u00e0 segreta di Miguel. O'Hara decide di iniziare una vita felice al fianco di Tempest, abbandonando la sua doppia vita come Uomo Ragno, malgrado Peter Parker, l'originale Spider-Man, non approvi tale scelta. Nel frattempo, Tempest scopre inoltre di essere incinta da parte di Miguel. Durante un appuntamento, dei terroristi attaccano il ristorante dove Miguel e Tempest avevano un appuntamento, uccidendo la seconda. Arrabbiato con se stesso, O'Hara ritorna alle Parker Industries per riprendere la sua carriera da Uomo Ragno, utilizzando un nuovo costume creato dallo stesso Parker che aveva precedentemente rifiutato. Miguel investiga sui terroristi, ottenendo informazioni che lo spingono a dover lottare contro il dottor Chronos: riuscir\u00e0 a sconfiggerlo e prima che questo muoia in circostanze misteriose riuscir\u00e0 a strappare il nome dell'organizzazione dietro l'attentato al ristorante: Fist. Nonostante ci\u00f2, Spider-Man 2099 non sa che Tempest \u00e8 in realt\u00e0 in coma, tenuta prigioniera in ospedale dalla madre della ragazza, che non vuole che Miguel la frequenti di nuovo.\nPoteri e abilit\u00e0.\nI poteri dell'Uomo Ragno 2099 differiscono in alcune prerogative da quelli dell'Uomo Ragno classico. Aderisce alle pareti grazie a degli artigli retrattili che ha sulla punta delle dita e non dispone di un \"senso di ragno\". Per quanto riguarda forza, agilit\u00e0 e riflessi invece i suoi livelli di capacit\u00e0 sono pi\u00f9 elevati a quelli del suo predecessore, inoltre \u00e8 dotato della \"visione accelerata\", un potere che gli consente di reagire molto pi\u00f9 velocemente agli attacchi, e di muoversi pi\u00f9 velocemente rispetto al normale. \u00c8 dotato anche della possibilit\u00e0 di inoculare tramite i suoi artigli un veleno paralizzante. Negli avambracci ha due ghiandole che producono una ragnatela naturale che viene lanciata tramite una contrazione muscolare dal dorso delle mani, a differenza dell'originale Uomo Ragno che produceva in laboratorio un composto chimico, indurente all'aria, che spruzzava tramite degli appositi bracciali di propria invenzione noti come \"lancia-ragnatele\".\nAltre versioni.\nExiles.\nQuando gli Exiles tentando di fermare Proteus arrivano in un momento del passato di Miguel antecedente alla caduta di Destino e con le loro azioni modificano la realt\u00e0 creando un futuro alternativo (designato come Terra-6375) a quello della linea temporale di Marvel 2099 (nota come Terra-928). Proteus si era impossessato dell'Hulk del futuro e poich\u00e9 aveva smascherato Miguel davanti ai peggiori criminali di quel tempo, come Tyler Stone e Destino, l'eroe decide di andarsene dalla sua realt\u00e0 con gli Exiles (in \"Exiles n.75-77\"). In seguito a svariate vicissitudini, torner\u00e0 temporaneamente nella sua realt\u00e0 per verificare che la sua famiglia fosse al sicuro, nonostante il suo smascheramento. "}
{"id": "384147", "revid": "899609", "url": "https://it.wikipedia.org/wiki?curid=384147", "title": "Istituto Lombardo", "text": ""}
{"id": "384153", "revid": "124123", "url": "https://it.wikipedia.org/wiki?curid=384153", "title": "Salvatore Niffoi", "text": "Biografia.\nVive a Orani, piccolo centro della Barbagia, dove \u00e8 stato insegnante di scuola media fino al 2006. in provincia di Nuoro. Si \u00e8 laureato in lettere a Roma nel 1976, con una tesi sulla poesia in sardo, i cui relatori erano Carlo Salinari e Tullio de Mauro.\nScrive il suo primo romanzo, \"Collodoro\", nel 1997, edito dalla casa editrice nuorese Solinas. Nel 1999 inizia il sodalizio con la casa editrice Il Maestrale, con la quale ha pubblicato i successivi romanzi: \"Il viaggio degli inganni\" (1999), \"Il postino di Piracherfa\" (2000), \"Cristolu\" (2001), \"La sesta ora\" (2003).\nI romanzi \"La leggenda di Redenta Tiria\", \"La vedova scalza\" e \"Ritorno a Baraule\" escono presso la casa editrice Adelphi di Milano; Con \"La vedova scalza\" che ha vinto il Premio Campiello nel 2006. Niffoi \u00e8 un esponente della Nuova letteratura sarda. I suoi libri sono stati tradotti in numerose lingue.\nStile.\nLa sua prosa si caratterizza per la commistione di italiano e sardo, sia dal punto di vista lessicale sia sintattico. L'uso del sardo, scelta voluta e necessaria come lui stesso afferma, non vuole tenere lontani i lettori che non conoscono il suo idioma, bens\u00ec vuole dare alle cose il nome che hanno, esprimere il senso della narrazione senza incorrere nel tradimento della traduzione, in un approccio alla letteratura volto a conservare i dubbi, piuttosto che esplicitare certezze. Degne di nota sono le sue descrizioni, che prevalgono sui dialoghi e hanno capacit\u00e0 di restituire i colori e gli odori, ma anche i rumori (anche mediante l'uso delle onomatopee), sollecitando i sensi."}
