{"id": "273705", "revid": "1012592", "url": "https://it.wikipedia.org/wiki?curid=273705", "title": "David Fincher", "text": "Ritenuto uno dei pi\u00f9 capaci e poliedrici cineasti statunitensi della sua generazione, tra le sue opere spiccano numerose pellicole di successo, tra cui \"Alien\u00b3\", \"Fight Club\", \"Seven\" e il pluripremiato \"The Social Network\". Nel 2011 \u00e8 stato premiato con il Golden Globe al miglior regista per la direzione nel film \"The Social Network\" ed \u00e8 stato candidato tre volte all'Oscar al miglior regista per \"Il curioso caso di Benjamin Button\", per \"The Social Network\" e \"Mank\". \u00c8 altres\u00ec famoso per alcune sue opere trasmesse sulla piattaforma Netflix, in particolare le serie tv \"House of Cards\" e \"Mindhunter\".\nFamigerato il perfezionismo applicato nel girare le sequenze dei suoi film.\nInfluenze registiche che hanno formato il suo cinema: Martin Scorsese, Alfred Hitchcock, George Roy Hill, Stanley Kubrick, Terrence Malick, Alan J. Pakula, Steven Spielberg, Bob Fosse, Roman Pola\u0144ski e William Friedkin.\nBiografia.\nLe origini e gli inizi.\nNato a Denver, Colorado, cresce a Marin County, California e si diploma con ottimi voti alla Ashland High School, in Oregon. A 18 anni viene assunto da John Korty alla sua Korty Films, a Mill Valley. Successivamente approda alla Industrial Light &amp; Magic, la celebre azienda di effetti speciali di George Lucas, dove si cimenta come assistente agli effetti visivi in grandi film come \"Il ritorno dello Jedi\" (1983), \"La storia infinita\" (1984) e \"Indiana Jones e il tempio maledetto\" (1984), impegnandosi soprattutto nel dipartimento di pittura.\nLasciata la ILM nel 1984 incomincia a dirigere spot televisivi, i pi\u00f9 famosi dei quali sono quelli della Nike, ma anche quelli per Coca-Cola, Budweiser, Heineken, Pepsi-Cola, Levi's, Converse, AT&amp;T e Chanel, e contemporaneamente dirige anche alcuni videoclip musicali, cosa che continuer\u00e0 a fare anche in seguito, per Madonna, Sting, The Rolling Stones, Michael Jackson, Aerosmith, George Michael, Iggy Pop, Billy Idol, Steve Winwood, A Perfect Circle e Nine Inch Nails.\nA 24 anni, nel 1986, fonda la Propaganda Films insieme ai colleghi registi Dominic Sena, Greg Gold e Nigel Dick.\nIl grande esordio dietro la macchina da presa arriva con \"Alien\u00b3\" (1992), che per\u00f2 non ottiene il successo sperato. Il film viene stravolto e accorciato di almeno mezz'ora dai produttori, tant'\u00e8 che la versione concepita inizialmente dal regista (o quantomeno la versione pi\u00f9 vicina alla visione iniziale) \u00e8 stata rimontata e proposta solo nel 2003 come \"Special Edition\" (\u00e8 chiamata anche \"assembly cut\").\nIl grande successo.\nDopo questo primo tentativo finalmente arriva il grande successo di pubblico grazie a \"Seven\" nel 1995. Il film si colloca nel filone dei thriller dedicati agli omicidi seriali portando una ventata di aria fresca grazie sia ai suoi protagonisti (Brad Pitt, Morgan Freeman, Kevin Spacey e Gwyneth Paltrow) sia ad una sceneggiatura pessimista e tetra come gli ambienti in cui si svolge la vicenda con colpi di scena e cambi di registro che rendono subito la pellicola oggetto di culto in tutto il mondo.\nDue anni dopo, \"The Game - Nessuna regola\" non riscuote la stessa fortuna, pure con un \"plot\" molto interessante, una regia di qualit\u00e0 e un cast di ottimo livello (Michael Douglas e Sean Penn).\nRiceve nuovamente gli onori della cronaca per \"Fight Club\" nel 1999, film che ricevette tante lodi quante feroci stroncature dalla critica nonch\u00e9 risultati deludenti al botteghino, ma che venne successivamente rivalutato nella distribuzione per home video, diventando in breve tempo uno dei film di culto degli anni Novanta. Il film, che ripropone le surreali vicende ispirate dall'omonimo romanzo di Chuck Palahniuk, \u00e8 considerato oggi uno dei capitoli pi\u00f9 importanti della produzione cinematografica statunitense di quel decennio. Interpretato da Brad Pitt assieme a Edward Norton ed a Helena Bonham Carter, il film gioca con lo spettatore coinvolgendolo nella discesa fra club di lotta clandestini e un allucinato progetto anarchico/rivoluzionario in cui il protagonista si ritrova invischiato in maniera irreversibile.\nNel 2002 esce \"Panic Room\", che riceve delle critiche contrastanti, nonostante i buoni incassi al botteghino. Interpretato da Jodie Foster e Forest Whitaker, il film \u00e8 un thriller claustrofobico ambientato nella casa della protagonista, intrappolata nella stanza \"antipanico\" assieme alla figlia da un gruppo di rapinatori alla ricerca di un bottino milionario. Il film sconta un calo nella seconda parte, dovuta, secondo lo stesso Fincher a problemi avuti con la produzione e alla fretta di finire il film.\nIl film successivo del regista \u00e8 \"Zodiac\" (2007), storia di un serial killer che terrorizz\u00f2 San Francisco negli anni '60, interpretato da Mark Ruffalo, Jake Gyllenhaal e Robert Downey Jr., ispirato alla storia vera del Killer dello Zodiaco. Il film \u00e8 stato presentato al festival di Cannes nell'edizione 2007.\nNel 2008, con \"Il curioso caso di Benjamin Button\", Fincher ritorna al grande successo di pubblico e di critica. Il film ha ottenuto 13 nomination all'Oscar (aggiudicandosi le statuette per la miglior scenografia, il miglior trucco e i migliori effetti speciali), e la \"National Board of Review\" ha conferito a Fincher quello per il miglior regista e a Eric Roth quello per la miglior sceneggiatura non originale. \nTerza collaborazione con Brad Pitt.\nAnni 2010 - presente.\nNel 2010 esce \"The Social Network\", acclamato in particolare dalla critica statunitense e incentrato sui fondatori di Facebook e sul fenomeno popolare che ha creato. Il film \u00e8 stato sceneggiato da Aaron Sorkin, che ha adattato per il grande schermo il libro \"\" di Ben Mezrich. Ha vinto 4 Golden Globe, tra cui, il pi\u00f9 importante, miglior film drammatico, e ha ottenuto 8 candidature agli Oscar 2011, vincendone 3, per miglior sceneggiatura non originale, miglior colonna sonora e miglior montaggio.\nDel 2011 \u00e8 \"Millennium - Uomini che odiano le donne\", mentre del 2014\" L'amore bugiardo - Gone Girl\". \nNel dicembre del 2020 esce \"Mank\" su Netflix, la cui sceneggiatura \u00e8 stata attribuita interamente al padre di Fincher, Jack. Il film tratta della realizzazione della sceneggiatura del film \"Quarto potere\" da parte di Herman J. Mankiewicz, interpretato da Gary Oldman. Il film ha ricevuto dieci candidature ai Premi Oscar 2021 e vincendone due, quelli alla miglior fotografia e alla migliore scenografia.\nCollaborazioni frequenti.\nFincher nella sua produzione cinematografica si \u00e8 circondato di molti attori, ma con taluni intrattiene un rapporto artistico preferenziale. Il regista statunitense ha lavorato assiduamente con Richmond Arquette, Bob Stephenson, Christopher John Fields, Brad Pitt, Jared Leto e Joel Bissonnette.\nDal 2010 \u00e8 solito collaborare con Trent Reznor e Atticus Ross per la realizzazione delle colonne sonore dei suoi film.\nVita privata.\n\u00c8 stato sposato dal 1990 al 1995 con la fotografa Donya Fiorentino da cui ha avuto una figlia, Phelix Imogen (1994).\nDal 1996 \u00e8 legato alla produttrice Ce\u00e1n Chaffin."}
{"id": "273707", "revid": "1442080", "url": "https://it.wikipedia.org/wiki?curid=273707", "title": "Lago di Chiusi", "text": "Il lago di Chiusi \u00e8 un bacino lacustre in quota (di massimo invaso) 249,94 metri s.l.m. della Toscana, situato nella val di Chiana senese, pochi chilometri a nord-est della localit\u00e0 da cui prende il nome e non lontano dal lago di Montepulciano, rispetto al quale si trova pochi chilometri a sud-est ed al quale \u00e8 idricamente collegato da un canale di collegamento dentro il quale, nei pressi di Passo alla Querce e di Poggio Falcone, si trova una diga meccanizzata a ghigliottina munita di sfioratore.\n\u00c8 il secondo lago pi\u00f9 grande della Toscana dopo il lago di Massaciuccoli, se si escludono gli invasi artificiali di Bilancino e di Montedoglio, ma \u00e8 il quarto se si annoverano tali recenti invasi.\nIdrografia.\nIl lago \u00e8 formato da vari immissari, tra cui i torrenti toscani Gragnano e Montelungo, il torrente umbro Tresa (che veicola anche le acque dei torrenti Maranzano, Moiano e Rio Maggiore), i fossi di origine toscana Marino, Rielle e Circondariale (che riceve le acque del depuratore di Pian delle Torri e il Fosso delle Tassinaie), i fossi di origine umbra (Fosso del Recinto e Fosso del Pianone che si immettono nel fosso toscano Vuotabotte o Vuotabotti, Rio della Suora, Fosso del Saponaio che riceve le acque dei Fossi dei Puntoni, dei Ballottoli e della Battilana, Fosso della Bacocchia che riceve le acque del Fosso del Poggio Sacco), il Fosso Vuotabotte o Vuotabotti (toscano, che scorre nei pressi del confine tosco-umbro, coincidente con il tratto settentrionale del canale Chianicella) e altri fossi minori.\nIl canale circondariale si immette nel lago di Chiusi sulla sinistra di Poggio Casale, mentre il torrente Tresa, il torrente Montelungo e i fossi Marino e Rielle, dopo essersi riuniti in un unico canale, si immettono nel lago sulla destra di Poggio Casale. Il fosso Vuotabotte (ricevente il fosso del Recinto e il fosso del Pianone e inoltre collegato con il canale \"Chianetta\" tramite la \"botte\" -attualmente ostruita- sotto il torrente Tresa), sfocia nella parte pi\u00f9 a meridione del lago (area sud-orientale), a ridosso del confine con l'Umbria.\nEsso \u00e8 collegato, a nord-ovest, con il vicino lago di Montepulciano che alimenta il canale maestro della Chiana (quando la diga posta nel canale di collegamento tra i laghi di Chiusi e di Montepulciano \u00e8 lasciata aperta).\nI principali immissari del lago di Montepulciano (torrente Parce che riceve le acque del torrente Monaco, del fosso Salcheto e del fosso Val di Seste) attraversano costantemente una cassa di laminazione e decantazione, di recente realizzazione. Tale cassa \u00e8 utile per salvaguardare il lago di Montepulciano dall'interramento e per proteggere la qualit\u00e0 delle sue acque.\nAttualmente le acque degli immissari del lago di Chiusi non attraversano analoghe casse di costante laminazione e decantazione.\nIl lago di Chiusi funge da \"polmone\" delle piene e pertanto, se si interrasse, verosimilmente potrebbero esponenzialmente aumentare i rischi idro-geologici nell'intero fondovalle, da Chiusi Scalo al lago di Montepulciano, con conseguenti criticit\u00e0 per i nuclei urbanizzati, i siti industriali e agricoli, nonch\u00e9 la viabilit\u00e0 stradale e ferroviaria di epoca successiva ai progetti ottocenteschi di colmata dei laghi di Chiusi e di Montepulciano, incompatibili con l'odierna antropizzazione del fondovalle e con le vigenti normative.\nApparentemente la sponda settentrionale e quella sud-orientale del bacino lacustre chiusino sembrerebbero segnare il confine tra Toscana e Umbria, ma in realt\u00e0 il territorio toscano (quindi anche la provincia di Siena e il comune di Chiusi) comprende l'intero lago di Chiusi nonch\u00e9 la battigia che circonda il lago a 360\u00b0.\nA circa 10\u00a0km a nord-est del lago di Chiusi, in territorio umbro, \u00e8 situato il lago Trasimeno che, tra l'altro, riceve le acque del torrente Anguillara. Sull'Anguillara sono altres\u00ec convogliati i corpi idrici del fiume Tresa e dei torrenti Rio Maggiore, Moiano e Maranzano, deviati verso il lago di Chiusi attraverso quattro dighe che spesso fanno fluire le acque torbide, durante le piene, lungo un tratto del Tresa che, unitamente al Rio Maggiore (i due maggiori affluenti del Trasimeno), per volont\u00e0 di papa Innocenzo VIII dal 1490 \u00e8 stato deviato verso l'odierna Chiusi Scalo (girato verso l'Arno dopo il trattato del 1780 tra Granducato di Toscana e Stato Pontificio) e che oggi \u00e8 inalveato tra poderosi argini, nonch\u00e9 munito di una recente cassa di esondazione nei pressi di Moiano (in Umbria).\nL'ultimo tratto del torrente Tresa \u00e8 stato modificato negli anni ottanta del secolo XX (da allora le sue acque decantano parzialmente nell'area di colmata - in sinistra idraulica - soltanto in caso di piene eccezionali, cio\u00e8 molto raramente).\nLe dighe a ghigliottina nel torrente Tresa e nel torrente Rio Maggiore, non distanti da Sanfatucchio (frazione del comune di Castiglione del Lago), dividono il bacino idrografico del Tevere da quello dell'Arno. Nell'argine destro del torrente Tresa, in Toscana, \u00e8 inglobata la torre di \"Beccati Questo\" del secolo XIII, costruita sopra un ponte romano sul Clanis, la quale, ristrutturata dalla Repubblica di Siena nel secolo XV, si ergeva in mezzo alla Chiana. A essa, in Umbria (ex Stato Pontificio), si contrappone la Torre di Beccati Quello.\nStoria.\nIl lago di Chiusi ha origine tettonica (come dimostrano studi geologici) ed esiste da lungo tempo, essendo testimoniato anche in epoca etrusca e romana. Studi geologici mettono in luce l'esistenza dei laghi di Chiusi e di Montepulciano da milioni di anni, quantomeno dal Pliocene quali residui del grande mare del Pliocene italiano. In origine esso era collocato lungo il corso del fiume Clanis che sgorgava dal colle Clanis (Chiani), a ovest di Arezzo, e scendeva verso il Tevere fluendo attraverso i laghi di Montepulciano e di Chiusi, il cui \"zero idrometrico\" si trovava in quota pi\u00f9 bassa rispetto a oggi.\nFino all'ultima era geologica (Quaternario), il Clanis riceveva le acque dell'Arno (cosiddetto Arno Tiberino), che ivi giungevano dalla piana aretina, passando tra il colle di San Zeno e il colle di Sargiano, laddove oggi transitano la linea ferroviaria e la SS73. In tale era geologica l'Arno trov\u00f2 naturalmente un nuovo percorso (quello attuale verso Firenze). Gli Etruschi limarono una strettoia in granito lungo il corso dell'Arno, nei pressi di Arezzo, per evitare che le piene dell'Arno sfiorassero verso San Zeno e il fiume Clanis (il cui alveo sia ordinario - o \"di piena\" - sia maggiore - o \"di esondazione\" - scorreva in una valle molto incavata, come \u00e8 emerso da carotaggi e studi recenti, ma dalla pendenza dello 0,5 per mille circa). Il Clanis, affluente del Tevere, era navigabile e attraverso il suo alveo gli esperti navigatori etruschi giungevano a Roma e al Mar Tirreno, e viceversa.\nIn epoca medievale, a seguito dell'allagamento (per causa antropica) della Valle del Clanis, dalla met\u00e0 secolo XI (1052-1055) lo \"zero idrometrico\" dei laghi di Chiusi e di Montepulciano si elev\u00f2 notevolmente, formandosi un unico gigantesco lago artificiale, che partiva dalla diga del Muro Grosso presso Carnaiola-Olevole e risaliva in direzione di Arezzo. L'allagamento della valle del Clanis fu un episodio catastrofico che comport\u00f2 la perdita di un fondovalle altamente antropizzato, anche dal punto di vista agricolo, oltretutto percorso dalla Via Cassia \"vetus\" (dai \"fines Clusinorum\" a Clusium) e dalla Via Cassia Adrianea (da Clusium verso nord) correnti in \"destra idraulica\" (lato occidentale) di tale fiume, anch'esse sommerse dalle acque. Contemporaneamente ebbero un grande sviluppo la Via Francigena e la neo-realizzata Via Romea Germanica (o Via Teutonica).\nSuccessivamente, con l'escavazione presso Arezzo (ai piedi del colle di Chiani) di un canale artificiale nel 1338 (\"fossatum novum\"), per deviare le acque esondate del Clanis verso l'Arno, in area aretina furono eretti sbarramenti (dighe) per alimentare l'industria molitoria (Chiusa dei Monaci) e, con il tempo, ulteriori sbarramenti per limitare il grande bacino (Ponti di Arezzo, Ponte alla Nave, ecc.) che non migliorarono la situazione (impaludamento e malaria) nel resto della valle.\nNel 1490, su ordine di papa Innocenzo VIII, i maggiori affluenti del lago Trasimeno, cio\u00e8 Tresa (proveniente da Panicale) e Rio Maggiore (proveniente da Sanfatucchio), furono deviati verso Chiusi, aggravando l'impaludamento in Val di Chiana.\nPoco prima del 1500 (come attesta la celebre mappa di Leonardo da Vinci) le acque del bacino cominciarono a scorrere lentamente verso l'Arno, a partire da Foiano della Chiana, e verso il Tevere a partire da Sinalunga-Torrita di Siena, essendosi spostato a sud il \"displuvio\" (che dal 1338 era vicino ad Arezzo).\nCon Cosimo I de' Medici inizi\u00f2 la bonifica della valle (in territorio toscano), bonifica che ebbe un contemporaneo impulso (seconda met\u00e0 del secolo XVI) quando, in territorio pontificio, fu abbattuta la diga del Muro Grosso dall'ing. Rafael Bombelli, il quale mise in pratica un progetto del papa toscano Ciocchi del Monte (Giulio III).\nTuttavia papa Clemente VIII, di famiglia fiorentina esiliata da Firenze e grande nemico dei Medici, dopo l'alluvione di Roma del 1598 (per la quale furono incolpate pretestuosamente le acque della Val di Chiana, anzich\u00e9 i grandi battelli fluviali [mulini natanti] incastrati nei ponti romani nella piena del Tevere del 24 dicembre 1598) fece ricostruire il Muro Grosso ed eresse altre due dighe al confine con la Toscana (diga o bastione di \"Clemente VIII\" [che ostruiva il fiume Astrone tra il \"piede\" del Monte Cetona e il Poggio dei Cavalieri, esattamente al confine tra i due stati -attuale confine tosco-umbro che interseca l'A1-] e diga del Buterone [tra il \"piede\" di Citt\u00e0 della Pieve e il Poggio dei Cavalieri, non distante da un altro tratto di confine \"statale\" -oggi \"regionale\"-), alzando notevolmente il livello del grande bacino artificiale.\nDal 1600 fu creata da papa Clemente VIII la diocesi di Citt\u00e0 della Pieve, lungo il confine pontificio con il Granducato di Toscana (governato dai nemici Medici). Sia nella parte aretina sia nella parte pontificia le principali dighe erano sfruttate dall'industria molitoria (specie la Chiusa dei Monaci e il Muro Grosso), mentre \"in mezzo\" alla valle impaludata artificialmente si moriva di malaria. Successivamente cominciarono a diffondersi variopinte tesi sull'origine dell'impaludamento (innalzamenti tettonici e/o terremoti del 1055, \"Muro Grosso detto de' Romani\" e/o costruito dall'imperatore Nerone -interpretando estensivamente le fonti-, \"abbandono\" della valle dopo la caduta dell'impero romano, \"mancanza di pressione\", ecc.), citate da vari studiosi.\nNel 1643, durante la Guerra di Castro, l'esercito granducale fece una breccia nelle tre dighe pontifice, tra cui il Muro Grosso, consentendo il deflusso delle acque verso il Tevere. La funzionalit\u00e0 delle dighe fu celermente ripristinata dallo Stato Pontificio.\nLa situazione, nell'area chiusina, peggior\u00f2 intorno al 1680 con l'erezione di un'altra mastodontica diga pontificia (Campo alla Volta, dove nel 1727 fu inserito il Callone Pontificio che controllava dei regolatori sul Fosso delle Cannucce [oggi \"Chianetta\"], limitrofo al lago artificiale), a ridosso del confine con il Granducato di Toscana (tra il \"piede\" di Citt\u00e0 della Pieve e il Poggio dei Cavalieri), a cui si contrappose una diga toscana nei pressi di Valiano (in cui nel 1723 furono inseriti dei regolatori, controllati da un \"Callone\"); cos\u00ec la quota (zero idrometrico) della gigantesca \"piscina a cielo aperto\" (Chiana), ovverosia degli esondati laghi di Montepulciano e di Chiusi (e di ci\u00f2 che rimaneva del Clanis), fu ulteriormente elevata.\nNei documenti dell'era dell'impaludamento (comprese mappe e cabrei), i laghi di Chiusi e di Montepulciano sono indicati come \"Chiari\" (Chiaro di Chiusi e Chiaro di Montepulciano), in quanto, rispetto alle acque melmose del fondovalle impaludato, tali antichi specchi d'acqua erano cristallini e profondi, nonostante l'interramento degli ultimi secoli che ne aveva ridotto la profondit\u00e0.\nDal Settecento in avanti furono siglati vari trattati tra Stato Pontificio e Granducato di Toscana che portarono all'accelerazione della bonifica della Val di Chiana, sia toscana sia romana, iniziata nel secolo XVI. Con il trattato del 1780 furono definiti i confini e fu concordato, tra l'altro, che il fiume Astrone sarebbe tornato a scorrere verso il Tevere, mentre i torrenti Montelungo e Tresa sarebbero stati deviati in Arno (in direzione del Chiaro di Chiusi), colmando le Bozze di Chiusi (palude compresa tra l'Argine di Separazione del 1780 e il passo delle Torri (Beccati Questo e Beccati Quello).\nTuttavia la bonifica della parte centrale della valle (che va da Arezzo a Orvieto, cio\u00e8 tra Foiano della Chiana e Chiusi, fu ritardata di circa un secolo a causa della strategia del giurista e bonificatore Vittorio Fossombroni, aretino, che aveva cominciato a bonificare l'area aretina con il solo metodo delle colmate, peggiorando la situazione a sud di Foiano della Chiana e fino a Chiusi, dove imperversava la malaria (dal 1191) e dove le acque erano ferme. Per fortuna il geniale Alessandro Manetti, toscano, architetto e ingegnere idraulico che aveva studiato all'\u00c9cole nationale des ponts et chauss\u00e9es di Parigi, per conto del Granduca di Toscana realizz\u00f2 gli Allaccianti di Destra e di Sinistra e altre ingegnose opere idrauliche, ancor oggi esistenti e funzionanti; egli, inoltre, non senza difficolt\u00e0 (a causa di defatiganti opposizioni politiche e campanilistiche), ridusse la soglia della Chiusa dei Monaci e del Callone di Valiano, dando impulso alla grande bonifica dell'alta Val di Chiana Toscana (dall'odierna Chiusi Scalo verso nord).\nParallelamente, la val di Chiana romana era bonificata (prevalentemente per rottura dei vecchi bastioni, essiccazione e arginature) dalla \"Pontificia Prefettura delle Acque\" (1786-1833) con sede a Citt\u00e0 della Pieve (nell'attuale palazzo municipale) - erede della \"Congregazione speciale per le Chiane di Citt\u00e0 della Pieve\u201d (1587-1786) che manteneva efficienti le dighe pontifice - trasformatasi in \"Consorzio Idraulico di Citt\u00e0 della Pieve\" [1833-1935], la cui sede fu trasferita in Chiusi Scalo nel 1929 con grande disappunto dei pievesi, infine trasformata nel 1935 in \"Consorzio di Bonifica per la Val di Chiana Romana e la Val di Paglia\" esistente tutt'ora.\nL'encomiabile operato e un'accurata pubblicazione di Alessandro Manetti misero in probabile difficolt\u00e0 il Fossombroni (rimosso dall'incarico di bonificatore e portato a Firenze, nella Segreteria di Stato, dal Granduca Leopoldo II d'Asburgo-Lorena). Fossombroni tent\u00f2 di giustificare il proprio operato, anche per mezzo di influenti amicizie e di nuove edizioni, rivedute e corrette, di una sua precedente pubblicazione. L'importante opera di bonifica di Alessandro Manetti fu portata avanti da altri, tra cui l'ottimo ing. Possenti del Genio Civile di Arezzo, fino a quando, nel secolo XX, i laghi di Montepulciano e di Chiusi sono tornati alle dimensioni pressappoco (e verosimilmente) originarie (sussistenti fino al 1052 quando, per motivi bellici, fu iniziata la costruzione di una diga in terrabattuta presso Carnaiola-Olevole, poi sormontata da un'ulteriore diga in muratura -Muro Grosso- completata nel 1055 -alte complessivamente circa 20-22 metri-), seppure con quota (zero idrometrico) elevata di una ventina di metri rispetto all'epoca immediatamente anteriore all'erezione della diga del Muro Grosso (sec. XI).\nA causa della citata \"Guerra delle Acque\", oggi nei pressi della localit\u00e0 Mar Nero (Chiusi Scalo) si trova il punto pi\u00f9 elevato del fondovalle dell'intera Val di Chiana dove, in corrispondenza dell'Argine di Separazione del 1780 (che va dall'argine destro del torrente Montelungo a Po Bandino), le acque si dividono, tal che in parte (da l\u00ec) scorrono verso l'Arno (dighe a ghigliottina permettendo) e, in parte, verso il Tevere attraverso il canale Chianetta che diventa \"fiume Chiani\" dopo avere ricevuto le acque del torrente Astrone.\nPer realizzare la ferrovia granducale (Siena-Chiusi), nel secolo XIX, l'Argine di Separazione fu parzialmente rimosso. Successivamente, caduti gli stati preunitari, sotto il Regno d'Italia fu abbattuta un'altra sezione dell'Argine di Separazione per consentire la realizzazione della linea ferroviaria Chiusi-Terontola, per la quale i primi sbancamenti furono eseguiti a partire dalla primavera del 1874.\nAd opera del Consorzio (tosco-umbro) delle Bozze Chiusine (area tosco-umbra ancora impaludata, compresa tra l'Argine di Separazione del 1780 e il passo di Beccati Questo e Beccati Quello), fu praticata un'apertura nell'Argine di Separazione per consentire il deflusso verso la Chiana Romana (che va verso il Tevere -con pendenza quasi \"zero\" fino alle dighe pontifice di Campo alla Volta e del Buterone-) delle acque ferme delle Bozze Chiusine, drenate dal fosso Chianicella, non essendovi altre soluzioni per la bonifica di tale esigua ma importante area, posta da ambo i lati del fosso Chianicella che, dal 1780, divideva i due stati (granducale e pontificio) e che dal 1860 segna il confine tra due regioni (Toscana e Umbria).\nDopo la realizzazione del nuovo tratto del torrente Tresa, girato verso l'Arno (in forza del concordato tra Granducato di Toscana e Stato Pontificio del 1780), il fosso Chianicella \u00e8 rimasto \"intubato\" sotto il torrente Tresa. Le acque del fosso Chianicella vanno in parte verso il lago di Chiusi\u00a0\u2013 ricevendo le acque del Fosso del Recinto e del Fosso del Pianone (che lambisce la Torre di Beccati Quello), immettendosi poi nel lago grazie all'ultimo tratto del Fosso Vuotabotte o Vuotabotti (bacino idrografico dell'Arno) \u2013 e in parte verso la Chiana Romana (bacino idrografico del Tevere), trovandosi nel tratto a \"pendenza zero\" del fosso Chianicella il displuvio effettivo tra i due bacini idrografici. Attualmente tale displuvio \u00e8 nella botte (attualmente non funzionante) del fosso Chianicella sottostante al torrente Tresa. Pertanto dall'argine sinistro del torrente Tresa (in direzione sud) tale fosso prende il nome di Chianetta, mentre dall'argine destro del Tresa (in direzione nord) tale fosso prende il nome di Vuotabotte o Vuotabotti, ricevendo quasi subito le acque del Fosso del Recinto e, pi\u00f9 a nord, quelle del Fosso del Pianone (detto \"Reglia\"), prima di immettersi nel lago di Chiusi.\nServizio idrico integrato.\nDa lungo tempo le acque del lago di Chiusi sono usate per il Servizio idrico integrato, a beneficio del comune di Chiusi, potabilizzate grazie all'impianto di Pian dei Ponti, da l\u00ec sollevate in cisterne (poste in quota pi\u00f9 elevata) e infine distribuite alla popolazione (con esclusione dell'abitato di Macciano, servito dalla fonte dei Cappuccini nel comune di Sarteano) attraverso la rete idrica comunale attualmente gestita da Nuove Acque S.p.A. con sede ad Arezzo, sotto l'egida dell'Autorit\u00e0 Idrica Toscana (A.I.T.) Conferenza Territoriale A.T.O. 4 Alto Valdarno (gi\u00e0 \"Autorit\u00e0 d'Ambito Territoriale Ottimale\" [o A.A.T.O. 4] \"Alto Valdarno\"), anch'essa con sede ad Arezzo.\nLa captazione delle acque per uso idropotabile avviene di fronte al pontile D.L.F., ubicato nell'area presa in carico sin dal secolo XIX dalle ferrovie - prima granducali poi italiane - per l'approvvigionamento delle cisterne delle locomotive a vapore, ovverosia nella zona che nel 2000 fu dichiarata protetta dal WWF, dove si trova altres\u00ec un ristorante in localit\u00e0 \"La Cabina\" (o \"Cabina al Lago\" o \"Cabina di Lago\").\nNello \"Studio di Incidenza - Rete Natura 2000 Toscana\" del 2015 (aprile) l'Autorit\u00e0 Idrica Toscana (pagine 23-24) ha descritto l'\u00abINTERVENTO \"F\" Adduzione, Potabilizzazione e Distribuzione dell'acqua proveniente dall'invaso di Montedoglio per la Valdichiana Senese e Aretina\u00bb; ivi si contempla il prolungamento fino a Chiusi del reticolo di adduzione idrica proveniente dal bacino artificiale di Montedoglio in gestione dell'EAUT (Ente Acque Umbre Toscane), anche attraverso sollevatori, allo scopo di:\n\"garantire l'approvvigionamento idrico in termini quantitativi e migliorarne la qualit\u00e0 dell'acqua distribuita limitando il prelievo dalle attuali fonti di approvvigionamento. Assicurare la continuit\u00e0 del servizio anche in periodi particolarmente siccitosi e migliorare la qualit\u00e0 dell'acqua distribuita. Interrompere il prelievo dal lago di Chiusi e dalle falde sotterranee ricche di nitrati, solfati, amoniaca ferro/manganese ecc. L'intervento consentir\u00e0 anche di ridurre i costi operativi attraverso l'efficientamento dei sollevamenti e l'abbandono dell'utilizzo dell'acqua grezza che ad oggi necessita di un trattamento spinto per la sua potabilizzazione\".\nLa messa in opera sar\u00e0 realizzata dal gestore del S.I.I. Nuove Acque S.p.a. (a cui \u00e8 stata prolungata la concessione fino al 2027) attraverso tre lotti, l'ultimo dei quali consiste nel \"Completamento delle opere previste nell'intervento al fine di utilizzare le attuali fonti di approvvigionamento solo come riserva\". Alla fine dei lavori sar\u00e0 quindi efficientato l'approvvigionamento idrico nel bacino lacustre quale risorsa idropotabile d'emergenza e/o complementare, nonch\u00e9 migliorato il potabilizzatore di Pian dei Ponti. Completati i lavori, anche in attuazione del Piano di Bacino non sar\u00e0 pi\u00f9 possibile l'odierno uso irriguo delle acque del lago di Chiusi, attualmente possibile solo quando il livello supera la misura di 248,50 mt s.l.m. previa concessione demaniale (a cura del Genio Civile Valdarno Superiore, sede di Arezzo), tenuto conto che lo zero idrometrico \u00e8 di 247,49 mt s.l.m. e che la quota di massimo invaso \u00e8 di 249,94 mt s.l.m.\nGrazie alla diga presente tra il Lago di Montepulciano e il Canale maestro della Chiana (migliorata nel 2010) nonch\u00e9 alla diga posta nel Canale di Comunicazione tra i due laghi (migliorata negli anni novanta), negli ultimi anni il livello del lago di Chiusi \u00e8 quasi sempre al di sopra dello zero idrometrico, ma allo stesso tempo il livello dell'interramento e dell'eutrofizzazione continua a crescere. Per risolvere tale problema occorre anzitutto ripristinare le attuali casse di colmata dei principali immissari, nell'adiacente area demaniale, oggi funzionanti solo in caso di piene eccezionali, ri-escavandole e trasformandole in casse di laminazione permanente per le acque sia ordinarie sia straordinarie, affinch\u00e9 tali acque siano fito-depurate con l'effetto di decantazione del trasporto solido-chimico (in tali vasche) e infine sfiorino depurate nel bacino lacustre. Simili vasche di decantazione dovrebbero essere realizzate, altres\u00ec, in prossimit\u00e0 della foce degli immissari minori, sempre in area demaniale. A ci\u00f2 dovrebbe aggiungersi il dragaggio o l'ecodragaggio del fondale melmoso dello specchio d'acqua lacustre (anche con pi\u00f9 interventi mirati), la collettazione/depurazione (in Pian delle Torri) dei reflui urbani umbri sfocianti nel lago e la limitazione delle attivit\u00e0 agricole contermini al sito lacustre.\nLa fauna e il Rifugio (o Oasi) del WWF \"Lago di Chiusi\".\nVista la notevole importanza del \"Lago di Chiusi\" per l'avifauna, anche migratoria, nel 2000 il WWF Italia ha aggregato la parte meridionale del sito lacustre quale Oasi WWF di otto ettari, compresa tra localit\u00e0 Sbarchino (esclusa) e il lato nord-occidentale di Poggio Casale, a suo tempo rappresentata nella cartografia pubblicata nel portale del WWF, inferiore all'effettiva area BIA (Important Bird and Biodiversity Area) comprendente il sito \"Lago di Chiusi\" di oltre ottocento ettari, il Canale di Collegamento e il sito \"Lago di Montepulciano\", ormai inglobata e definitivamente recepita negli strumenti urbanistici.\nPer quanto riguarda gli uccelli, il lago ospita numerose specie di ardeidi, come, ad esempio, la garzetta), l'airone rosso e, dal 1999, il rarissimo mignattaio. La zona \u00e8 anche punto di sosta per gli uccelli migratori come il falco pescatore o il cavaliere d'Italia. Altre specie nidificanti sono lo svasso maggiore, il pendolino ed il raro basettino. La garzaia del Lago di Chiusi \u00e8 una delle pi\u00f9 importanti dell'Italia centrale.\nLe sue acque sono per\u00f2 infestate da numerosi crostacei alloctoni come il gambero rosso della Louisiana e il gambero americano.\nCos\u00ec si esprime il Piano Operativo con contestuale variante al Piano Strutturale del Comune della Citt\u00e0 di Chiusi, Valutazione di Incidenza ambientale, Studio di Incidenza, Elab. 3, aprile 2015, pag. 12: \"Il lago di Chiusi dal 1999 \u00e8 compreso nell'Area Naturale Protetta di Interesse Locale (ANPIL), che si estende per circa 818 ettari e comprende il suo immissario, il Tresa, e parte del Canale Passo alla Querce che alimenta il lago di Montepulciano. Il sistema dei due laghi rappresenta una zona umida di notevole importanza dell'Italia centrale, collocata lungo la via migratoria che attraversa la Toscana dalla valle dell'Arno a quella del Tevere e costituisce un importante punto di sosta per l'avifauna che si muove stagionalmente dai paesi africani all'Europa; inoltre \u00e8 utilizzato da numerose specie di uccelli per lo svernamento e la nidificazione. Sia il lago di Chiusi che il Lago di Montepulciano sono designati come Sito di Importanza Comunitaria (SIC) ai sensi della Direttiva \"Habitat\" per gli importanti ambienti e specie che le ospitano e Zona di Protezione Speciale (pZPS) (ai sensi della Direttiva \"Uccelli\"), dato il grande valore per l'avifauna. Una superficie pi\u00f9 ampia che racchiude i due corpi idrici \u00e8 inoltre definita come Important Bird Area. All'estremit\u00e0 meridionale \u00e8 presente il Rifugio del WWF \"Lago di Chiusi\". L'Oasi, situata nella parte meridionale del lago di Chiusi, include la parte naturalisticamente pi\u00f9 interessante di questo specchio d'acqua, costituita da una zona ad acque basse, ricca di piante acquatiche, e da un bosco igrofilo a salici e pioppi che ospita una delle garzaie pi\u00f9 importanti dell'Italia centrale. L'area si estende su una superficie di circa 8 ettari. Una buona parte dell'Oasi \u00e8 occupata dal bosco ripariale a salici e pioppi, dove \u00e8 molto diffuso anche il salice cinereo (Salix cinerea), dal portamento cespuglioso. Qui si trova la garzaia che fa del Lago di Chiusi un'area estremamente importante per la riproduzione degli ardeidi: vi nidificano infatti nitticore, garzette, aironi rossi e sgarze ciuffetto, che costruiscono i loro nidi sui salici, difesi dall'intrico della vegetazione e dal suolo perennemente allagato. Il 1998 ha visto ospiti della garzaia anche due coppie di mignattaio e nel 1999 vi ha nidificato anche l'airone guardabuoi. Sul bordo del lago, a circondare la garzaia, \u00e8 piuttosto esteso il canneto a cannuccia palustre e, vicino alle rive e nelle acque libere, vivono numerose piante acquatiche rare, come il nannufaro (Nuphar luteum), la castagna d'acqua (Trapa natans), l'utricolaria (Utricularia vulgaris), la Vallisneria spiralis e la bellissima ninfea bianca (Nymphaea alba). Nel canneto del Rifugio nidificano diverse coppie di basettino e il falco di palude\".\nAttivit\u00e0 ittiche, di ristorazione, sportive, ricreative e celebrative.\nL'attivit\u00e0 ittica nel lago di Chiusi \u00e8 disciplinata dal decreto del Presidente della Giunta regionale della Toscana del 7 febbraio 2018, n. 6/R (Regolamento di attuazione della legge regionale 3 gennaio 2005, n. 7 [Gestione delle risorse ittiche e regolamentazione della pesca nelle acque interne], il cui allegato A \u00e8 stato modificato dal Regolamento adottato con d.p.g.r. 5 giugno 2019, n. 30/R (Limiti di cattura dei salmonidi).\nSulla sponda sud-occidentale del lago di Chiusi sorgono due ristoranti \"storici\", specializzati nella cucina del pesce di lago; tra i piatti tipici si annovera il brustico, ricetta di origine etrusca che sopravvive ai giorni nostri.\nIn localit\u00e0 Sbarchino, nella sponda sud-occidentale del lago di Chiusi, ha sede \"Lenza etrusca\", associazione sportiva dilettantistica senza fini di lucro che riunisce numerosi appassionati di pesca e di natura. Essa nasce come associazione di pescatori del lago di Chiusi negli anni cinquanta del secolo XX con il nome di \"Societ\u00e0 dei pescatori di Chiusi\". Nel 1969 prende il nome di \"Societ\u00e0 pesca sportiva di Chiusi\" e aderisce alla F.I.P.S. (Federazione Italiana Pesca Sportiva ed Attivit\u00e0 Subacquee); successivamente prende il nome (attuale) di \"Societ\u00e0 Pesca Sportiva Lenza Etrusca\". Tale ente assume una rilevante importanza, anche sotto l'aspetto ittico, visto che monitora la conservazione di specie caratteristiche dell'habitat faunistico locale, come il luccio tramite l'incubatoio \"Mauro Mancini\" (previa autorizzazione del Responsabile del Servizio dell'ente locale di competenza).\nI diritti di pesca nel lago di Chiusi, appartenente al Demanio Statale, erano di competenza della Provincia di Siena in forza del d.P.R. 616/77 (art. 137), ma con la legge 56/2014 la competenza delle province (sui diritti di pesca nelle acque interne) \u00e8 venuta meno. Pertanto, dopo l'entrata in vigore della legge regionale toscana n. 20/2016, per mezzo di atti amministrativi dei Comuni di Chiusi e di Montepulciano, della Provincia di Siena e della Regione Toscana, le concessioni di pesca sia professionale sia sportiva nei laghi di Chiusi e di Montepulciano sono gestite rispettivamente dal Comune di Chiusi e dal Comune di Montepulciano.\nNei laghi di Chiusi e di Montepulciano \u00e8 tuttora in vigore il \"Regolamento per la disciplina del diritto esclusivo di pesca nei laghi di Chiusi e Montepulciano\" adottato con deliberazione del Consiglio Provinciale n. 55/2002, modificato con deliberazione del Consiglio Provinciale n. 102 del 13.12.2004.\nNel lago di Chiusi hanno sede due associazioni di canottaggio e, nello specchio del \"Chiaro\" (lago), si svolgono allenamenti e gare in tale disciplina.\nAltre manifestazioni, anche sportive, si tengono periodicamente presso il lago di Chiusi, come corse campestri, gare di Triathlon, raduni e i fuochi d'artificio notturni al termine di una storica celebrazione rievocativa (traversata del lago con l'immagine di Santa Mustiola e benedizione del lago) che si tiene la sera del 3 luglio, ogni anno, in corrispondenza dei festeggiamenti di Santa Mustiola, patrona di Chiusi e, altres\u00ec, della Val di Chiana.\nDurante l'era del grande \"pelagus\" o impaludamento, nello specchio del Chiaro di Chiusi si celebrava lo \"sposalizio delle Chiane\", attestato nel secolo XIII e meglio descritto in documenti del secolo XV, che avveniva la domenica in albis, grazie a un anello d'argento dorato gettato nelle acque da una barca dal \"Sindico\" di Chiusi.\nSentiero della Bonifica.\nLa sponda sud-occidentale del lago di Chiusi \u00e8 lambita dal Sentiero della Bonifica, itinerario naturalistico mozzafiato che parte dalla Stazione di Chiusi Scalo (chilometro \"zero\") e giunge alla Chiusa dei Monaci di Arezzo (ai piedi del colle di Chiani), realizzato dalla Provincia di Arezzo nella prima decade del secolo XXI quando tale ente gestiva la Polizia Idraulica e le opere idrauliche nella Val di Chiana, sia senese sia aretina, dal torrente Montelungo ad Arezzo, ovverosia prima della riforma normativa che ha investito (dal 2016) le Regioni (Genio civile) della gestione delle opere idrauliche appartenenti al demanio statale. Pertanto, gli uffici amministrativi aretini sono divenuti un distaccamento del Genio Civile toscano (dopo una lunga competenza statale, le funzioni passarono alla Regione Toscana all'inizio degli anni '80 per poi tornare statali dal 1994 all'inizio del nuovo millennio quando ne fu investita la Provincia di Arezzo fino al 31 dicembre 2015, per poi tornare alla Regione Toscana dal 1\u00ba gennaio 2016).\nNell'apposito sito dedicato al Sentiero della Bonifica - con mappe, descrizioni e istruzioni - esso cos\u00ec \u00e8 descritto: \"Il sentiero ciclopedonale del Canale Maestro della Chiana che unisce Arezzo con Chiusi e che si inoltra fino al sito archeologico del Sodo a Cortona \u00e8 un percorso di circa 62 +12 km attrezzato e protetto per chi viaggia lentamente, in bici o a piedi. L'antica strada utilizzata per la manutenzione del canale e delle chiuse costituisce infatti un tracciato naturale privo di dislivelli e particolarmente adatto ad un turismo sportivo familiare\".\nAntropizzazione, interramento, depurazione, qualit\u00e0 delle acque e rischio idrogeologico.\nA causa delle opere eseguite negli anni ottanta (sec. XX) e delle sopravvenute colmature delle residue aree di colmata, le acque del torrente Montelungo, del torrente Tresa (che veicola notevoli quantit\u00e0 di acque limacciose durante le piene), del torrente Gragnano e dei fossi Marino e Rielle (portatore di abbondanti sedimi solidi), precedentemente sfocianti in aree di decantazione e colmata (prima di immettersi nel lago), oggi fluiscono direttamente nel lago di Chiusi, in assenza di costante laminazione e decantazione.\nInoltre numerosi fossi, specie di origine umbra, si immettono direttamente nel lago di Chiusi senza laminazione e senza decantazione costante dei rispettivi corpi idrici.\nNegli anni \u201890 (sec. XX) fu realizzato un importante progetto per salvare il lago di Chiusi dall'interramento e, quindi, dal potenziale inquinamento, per il quale furono cercati importanti finanziamenti; tuttavia esso non \u00e8 stato messo in pratica, fatta eccezione per alcune opere come la recente realizzazione del depuratore del Pian delle Torri, inaugurato nel 2013, che riceve i liquami fognari di una buona parte delle aree urbanizzate del comune chiusino e che si aggiunge al depuratore ricevente i liquami dell'abitato di Montevenere, allacciato anch'esso a un fosso sfociante nel lago di Chiusi (i depuratori di Querce al Pino e delle Biffe sfociano invece in Val di Chiana Romana, rispettivamente nel fiume Astrone e nella Chianetta).\nIl depuratore di Pian delle Torri dovrebbe altres\u00ec ricevere gli scarichi delle frazioni umbre che circondano il lago, poste nel Comune di Castiglione del Lago, ma tali scarichi non erano ancora allacciati al depuratore alla data di approvazione del Piano Operativo del Comune della Citt\u00e0 di Chiusi, nel 2016.\nRisale al 2008 un progetto preliminare per realizzare almeno una vasca di costante decantazione delle acque del torrente Tresa (che riceve una parte delle acque del torrente Montelungo), nonch\u00e9 (almeno) una vasca di costante decantazione delle acque dei fossi Marino, Rielle e del torrente Montelungo, ambedue a ridosso del lago di Chiusi, in area demaniale, e infine per eseguire il dragaggio di una porzione del lago di Chiusi; ad oggi tale progetto non \u00e8 stato messo in pratica.\nNegli ultimi decenni sono state realizzate vasche di esondazione del torrente Tresa (in Umbria) e dei torrenti Gragnano e Montelungo (in Toscana) le quali, tuttavia, funzionano solo in caso di rilevante piena e hanno una funzione di protezione dal rischio idrogeologico, quindi mitigano in minima parte il problema dell'interramento del lago.\nIn definitiva, l'assenza di vasche di costante laminazione e decantazione degli immissari, la deviazione delle acque torbide del torrente Tresa e dei torrenti Maranzano, Moiano e Rio Maggiore verso il lago di Chiusi (durante le piene), l'antropizzazione attorno al lago, specie di tipo agricolo (in cui vengono talvolta usati prodotti chimici), e il mancato allaccio (almeno nel 2016, quando fu approvato il Piano Operativo della Citt\u00e0 di Chiusi) degli scarichi umbri al depuratore di Pian delle Torri contribuiscono a determinarne l'interramento, oltre a non giovare alla qualit\u00e0 delle sue acque.\nL'interramento e l'inquinamento del lago di Chiusi sono vietati, tra l'altro, dai vigenti vincoli che obbligano a mantenere inalterato tale sito, caratterizzato da un pregevole habitat floro-faunistico, in forza di normative, anche comunitarie, che hanno ormai reso obsoleti e contrari all'ordinamento giuridico i progetti ottocenteschi di colmare i laghi di Chiusi e di Montepulciano, ipotizzati quando ancora non esistevano gli abitati (come Chiusi Scalo), le attivit\u00e0 artigianali e industriali, i fondi agricoli nonch\u00e9 il reticolo viario e ferroviario attuali nel fondovalle tosco-umbro.\nIl lago di Chiusi \u00e8 il bacino idrico in cui si spandono le piene dei propri immissari e pertanto, verosimilmente, il suo interramento non gioverebbe affatto alle problematiche idrogeologiche e di difesa del suolo del fondovalle tosco-umbro, dal ventesimo secolo altamente antropizzato, sia in Val di Chiana Toscana sia in Val di Chiana Romana.\nArea protetta e vincoli.\nNella cartografia interattiva del \"Progetto Natura\" consultabile nel sito del Ministero dell'ambiente e della tutela del territorio e del mare, il sito (Codice IT5190009) di oltre ottocento ettari denominato \"Lago di Chiusi\" \u00e8 indicato come \"Rete Natura 2000 \u2013 SIC/ZSC e ZPS\" e come \"Important Bird and Biodiversity Area (IBA)\".\nIl sito \"Lago di Chiusi\" cod. IT5190009 \u00e8 una Zona di protezione speciale (ZPS) prevista e regolamentata dalla Direttiva comunitaria 79/409 \"Uccelli\" (abrogata e sostituita dalla Dir. 2009/147/CE) \u2013 il cui obiettivo \u00e8 la \"conservazione di tutte le specie di uccelli viventi naturalmente allo stato selvatico\" che viene raggiunto sia attraverso la tutela dell'avifauna sia con la protezione dei loro habitat naturali\u00a0\u2013 come da mappatura e da scheda realizzata dal Ministero dell'Ambiente e della Tutela del Territorio e del Mare, consultabili nel portale di tale ente (Rete Natura 2000).\nDopo la promulgazione della legge della Regione Toscana n. 30 del 19 marzo 2015 \u00abNorme per la conservazione e la valorizzazione del patrimonio naturalistico - ambientale regionale. Modifiche alla legge regionale n. 24/1994, alla legge regionale n. 65/1997, alla legge regionale n. 24/2000 ed alla legge regionale n. 10/2010\u00bb, in ottemperanza alla normativa comunitaria e nazionale che obbliga ad \"evitare il degrado degli habitat naturali e degli habitat di specie, nonch\u00e9 la perturbazione delle specie per cui le zone sono state designate\", e a seguito di una procedura d'infrazione dell'Unione europea, la Giunta regionale della Toscana ha adottato la Delibera n. 1223 del 15 dicembre 2015, \u00abDirettiva 92/43/CE \"Habitat\" - art. 4 e 6 - Approvazione delle misure di conservazione dei SIC (Siti di Importanza Comunitaria) ai fini della loro designazione quali ZSC (Zone Speciali di Conservazione)\u00bb, deliberando \"di approvare, in attuazione degli articoli 4 e 6 della Direttiva 92/43/CEE e dell'art. 4 comma 2 del DPR 357/97 e s.m.i, al fine di fornire una risposta al CASO EU PILOT 4999/13/ENVI ed alla Procedura di infrazione 2015/2163 richiamati in premessa e consentire al Ministero dell'Ambiente e della Tutela del Territorio e del Mare la designazione dei SIC presenti nel territorio toscano quali Zone Speciali di Conservazione, le misure di conservazione di cui agli Allegati A, B e C (parti integranti e sostanziali della presente deliberazione) necessarie per mantenere in uno stato di conservazione soddisfacente le specie e gli habitat per i quali i medesimi SIC sono stati individuati, in attuazione dell'art. 2 del decreto del Ministero dell'Ambiente e della Tutela del Territorio 3 settembre 2002 citato in premessa e contenenti\" le misure per i SIC/ZSC, tra cui \u00e8 espressamente individuato (in allegato) il sito Lago di Chiusi (IT5190009).\nCon tale Delibera (1223/2015) la Giunta regionale della Toscana stabilisce inoltre\u00a0\u2013 e tra l'altro\u00a0\u2013 che \"le misure di conservazione di cui agli allegati A, B e C alla presente deliberazione: - trovano applicazione nei SIC e nelle successive Zone Speciali di Conservazione e hanno carattere di prevalenza, qualora pi\u00f9 restrittive rispetto a disposizioni e provvedimenti regionali e locali concernenti la stessa materia, stante la priorit\u00e0 degli obiettivi di conservazione di habitat e specie\".\nCon decreto del 24 maggio 2016 (in Gazz. Uff., S. G. n. 139 del 16-6-2016, pp.\u00a012\u201315) il Ministero dell'ambiente e della tutela del territorio e del mare, in virt\u00f9 delle norme (comunitarie, nazionali e regionali) e degli atti amministrativi richiamati nel \"Preambolo\", ha stabilito (art. 1) che \"Sono designati quali Zone Speciali di Conservazione (ZSC) della regione biogeografica continentale i seguenti 17 siti di importanza comunitaria insistenti nel territorio della Regione Toscana, gi\u00e0 proposti alla Commissione europea quali Siti di Importanza Comunitaria (SIC) ai sensi dell'art. 4, paragrafo 1, della direttiva 92/43/CEE\", tra cui il \"Sito, Tipo C\" (multiprotezione), Codice IT5190009, denominato \"Lago di Chiusi\", di ettari 802.\nIn forza del suddetto decreto e dall'articolo 2, comma 3, D.M. 17 ottobre 2007 la Regione Toscana ha comunicato al Ministero l'elenco dei soggetti gestori delle aree protette, indicando nella Regione Toscana l'ente gestore del sito ZSC-ZPS \"Lago di Chiusi\" cod. IT5190009.\nCon delibera della Giunta regionale della Toscana n. 505 del 17-05-2018 (Legge regionale 19 marzo 2015, n. 30-Individuazione degli habitat di interesse comunitario dei siti Natura2000 e delle relative perimetrazioni), \"Vista la Direttiva del Consiglio delle Comunit\u00e0 Europee del 21 maggio 1992, n. 92/43/CEE, relativa alla conservazione degli habitat naturali e seminaturali e della flora e della fauna selvatiche\" e alla luce del progetto \"HASCITu\" (Habitat in the Site of Community Importance in Tuscany), finalizzato all'individuazione e rappresentazione cartografica degli habitat di interesse comunitario nei Siti Natura 2000 non esclusivamente marini, ai sensi della Direttiva Habitat\", come tali meritevoli di conservazione, sono state individuate sette tipologie di habitat (forestali e di acque dolci), perimetrate e distribuite in buona parte del sito SIC/ZSC \"Lago di Chiusi\" (cod. IT5190009), consultabili nel portale Geoscopio della Regione Toscana e nel portale \"Habitat dei Siti Natura 2000\" della Regione Toscana.\nNell'ambito di un processo avviato dall'Unione Europea nel 1995 il sito \"Lago di Chiusi\" (all'epoca di ettari 800, non 802 come oggi) fu subito proposto - nel mese di giugno del 1995 - per essere soggetto alla protezione di cui alla direttiva 92/43/CEE. Dopo dieci anni in cui tale sito aveva la caratteristica di pSIC (proposto sito di Importanza Comunitaria), con Decisione 2006/613/CE del 19 luglio 2006 la Commissione dell'Unione Europea ha adottato, a norma della direttiva 92/43/CEE del Consiglio, l'elenco dei siti di importanza comunitaria per la regione biogeografica mediterranea (GU L 259 del 21.9.2006, pag. 1 e seg.), definito \"provvisorio\" in quanto soggetto a periodici aggiornamenti, ma attraverso il quale gli elencati pSIC (proposti Siti di Importanza Comunitaria) sono divenuti SIC (Siti di Importanza Comunitaria). In tutti i successivi aggiornamenti (ad oggi 14) il sito \"Lago di Chiusi\" \u00e8 sempre stato presente e infatti, da ultimo, con \"DECISIONE DI ESECUZIONE (UE) 2021/159 DELLA COMMISSIONE del 21 gennaio 2021 che adotta il quattordicesimo aggiornamento dell'elenco dei siti di importanza comunitaria per la regione biogeografica mediterranea [notificata con il numero C(2021) 19]\" (in Gazzetta Ufficiale dell'Unione Europea del 15.2.2021, IT, L. 51/187-302) \"la Commissione europea [\u2026] \"vista la direttiva 92/43/CEE del Consiglio, del 21 maggio 1992, relativa alla conservazione degli habitat naturali e seminaturali e della flora e della fauna selvatiche, in particolare l'articolo 4, paragrafo 2, terzo comma,\" ha confermato il sito Lago di Chiusi, Codice IT5190009 di ettari 802 quale Sito di interesse comunitario (SIC).\nNel Sistema informativo territoriale (SIT) della Provincia di Siena, in particolare nel Nuovo Portale di Informazione Cartografica 2020 (ispezionato il 18-11-2020), nella mappa dei vincoli ambientali si legge s. e. &amp; o. che:\nDalla mappa delle Aree protette del medesimo portale (Nuovo Portale di Informazione Cartografica 2020 del SIT provinciale senese), ispezionato il 18-11-2020, tra l'altro si ricava s. e. &amp; o. che:\nIl lago di Chiusi \u00e8, in effetti, unarea naturale protetta di interesse locale (ANPIL) in gestione al Comune di Chiusi di 805,00 ettari (codice APSI02), di cui 195 ettari soggetti a protezione particolare, istituita con Delibera della Giunta Comunale n. 108 del 29 aprile 1999 e con Delibera del Consiglio Comunale della Citt\u00e0 di Chiusi n. 10 del 15 marzo 2004 come si legge nel PAER della Regione Toscana. Il lago di Chiusi \u00e8 anche sito di importanza comunitaria e zona di protezione speciale (codice SIC/ZSC-ZPS: IT5190009): vi \u00e8 presente una delle maggiori garzaie del centro Italia (nel 2000, nella parte meridionale del lago \u0117 stata altres\u00ec perimetrata un'oasi WWF di 8 ettari, ormai recepita negli strumenti urbanistici). Pertanto, anche in forza della Delibera della Giunta regionale della Toscana n. 1223/2015, le norme e i provvedimenti di carattere regionale, nazionale e comunitario, ove pi\u00f9 restrittivi, prevalgono sulle misure di carattere locale.\nNel PAER (Piano Ambientale ed Energetico) della Regione Toscana, in particolare negli Allegati alla scheda B.1 (LA STRATEGIA REGIONALE DELLA BIODIVERSITA') del 2013, a pag. 14 (Allegato 2) il Lago di Chiusi \u00e8 indicato come Sito di Interesse Regionale (SIR), codice 95, di 800,27 ettari, ai sensi della legge della Regione Toscana n. 66/2000 (anche nella Delibera della Giunta regionale della Toscana n. 1223 del 15/12/2015 il sito \u00e8 definito SIR: Sito di Interesse Regionale).\nNel Target 3 - Aree umide costiere ed interne dulcacquicole e salmastre, con mosaici di specchi d'acqua, pozze, habitat elofitici, steppe salmastre e praterie umide, in particolare a pag. 99 (Allegato 9) del suindicato PAER, Allegati alla scheda B.1, relativamente alle \"AZIONI RELATIVE A PI\u00d9 OBIETTIVI (azioni gestionali e di integrazione del quadro conoscitivo)\", \u00e8 contemplata l'\"AZIONE 3: Approvazione del regolamento di gestione dell'ANPIL Lago di Chiusi\" (contenuto nell' \"Elenco ufficiale Aree protette regionali \u2013 terzo aggiornamento\" approvato con la Delibera del Consiglio Regionale della Toscana n. 161 del 08.06.1999 come si legge nel PTCT del 2010 della Provincia di Siena)\nIl Piano Territoriale di Coordinamento Provinciale (PCTC) approvato dalla Provincia di Siena con D.P.C. n. 124 del 14/12/2011 e ratificato con D.C.P. n. 128 del 30.11.2012 tutela l'area A.N.P.I.L. \"Lago di Chiusi\" e le sue adiacenze in pi\u00f9 punti, tra cui il nr. 10.5. (Biodiversit\u00e0), par. 1. (Il sistema delle aree protette) dove si precisa che le aree protette (delle Province di Siena e di Grosseto) formano un \"Sistema\" disciplinato da un apposito regolamento (art. 16 LR 49/1995) e che ogni area protetta \u00e8 normata dal rispettivo Piano di Gestione (art. 17 LR 49/1995). La gestione del \"Sistema\" \u00e8 vincolata ai principi di cui al punto 10.5.1.7. del PTCT tra cui il \"coinvolgimento attivo delle popolazioni residenti\", mentre la gestione \u00e8 finalizzata (10.5.1.7):\nDal PRAA 2007\u20132010, \"IMPLEMENTAZIONE DI UN SISTEMA DI MONITORAGGIO FINALIZZATO ALL'APPROFONDIMENTO DELLE CONOSCENZE DEL TERRITORIO INTERESSATO DALLE ZONE VULNERABILI ED AREE SENSIBILI\", Relazione Finale, maggio 2010 dell'Agenzia Regionale per la Protezione dell'Ambiente della Toscana (ARPAT), scaricabile dal portale di ARPAT, s. e. &amp;. o. emerge che:\nLe attivit\u00e0 antropiche\u00a0\u2013 di tipo agricolo\u00a0\u2013 che sono prossime al lago di Chiusi (area lacustre, area sensibile e zona vulnerabile ai nitrati da agricoltura ai sensi di legge) sono assoggettate alle prescrizioni e ai vincoli derivanti dalla normativa regionale che, in Toscana, \u00e8 rappresentata dal Regolamento 8 settembre 2008, n. 46/R (in Bollettino Ufficiale Regionale della Toscana del 17 settembre 2008, n. 29, parte prima) emanato dal Presidente della Regione Toscana in attuazione della legge regionale 31 maggio 2006, n. 20 (Norme per la tutela delle acque dall'inquinamento) e, tra l'altro, dal \"PIANO PER L'USO SOSTENIBILE DEI PRODOTTI FITOSANITARI E DEI FERTILIZZANTI - PUFF\" allegato al Decreto del Presidente della Giunta regionale della Toscana del 30 luglio 2018, n. 43/R [Regolamento di attuazione dell'articolo 28 della legge regionale 28 dicembre 2011, n. 69 (Istituzione dell'autorit\u00e0 idrica toscana e delle autorit\u00e0 per il servizio di gestione integrata dei rifiuti urbani. Modifiche alle leggi regionali 25/1998, 61/2007, 20/2006, 30/2005, 91/1998, 35/2011 e 14/2007) - Disposizioni relative alle aree di salvaguardia: piano di utilizzazione per l'impiego sostenibile dei prodotti fitosanitari e dei fertilizzanti (PUFF) e disposizioni per la perimetrazione].\nCon delibera del Consiglio regionale della Toscana del 14 gennaio 2020, n. 1 [Individuazione delle zone vulnerabili ai nitrati di origine agricola del Lago di Chiusi, dell'Invaso di Santa Luce, e delle Vulcaniti di Pitigliano ai sensi dell'articolo 92 del decreto legislativo 3 aprile 2006, n. 152 (Norme in materia ambientale)] pubblicata nel B.U.R.T. del 29 gennaio 2020, Parte Seconda, n. 5, pp.\u00a05\u201315, dopo avere premesso che \"il Lago di Chiusi \u00e8 soggetto alle disposizioni del d.p.g.r. 43/R/2018, in particolare all'articolo 7, comma 1, il quale stabilisce una fascia perimetrale di 200 metri dal bordo dell'invaso nella quale si applicano le limitazioni all'attivit\u00e0 di fertilizzazione previste nell'allegato 1, sezione C (Prescrizioni per l'uso sostenibile dei fertilizzanti e gestione del suolo in ambito agricolo ed extragricolo), tali limitazioni prevedono il rispetto delle disposizioni di cui al titolo IV bis (Zone Vulnerabili da Nitrati\u00a0\u2013 Programma d'azione obbligatorio) del regolamento emanato con decreto del Presidente della Giunta regionale 8 settembre 2008, n. 46, cio\u00e8 gli stessi vincoli previsti all'interno delle ZVN\", \u00e8 stato stabilito: \"1. di confermare le ZVN di origine agricola esistenti sulterritorio regionale come risultanti dalle deliberazionidel Consiglio regionale 170/2003, 172/2003, 3/2007,63/2012, 24/2013\"; \"2. di individuare le seguenti ZVN di origine agricola di cui all'articolo 92 del d.lgs.152/2006: [\u2026] - zona vulnerabile del Lago di Chiusi, come individuata dall'allegato B. Tale zona comprende parte del perimetro gi\u00e0 identificato dalla \"Zona del canale Maestro della Chiana nel bacino nazionale del fiume Arno\"; \"3. di proseguire, in attuazione delle disposizioni di cui ai commi 5 e 8, dell'articolo 92, del d.lgs 152/2006, nell'attivit\u00e0 di monitoraggio dello stato delle acque superficiali e sotterranee e dell'efficacia dei piani di azione di cui al comma 7 dello stesso articolo 92 del D.Lgs 152/2006\"; \"4. di dare mandato alla Giunta Regionale: - di definire, con proprio atto, le perimetrazioni di dettaglio delle zone vulnerabili di cui al precedente punto 2, ivi inclusa la separazione delle zone a comune tra ZVN della Zona del canale Maestro della Chiana nel bacino nazionale del fiume Arno e del Lago di Chiusi, con la loro attribuzione alla nuova ZVN del Lago di Chiusi\".\nNel supplemento ordinario n. 2 al Bollettino Ufficiale, Serie Generale, n. 64 del 27 dicembre 2019 della Regione Umbria, parte prima, sezione II \u00e8 stata pubblicata la DELIBERAZIONE della Giunta regionale dell'Umbria 11 dicembre 2019, n. 1237 (Attuazione Direttiva n. 91/676/CEE - PTA2 - Misura T-06 - azione B \"Designazione e perimetrazione di nuove ZVN nei bacini idrografici dei corpi idrici sotterranei\" e Misura T-05 \"Individuazione e perimetrazione di ZVN nei bacini idrografici dei corpi idrici superficiali in stato eutrofico o ipertrofico\") con cui, tra l'altro, l'intero versante umbro dei laghi di Chiusi e di Montepulciano (torre di Beccati Quello e canale di comunicazione tra i due laghi compresi), posto nel comune di Castiglione del Lago (ma anche varie zone dei Comuni di Citt\u00e0 della Pieve e di Paciano), nel \"Bacino Trasimeno e Depositi di Citt\u00e0 della Pieve\", \u00e8 stato designato Zona Vulnerabile ai Nitrati (ZVN) di origine agricola sia per le acque superficiali sia per le acque sotterranee (in attuazione alla Direttiva n. 91/676/CEE e all'azione B della Misura T-06 del PTA2), come tale inserito all'interno di una doppia perimetrazione (l'una per le acque superficiali, l'altra per le acque sotterranee) che determina l'applicazione di stringenti normative comunitarie, nazionali e regionali (anche regolamentari d'attuazione).\nDal momento che le acque del lago di Chiusi sono captate per uso idro-potabile (Servizio idrico integrato), tale sito \u00e8 altres\u00ec soggetto alle misure di salvaguardia di cui all'art. 94 (Disciplina delle aree di salvaguardia delle acque superficiali e sotterranee destinate al consumo umano), d.lgs. 152/2006 che, tra l'altro, prescrive \"aree di salvaguardia distinte in zone di tutela assoluta e zone di rispetto\", ma poich\u00e9 la Regione Toscana non le ha individuate, ai sensi dell'art. 94 comma 6 del D.Lgs.152/06, \"In assenza dell'individuazione da parte delle regioni della zona di rispetto, la medesima ha un'estensione di 200 metri di raggio rispetto al punto di captazione o di derivazione\", dato atto che per \"punto di captazione\", in virt\u00f9 dell'art. 7 [Norme tecniche per l'individuazione delle aree di salvaguardia (articolo 28, comma 1 della l.r. 69/2011)], comma 1 del decreto del Presidente della Giunta regionale della Toscana del 30 luglio 2018, n. 43/R (in B.U.R.T. 01.08.2018, n. 1, Parte Prima) si intende l'intero lago."}
{"id": "273708", "revid": "767487", "url": "https://it.wikipedia.org/wiki?curid=273708", "title": "Harri Kirvesniemi", "text": "\u00c8 marito della fondista Marja-Liisa e zio dell'atleta Manuela Bosco, a loro volta sportive di alto livello.\nBiografia.\nIn Coppa del Mondo ha ottenuto il primo risultato di rilievo il 9 gennaio 1982 nella 15\u00a0km di Reit im Winkl (6\u00b0), ha ottenuto il primo podio il 23 febbraio successivo nella 15\u00a0km a tecnica libera di Oslo (3\u00b0) e la prima vittoria il 19 marzo dello stesso anno nella 15\u00a0km di \u0160trbsk\u00e9 Pleso.\nIn carriera ha partecipato a sei edizioni dei Giochi olimpici invernali (, , , , e ), vincendo sei bronzi, e a dieci dei Campionati mondiali, vincendo otto medaglie. I sei bronzi olimpici rappresentano un primato della rassegna a cinque cerchi, condiviso con il ginnasta finlandese Heikki Savolainen, con il ginnasta russo Aleksej Nemov e con la nuotatrice tedesca Franziska van Almsick (comunque vincitori, a differenza di Kirvesniemi, anche di altre medaglie).\nNel 2001 fu coinvolto nello scandalo doping che travolse la nazionale finlandese ai Campionati mondiali di sci nordico 2001: poich\u00e9 risult\u00f2 positivo all'amido idrossietilico fu privato della medaglia d'oro nella staffetta che in un primo momento gli era stata assegnata. Kirvesniemi termin\u00f2 cos\u00ec la sua carriera sportiva.\nDopo il ritiro ha iniziato a lavorare per l'azienda di attrezzatura sportiva Karhu in qualit\u00e0 di \"product manager\".\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nRiconoscimenti.\nNel 1998 la Federazione sciistica della Norvegia gli ha assegnato, con Fred B\u00f8rre Lundberg, Larisa Lazutina e Aleksej Prokurorov, la Medaglia Holmenkollen, uno dei riconoscimenti sportivi pi\u00f9 prestigiosi per lo sci nordico."}
{"id": "273712", "revid": "2073310", "url": "https://it.wikipedia.org/wiki?curid=273712", "title": "Chemin de fer", "text": "Lo chemin de fer \u00e8 un gioco molto simile al Baccar\u00e0 per quanto riguarda i punteggi e le carte utilizzate, sebbene se ne distacchi per quanto riguarda lo svolgimento del gioco.\n\u00c8 sostanzialmente un baccar\u00e0 giocato a due, il banco contro il singolo giocatore, ed ogni mano viene effettuata a turno tra ciascuno dei giocatori, ma sempre uno contro uno, e mai uno contro un numero illimitato di persone come avviene nel classico baccar\u00e0.\nI giocatori, solitamente otto, si dispongono in cerchio lungo il tavolo; il senso di gioco \u00e8 antiorario. Un giocatore usualmente fa il banco e il giocatore dopo di lui fa lo \"sfidante\" (punta). Il banco passa da un giocatore all'altro quando colui che lo possiede perde il \"colpo\"."}
{"id": "273714", "revid": "122246", "url": "https://it.wikipedia.org/wiki?curid=273714", "title": "Coppa Italia (pallavolo maschile)", "text": "La Coppa Italia \u00e8 una competizione pallavolistica italiana, organizzata da FIPAV e Lega Pallavolo Serie A, che si disputa con cadenza annuale. Il torneo, istituito nel 1978, si disputa solitamente nei primi mesi dell'anno solare.\nLa formazione vincitrice, oltre al trofeo, si aggiudica la possibilit\u00e0 di disputare la Supercoppa italiana e si garantisce l'accesso ad una competizione europea per la stagione successiva."}
{"id": "273716", "revid": "339392", "url": "https://it.wikipedia.org/wiki?curid=273716", "title": "Campionato mondiale di sci nordico 1985", "text": ""}
{"id": "273717", "revid": "339392", "url": "https://it.wikipedia.org/wiki?curid=273717", "title": "Campionato mondiale di sci nordico 1987", "text": ""}
{"id": "273718", "revid": "339392", "url": "https://it.wikipedia.org/wiki?curid=273718", "title": "Campionato mondiale di sci nordico 1989", "text": ""}
{"id": "273719", "revid": "339392", "url": "https://it.wikipedia.org/wiki?curid=273719", "title": "Campionato mondiale di sci nordico 1991", "text": ""}
{"id": "273722", "revid": "38120", "url": "https://it.wikipedia.org/wiki?curid=273722", "title": "European Champions League", "text": ""}
{"id": "273723", "revid": "124849724", "url": "https://it.wikipedia.org/wiki?curid=273723", "title": "Fabiano Fontanelli", "text": "Professionista dal 1989 al 2003, conta quattro vittorie di tappe al Giro d'Italia.\nCarriera.\nQuando passa dilettante nel 1984 con il G.S. Stella Artois di Bologna, ha al suo attivo 28 successi tra cui una tappa del Giro della Bassa Lunigiana. Dal 1985 al 1988 difende i colori del G.S. Giacobazzi inserendosi ogni anno al vertice delle classifiche nazionali di rendimento.\nSono pi\u00f9 di trenta le vittorie e tra queste il G.P. Citt\u00e0 di Alassio, la Milano-Reggio, la prova di selezione per il Giro d'Italia, l'internazionale di Porto San Giorgio. Nella sua ultima stagione dilettantistica (1988) gareggia con la Giacobazzi Stilgres conquistando 14 vittorie (tra cui la Milano-Mantova).\nNel 1989 passa al professionismo con la Selca-Conti e vince la seconda tappa del Giro di Calabria. Nel 1990 indossa passa alla squadra Italbonifica-Navigare. Non vince alcuna competizione, ma partecipa al Giro di Sicilia, Giro dell'Etna, Trofeo Pantalica, Giro della Provincia di Reggio Calabria, Crono Staffetta d'Abruzzo, Giro di Calabria prima di infortunarsi a causa di una caduta. Sul finire della stagione ritorna alle gare ed arriva secondo al Giro di Romagna.\nNel 1991 si piazza due volte secondo in tappe della Settimana Ciclistica Bergamasca, conquista la maglia rossa \"San Siro\" come leader dei traguardi volanti e partecipa al Giro d'Italia in cui vince due classifiche parziali: quella dei traguardi volanti \"Tellure Rota\" (leader dalla seconda tappa) e quella dei traguardi \"Concessionarie Fiat\". Partecipa poi al Giro di Puglia vincendo la prima tappa e restandone leader fino alla conclusione. Nel 1993 vince in volata il Giro della Provincia di Reggio Calabria. Alla Settimana Ciclistica Bergamasca vince la quarta e la sesta tappa e si piazza secondo nella decima. Partecipa, poi, alla Vuelta di Spagna. Al Giro d'Italia conquista la tappa romagnola da Senigallia a Dozza. Partecipa anche al Giro di Puglia e al campionato italiano; vince la 4\u00aa tappa del 50\u00ba Giro di Polonia; conquista la cronometro a squadre organizzata dall'A.S. Solarolese.\nNel 1994 passa alla squadra ZG Mobili-Selle Italia. Vince la terza tappa del Classico de Bogot\u00e0, due tappe al Classico RCN, due tappe alla Settimana Ciclistica Bergamasca, una tappa al Giro delle Valli Minerarie. Nel 1995 vince la terza tappa del Classico de Bogot\u00e0, due tappe al Giro di Calabria, una tappa del Giro del Lussemburgo e il Gran Premio Pino Cerami; conquista anche il Ciclocross di Savignano.\nNel 1996, in maglia MG Maglificio-Technogym, vince il Grand Prix d'Ouverture La Marseillaise, una tappa al Giro del Mediterraneo, il Trofeo Pantalica, il Giro dell'Etna, una tappa alla Tirreno-Adriatico ed una al Giro del Trentino. \u00c8 quinto al Giro delle Fiandre e quinto alla Liegi-Bastogne-Liegi. Al Giro d'Italia \u00e8 titolare della maglia verde per diverse tappe e si aggiudica la tappa Aulla-Loano; si ritira dopo aver saputo di essere stato trovato positivo in controlli effettuati all'Amstel Gold Race: verr\u00e0 squalificato per sei mesi, pena poi ridotta. Nel 1997 ottiene due vittorie di tappa al Giro della Malesia, e fa sua anche la sedicesima tappa del Giro d'Italia con uno scatto iniziato a circa 63 chilometri dall'arrivo insieme a 3 compagni di squadra.\nNel 1998 entra a far parte della Mercatone Uno a fianco di Marco Pantani. In questa stagione solo una vittoria: la sedicesima tappa del Giro d'Italia da Udine ad Asiago battendo Paolo Bettini.Due vittorie nel 1999: una tappa alla Settimana Catalana e la Parigi-Camembert. Nel 2000 una tappa al Memorial Cecchi Gori. Nel 2001 la seconda tappa alla Vuelta delle Asturie. Nel 2002 tre vittorie: Gran Premio Citt\u00e0 di Rio Saliceto e Correggio, la prima tappa e la classifica finale del Giro della Provincia di Lucca. L'ultima sua stagione \u00e8 il 2003: partecipa ancora al Giro d'Italia, nell'ultima apparizione di Marco Pantani alla corsa rosa, e chiude la stagione con due terzi posti di tappa alla Vuelta di Aragona.\nNel corso di 15 anni di carriera ha ottenuto 37 vittorie su strada tra le quali si distinguono ben quattro tappe al Giro d'Italia.\nHa abbandonato l'attivit\u00e0 agonistica il 28 febbraio 2004 passando al ruolo di direttore sportivo nella Ceramiche Panaria-Margres di Bruno e Roberto Reverberi. L'anno seguente, a soli 40 anni, gli \u00e8 stata diagnostica la malattia di Parkinson. \nHa partecipato come comparsa alla fiction Il Pirata - Marco Pantani, andata in onda nel 2006."}
{"id": "273724", "revid": "1318658", "url": "https://it.wikipedia.org/wiki?curid=273724", "title": "Wattora", "text": "Il wattora (simbolo Wh o W\u00b7h sebbene poco diffusa nella pratica) \u00e8 l'unit\u00e0 di misura dell'energia elettrica, definita come l'energia complessiva fornita qualora una potenza elettrica di un watt sia mantenuta per un'ora. Non fa parte del sistema internazionale, che per la misura dell'energia prevede l'utilizzo del joule, e in pratica sono utilizzati solo alcuni suoi multipli, in particolare il chilowattora o kilowattora (simbolo kWh) \u00e8 usato come unit\u00e0 di vendita dell'energia elettrica da parte delle aziende elettriche agli utenti e nel settore commerciale in generale.\nDefinizione.\nUn wattora \u00e8 l'energia complessivamente fornita da una potenza elettrica di un watt in un'ora. Un wattora \u00e8 quindi equivalente a:\nformula_1L'unit\u00e0 di misura dell'energia nel Sistema internazionale (SI) \u00e8 il joule. Siccome l'ora (simbolo h) \u00e8 un'unit\u00e0 esterna al SI, sebbene tollerata, allora anche il wattora con i suoi multipli \u00e8 un'unit\u00e0 non-SI.\nEsempi.\nUna stufa da watt () accesa per un'ora consuma 1 kWh di energia, equivalente a (). L'energia elettrica viene venduta in chilowattora; il costo di esercizio dovuto al consumo energetico \u00e8 il prodotto della potenza in kW moltiplicata per il tempo in ore e del prezzo per chilowattora consumato. Il prezzo unitario di energia elettrica pu\u00f2 dipendere dal tasso di consumo e dalla fascia oraria del giorno. Gli utilizzatori industriali possono anche avere costi aggiuntivi in base al loro utilizzo massimo e al fattore di potenza.\nMultipli e conversione tra unit\u00e0.\nCome gi\u00e0 detto vengono usati soprattutto suoi i multipli, in particolare \"chilowattora\", \"megawattora\", \"gigawattora\" e \"terawattora\" per quanto riguarda la produzione e la vendita di energia. Il milliwattora (mWh) \u00e8 alle volte usato per indicare il contenuto energetico delle pile stilo e mini stilo.\nIl wattora misura una quantit\u00e0 di energia, mentre il watt misura una potenza. Una potenza di erogata (o richiesta) per 1 secondo comporta una quantit\u00e0 di energia di 1 joule (in un'ora saranno quindi prodotti, o consumati, che equivalgono a ). Il GWh/a pur avendo formalmente le dimensioni di una potenza rappresenta l'energia totale erogata in media ogni anno da una centrale elettrica, tenendo conto dei momenti in cui essa non \u00e8 in funzione o non fornisce piena potenza.\nConfusione tra wattora e watt.\nAlle volte i termini energia e potenza vengono confusi. La potenza \u00e8 il rapporto tra l'energia (un lavoro) e il tempo per cui viene erogata o assorbita, nel S.I. viene misurata in watt ( = ). Per produrre potenza in un dato periodo di tempo \u00e8 richiesta energia.\nAd esempio un carico elettrico (come una lampada, tostapane, motore elettrico, ecc) ha una potenza nominale espressa in watt, che rappresenta la potenza assorbita durante il funzionamento, che equivale al tasso istantaneo con cui l'energia deve essere generata e utilizzata per far funzionare il dispositivo. \nAd esempio, se una lampadina da 100 watt \u00e8 accesa per un'ora, l'energia utilizzata \u00e8 di o . La stessa quantit\u00e0 di energia farebbe illuminare una lampadina da 40 watt per 2,5 ore, o una lampadina a basso consumo energetico da 10 watt per 10 ore.\nNotazione simbolica.\nL'uso della notazione \"kWh\" (MWh, GWh, TWh) non \u00e8 conforme alla notazione del Sistema Internazionale (SI), perch\u00e9 il wattora non fa formalmente parte di questo sistema di unit\u00e0 di misura. Una guida pubblicata nel 2008 dal NIST consiglia di evitare la notazione \"kWh\" ed estende le regole di scrittura del SI, proponendo la scrittura \"kW\u00a0h\" o \"kW\u00b7h\". Nonostante ci\u00f2 nello stesso documento si cita lo standard ISO 31-0 che suggerisce che, se ci\u00f2 non causa confusione, si possa omettere lo spazio che indica la moltiplicazione tra due unit\u00e0, come dimostrato dalla pratica che preferisce simbolo \"kWh\" piuttosto che \"kW\u00b7h\" o \"kW\u00a0h\". La pratica \u00e8 tanto diffusa che oltre al citato standard ISO, sia lo standard ASTM che il Comitato elettrotecnico italiano (CEI) riconoscono il simbolo Wh e kWh, addirittura il CEI lo prevede in via esclusiva."}
{"id": "273725", "revid": "1543377", "url": "https://it.wikipedia.org/wiki?curid=273725", "title": "Thomas Wassberg", "text": "Biografia.\nNato a Lennartsfors di \u00c5rj\u00e4ng. Sebbene la Coppa del Mondo di sci di fondo si disputi ufficialmente a partire dalla stagione 1981/82, un circuito non ufficiale venne organizzato fin dal 1973/74. Wassberg vinse l'edizione non ufficiale del 1976/77 e fu secondo nel 1979/80 e nel 1981/82, quando la competizione era divenuta ufficiale; fu nuovamente secondo nel 1983/84 e nel 1986/87, mentre nel 1984/85 chiuse terzo. Nella Coppa ufficiale ottenne il primo podio nella gara inaugurale, la 15\u00a0km di Reit im Winkl del 9 gennaio 1982 (3\u00b0), e la prima vittoria il 14 marzo 1985 nella 15\u00a0km di Oslo.\nIn carriera prese parte a quattro edizioni dei Giochi olimpici invernali, (15\u00b0 nella 15\u00a0km, 4\u00b0 nella staffetta), (1\u00b0 nella 15\u00a0km, 4\u00b0 nella 30\u00a0km, 5\u00b0 nella staffetta), (14\u00b0 nella 30\u00a0km, 1\u00b0 nella 50\u00a0km, 1\u00b0 nella staffetta) e (42\u00b0 nella 30\u00a0km, non conclude la 50\u00a0km, 1\u00b0 nella staffetta), e a tre dei Campionati mondiali (dal 1982 al 1987; non partecip\u00f2 ai Mondiali del 1978 a causa di un grave incidente automobilistico occorsogli poco prima), vincendo sette medaglie.\nAlle Olimpiadi di Lake Placid, nel 1980, stabil\u00ec il record della vittoria ottenuta con il distacco pi\u00f9 basso nella storia dello sci di fondo olimpico. Nella 15\u00a0km part\u00ec per ultimo e dovendo battere il tempo 41:57,64 del finlandese Juha Mieto. Wassberg tagli\u00f2 il traguardo con il tempo di 41 minuti, 57 secondi e 63 centesimi, appena un centesimo in meno di Mieto. Wassberg propose al finlandese di tagliare a met\u00e0 le loro medaglie, in modo da conservare ognuno una \"medaglia\" met\u00e0 d'oro e met\u00e0 d'argento; Mieto declin\u00f2, ma in seguito all'esito di quella gara la FIS decise di modificare il regolamento e di arrotondare i tempi al decimo di secondo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nRiconoscimenti.\n. Nello stesso anno fu premiato anche con la Medaglia Holmenkollen, uno dei riconoscimenti pi\u00f9 prestigiosi per uno sciatore.\nNel 1980 ricevette la Medaglia d'oro dello Svenska Dagbladet, il premio assegnato dal quotidiano \"Svenska Dagbladet\" al miglior sportivo svedese dell'anno."}
{"id": "273726", "revid": "339392", "url": "https://it.wikipedia.org/wiki?curid=273726", "title": "Campionato del mondo di sci nordico 1985", "text": ""}
{"id": "273727", "revid": "339392", "url": "https://it.wikipedia.org/wiki?curid=273727", "title": "Campionato del mondo di sci nordico 1982", "text": ""}
{"id": "273728", "revid": "339392", "url": "https://it.wikipedia.org/wiki?curid=273728", "title": "Campionato del mondo di sci nordico 1987", "text": ""}
{"id": "273732", "revid": "1444886", "url": "https://it.wikipedia.org/wiki?curid=273732", "title": "Raffineria di petrolio", "text": "Una raffineria di petrolio \u00e8 uno stabilimento dove si separa il petrolio greggio (che \u00e8 una miscela di idrocarburi di diverso peso molecolare, soprattutto idrocarburi paraffinici e naftenici) nei suoi componenti (detti \"tagli\"), e dove questi ultimi vengono trattati in una serie di processi successivi fino all'ottenimento dei prodotti commerciali, che possono essere di svariato tipo, tra cui:\nStoria.\nLa prima raffineria di petrolio \u00e8 stata fondata nel 1857, a R\u00e2fov, vicino a Ploie\u0219ti (Ploiesci), che si trova a 60\u00a0km da Bucarest, e fu la prima raffineria industriale di petrolio del mondo.\nGli schemi di raffinazione.\nLe raffinerie hanno un ciclo di lavorazione che pu\u00f2 essere classificato in funzione degli impianti presenti e dei prodotti realizzati.\nAlcuni schemi di raffinazione possibili sono:\nGli impianti di raffinazione.\nDi seguito vengono riportati i principali impianti che sono usati in una raffineria. Alcuni di essi sono presenti in tutte le raffinerie (ad esempio la distillazione \"topping\" e la desolforazione), mentre altri no. Questo dipende dalle caratteristiche del petrolio che viene lavorato dalla raffineria in questione e dalle richieste del mercato.\nTrattamenti preliminari.\nIl petrolio, prima di poter essere lavorato, deve essere separato dall'acqua, dai sali e dalla sabbia che sono eventualmente presenti in sospensione. Queste operazioni, insieme alla stabilizzazione (allontanamento della frazione gassosa che accompagna il petrolio) vengono effettuati anche a \"bocca di pozzo\", cio\u00e8 in fase di estrazione. Si preferisce ripeterli, in maniera pi\u00f9 accurata, prima di iniziare qualsiasi lavorazione in raffineria.\nDissalaggio.\nA causa della sua elevata viscosit\u00e0, le goccioline e i solidi sospesi non riescono a sedimentare spontaneamente, quindi \u00e8 necessario ricorrere a un'operazione di dissalaggio (in inglese \"desalting\").\nIl dissalaggio del grezzo ha lo scopo di impedire che si abbiano effetti di disattivazione del catalizzatore utilizzato nel cracking catalitico e di sporcamento o corrosione delle apparecchiature chimiche.\nL'operazione di dissalaggio avviene in un'apparecchiatura in cui si compiono le seguenti operazioni:\nIl petrolio viene generalmente trattato in un ulteriore \"desalter\" (cio\u00e8 si effettua un'operazione a due stadi).\nIl treno di pre-riscaldo.\nQuesto pre-riscaldamento avviene alle spese di una o pi\u00f9 correnti di prodotti caldi che lasciano l'impianto.\nSuccessivamente al dissalaggio, per poter essere separato nei suoi componenti, il greggio deve essere ulteriormente riscaldato e parzialmente vaporizzato , temperatura alla quale ci si ferma per evitare il cracking degli idrocarburi con conseguente formazione di coke e quindi fouling della colonna di topping. Questa operazione si effettua in un forno e richiede una notevole quantit\u00e0 di combustibile. Per ridurre al minimo il consumo di combustibile, si pre-riscalda la corrente di petrolio dissalato a spese dei prodotti caldi che abbandonano l'impianto di distillazione \"topping\". \nPer massimizzare il rendimento del recupero termico, il petrolio scambier\u00e0 calore con le correnti in ordine crescente di temperatura, prima quelle pi\u00f9 fredde e poi quelle pi\u00f9 calde (effettuando uno scambio di calore in controcorrente). Insieme ai prodotti che lasciano l'impianto, cedono calore al petrolio anche i \"pump around\", che sono dei riflussi intermedi di prodotti. Questi prodotti vengono prelevati, raffreddati e reimmessi in colonna qualche piatto pi\u00f9 in alto. In questo modo si opera la condensazione di parte dei vapori che risalgono in colonna. Questo insieme di scambiatori viene comunemente chiamato \"treno di scambio\" o \"treno di pre-riscaldo\".\nLa distillazione topping.\nIl greggio \u00e8 una miscela molto complessa di idrocarburi che non pu\u00f2 essere impiegata direttamente. In particolare \u00e8 necessaria la sua separazione in frazioni (o \"tagli petroliferi\") tramite l'operazione di distillazione \"topping\" (o \"distillazione atmosferica\").\nLa torre di frazionamento (o \"colonna di distillazione\") utilizzata nella distillazione \"topping\" \u00e8 un'apparecchiatura chimica costituita da una torre cilindrica in acciaio (), all'interno della quale, ad intervalli regolari, si trovano dei \"piatti\" orizzontali, che dividono la torre in vari \"stadi\". I piatti possono avere diverse geometrie e hanno lo scopo di porre in intimo contatto le due correnti (liquida e gassosa) che si incontrano in corrispondenza di ogni piatto. La temperatura della torre \u00e8 elevata alla base e va diminuendo con l'altezza.\nLa carica, in parte in fase vapore, viene messa nella \"zona di esaurimento\" della colonna (cio\u00e8 sul fondo), dove si vaporizza ulteriormente grazie a una riduzione di pressione (ad esempio si passa da 5 bar a 2 bar).\nIl vapore, man mano che sale in colonna, viene in contatto con il liquido che scende dai piatti di distillazione superiori. I composti che hanno una temperatura di ebollizione pi\u00f9 bassa (ovvero sono pi\u00f9 volatili) passano in fase vapore e risalgono verso la parte alta della colonna, mentre i prodotti pi\u00f9 pesanti (detti \"residuo atmosferico\" o \"residuo \"topping\"\"), che hanno una temperatura di ebollizione superiore, rimangono in fase liquida, per cui vengono prelevati dal fondo della colonna.\nDa alcuni piatti di distillazione si \"spillano\" i tagli petroliferi, che vengono inviati alle lavorazioni successive.\nI tagli petroliferi sono miscele di idrocarburi che hanno una temperatura di ebollizione compresa in un determinato intervallo.\nLe frazioni che si ottengono da una colonna di distillazione sono generalmente:\nLa distillazione sotto vuoto (o \"vacuum\").\nIl residuo \"topping\" contiene ancora altri composti che possono essere utilizzati, ma la loro temperatura di ebollizione a pressione atmosferica \u00e8 cos\u00ec elevata che la carica subirebbe piroscissione prima di vaporizzare. Per ovviare a questo inconveniente, si distilla il residuo \"topping\" a una pressione notevolmente inferiore (0,1 atm circa). Il residuo \"topping\" viene nuovamente riscaldato in un forno () e immesso nel fondo della colonna \"vacuum\". Il \"vacuum\" pu\u00f2 funzionare anche senza forno, in particolare se a valle \u00e8 presente un impianto di conversione termica.\nI prodotti ottenuti dalla distillazione \"vacuum\" dipendono dal tipo di grezzo utilizzato.\nNel caso di grezzi paraffinici per lubrificanti, si hanno:\nNel caso di grezzi per la produzione di combustibili, si hanno:\nI gasoli da vuoto possono essere utilizzati per alimentare le navi oppure per produrre benzine e gasoli per autotrazione tramite dei processi di cracking termico o catalitico.\nDesolforazione.\nI prodotti della distillazione presentano generalmente un tenore troppo alto di zolfo quindi vengono inviati ai trattamenti di desolforazione, in cui si inietta H2, che viene poi separato in forma di H2S(acido solfidrico) e in seguito ossidato negli impianti per il processo Claus, a zolfo elementare. Lo zolfo deve essere eliminato in quanto molto corrosivo. Inoltre, durante la combustione, libera anidride solforica che combinandosi con l'acqua forma le cosiddette piogge acide.\nCracking.\nDalla distillazione sotto vuoto si ottengono prodotti pesanti, quali gasolio e olio combustibile. Questi prodotti non sono subito utilizzabili commercialmente, perch\u00e9 spesso non rispettano tutte le specifiche, come il numero di ottano o il contenuto di zolfo. Inoltre \u00e8 improbabile che le quantit\u00e0 prodotte rispettino le proporzioni delle quantit\u00e0 vendute. Si sono quindi sviluppate nel tempo delle tecniche di processo mediante le quali le molecole di idrocarburi ad alto peso molecolare vengono spezzate in molecole pi\u00f9 corte, ad esempio mediante una reazione del tipo:\nNell'esempio indicato, si ottiene una molecola di eptano e una di esano (che sono costituenti delle benzine leggere) partendo dal taglio C13 (ossia gasolio).\nQuesti processi sono detto \"processi di cracking\" (letteralmente: \"spezzettatura\"). Sono reazioni che avvengono in condizioni di alta temperatura (le reazioni in questione sono endotermiche) e in presenza di catalizzatori a base di allumina, in reattori detti a letto fluido o FCC (dall'inglese: \"Fluid Catalitic Cracking\").\nReforming.\nUn parametro fondamentale dei carburanti \u00e8 il loro numero di ottano, che deve essere elevato. Esso dipende dalla \"complessit\u00e0\" delle molecole che costituiscono il carburante, ad esempio dalla presenza di ramificazioni.\nPer tale motivo sono stati sviluppati dei \"processi di reforming\" (letteralmente: \"riformatura\"), che modificano la struttura delle molecole idrocarburiche aumentando il numero di ottano del carburante cos\u00ec ottenuto.\nQuesti processi avvengono ad alta temperatura (le reazioni di reforming sono endotermiche) e in presenza di catalizzatori a base di platino, in reattori a letto fisso.\nDisoleazione.\nL'acqua oleosa proveniente dal processo di dissalaggio prima di essere smaltita viene inviata all'impianto di trattamento apposito per la disoleazione.\nPer la disoleazione degli effluenti si pu\u00f2 utilizzare un separatore acqua-olio del tipo \"API\".\nI separatori acqua-olio API sono dei \"separatori per gravit\u00e0\", cio\u00e8 il loro funzionamento \u00e8 basato sulla differenza di densit\u00e0 tra i residui idrocarburici, l'acqua e le impurezze solide. I solidi vengono quindi prelevati dal fondo della vasca, mentre l'acqua e il greggio vengono prelevati sfruttando il fatto che il greggio \u00e8 pi\u00f9 leggero dell'acqua.\nA valle del separatore acqua-olio API si pu\u00f2 predisporre un impianto di flottazione e/o trattamento biologico per abbattere ulteriormente la concentrazione di inquinanti nell'acqua.\nOltre ai separatori acqua-olio API esistono altre tipologie costruttive di disoleatori, quali ad esempio i \"separatori a piatti paralleli\".\nI prodotti della raffineria.\nTra i prodotti che si ottengono dai processi di raffineria del greggio, si hanno:\nLa raffineria e l'ambiente.\nUna raffineria di petrolio \u00e8 un impianto industriale con forte impatto ambientale, sia per l'area che essa normalmente occupa (misurabile in ettari), sia per la grande componente energetica (quasi tutti i processi di raffinazione sono infatti di tipo termico) sia per l'effetto sull'ambiente ad opera degli effluenti rilasciati.\nSi tenga presente che in origine l'unico prodotto utilizzabile dalla raffinazione era il cherosene, per le lampade; di conseguenza benzina (troppo pericolosa a causa dell'infiammabilit\u00e0) e gasolio (difficilmente accendibile) venivano scaricati nella rete fognaria. A risolvere tale inquinamento intervenne la diffusione del motore endotermico, che rese utili anche quelli che fino a quel momento erano considerati scarti.\nIn tempi recenti le tecnologie di raffinazione hanno ridotto di molto gli scarichi liquidi e gassosi; oggi \u00e8 possibile vivere vicino a una raffineria senza seri problemi sanitari.\nTuttavia, le emissioni, pur ridotte, non sono annullate, e le grandi dimensioni di questi impianti fanno s\u00ec che queste emissioni, piccole se considerate relativamente, siano comunque importanti in termini assoluti.\nD'altra parte, le raffinerie sono un tassello essenziale nella filosofia di vita attuale. Se \u00e8 quindi giusto operare per un sempre minore impatto ambientale della raffineria, si deve pur sempre tenere conto che nessun processo, fisico o chimico, pu\u00f2 mai lasciare inalterato l'ambiente che lo circonda.\n\u00c8 particolarmente onerosa la dismissione di una raffineria, per la contaminazione dei terreni circostanti con rifiuti e liquami tossici. Una tecnica utilizzata per le bonifiche \u00e8 l'esorbimento termico, che consiste nel bruciare i residui petroliferi, con notevoli disagi per la popolazione sottoposta all'inalazione di fumi tossici.\nLa costruzione di nuove raffinerie nei paesi occidentali \u00e8 stata ferma per quasi vent'anni: ci\u00f2 \u00e8 probabilmente dovuto al fatto che le compagnie petrolifere attendevano l'imminente picco del petrolio che avrebbe fatto calare drasticamente il consumo di idrocarburi e rendere gli impianti attuali sovrabbondanti rispetto alle necessit\u00e0 di produzione. Nel periodo tra il 2004 e il 2006 si \u00e8 avuto al contrario un netto aumento degli investimenti, sia in nuovi impianti che nel miglioramento di quelli esistenti. Nel 2007 dovrebbe partire la costruzione della prima raffineria \"grass roots\" negli Stati Uniti d'America dopo quasi un ventennio - a Pascagoula, TX, ed \u00e8 in corso il rifacimento totale o parziale di un gran numero di raffinerie. La causa di ci\u00f2 risiede probabilmente nell'elevato costo del greggio, che consente alle imprese di raffinazione di compiere ingenti investimenti, realizzando cos\u00ec economie di processo e di scala.\nSicurezza antincendio.\nIl petrolio allo stato grezzo brucia con difficolt\u00e0, ma poich\u00e9 una raffineria contiene petrolio a diversi stati di lavorazione, \u00e8 dotata di avanzati impianti automatici per l'estinzione di incendi. Ogni raffineria, oltre agli impianti automatici e il raffreddamento dei serbatoi in caso d'incendio, dispone di una squadra di Vigili del Fuoco, allo scopo di assicurare la protezione dell'impianto e salvaguardare l'incolumit\u00e0 dei dipendenti e dei cittadini residenti nelle aree limitrofe.\nI componenti delle squadre di VV.F. interni hanno conseguito delle abilitazioni presso scuole antincendio speciali, e seguono un costante programma di aggiornamento ed esercitazioni.\nIl programma di addestramento prevede tutte le manovre avanzate di estinzione incendi e messa in sicurezza degli impianti, soccorso tecnico in genere, interventi con sostanze pericolose (NBCR) e salvataggio con tecniche speciali (\"Industrial Rescue\").\nIl personale adibito ad altre mansioni \u00e8 addestrato per il primo intervento, grazie a corsi di formazione interna; il primo intervento comprende le manovre di base per l'estinzione dei principi d'incendio e le nozioni basilari del primo soccorso sanitario (BLS).\nAll'interno delle aree occupate dagli impianti deve essere disposto un sufficiente numero di estintori portatili e carrellati, idranti per erogazione di acqua o miscela di acqua e schiumogeno, attrezzature a corredo degli idranti (manichette, lance ecc.), monitor trasportabili (cannoni idrici ad alta portata e montati su carrello) e spingarde (monitor fissi), oltre ad estintori carrellati di tipo \"twin agent\" (erogazione simultanea di polvere e schiuma).\nGli automezzi antincendio pi\u00f9 comuni sono le autopompe pesanti con allestimento antincendio universale, le autobotti per il trasporto di grandi quantit\u00e0 di acqua e schiumogeno, le autoscale (o \"Snorkel\") equipaggiate con monitor ad alta portata, i veicoli \"torre acqua\" (snorkel senza cestello ma con il solo cannone idrico, in grado di raggiungere altezze superiori a 50 metri), veicoli leggeri di rapido intervento con impianto \"twin agent\", mezzi speciali per interventi NBCR, autoambulanze speciali con dotazioni per il salvataggio in altezza.\nAlcuni mezzi in dotazione hanno molte caratteristiche in comune con quelli impiegati di un sistema antincendio aeroportuale, \"in primis\" l'elevata portata delle pompe e dei monitor.\nLe squadre interne sono spesso chiamate ad intervenire al di fuori dello stabilimento, quando situazioni di particolare gravit\u00e0 richiedono l'impiego di personale con competenze particolari o automezzi speciali che non rientrano nelle dotazioni dei Vigili del Fuoco pubblici.\nAlcuni esempi sono gli incendi di autocisterne e grossi trasformatori elettrici, incendi di gas originati da guasti sulla rete pubblica, ma anche gli incendi boschivi di notevole estensione.\nUn esempio concreto \u00e8 rappresentato dall'incendio della Lubritalia di Palagiano (TA), verificatosi nel 2009: un'enorme quantit\u00e0 di olio combustibile alimentava un vasto incendio, per controllarlo fu necessario l'intervento dei Vigili del Fuoco interni dell'acciaieria ILVA e della raffineria ENI di Taranto. Un altro esempio \u00e8 l'incendio alla raffineria di Milazzo il 27 settembre 2014 in cui and\u00f2 a fuoco pi\u00f9 di un milione di litri di carburante."}
{"id": "273736", "revid": "834", "url": "https://it.wikipedia.org/wiki?curid=273736", "title": "Psp", "text": ""}
{"id": "273737", "revid": "10369", "url": "https://it.wikipedia.org/wiki?curid=273737", "title": "Organello", "text": ""}
{"id": "273739", "revid": "11684", "url": "https://it.wikipedia.org/wiki?curid=273739", "title": "Megawattora", "text": ""}
{"id": "273745", "revid": "116864602", "url": "https://it.wikipedia.org/wiki?curid=273745", "title": "Nobuyoshi Araki", "text": "Biografia.\nDopo aver studiato fotografia, cominci\u00f2 a lavorare per l'agenzia pubblicitaria Dentsu, dove conobbe la sua futura moglie, Yoko. Dopo il matrimonio Araki pubblic\u00f2 una raccolta di fotografie (\"Sentimental journey\", 1971) scattate alla moglie durante il loro viaggio di nozze. Yoko mor\u00ec nel 1990 di cancro alle ovaie, e le foto dei suoi ultimi giorni vennero pubblicate da Araki in un libro dal titolo \"Winter journey\".\nAraki \u00e8 noto per i suoi \"reportage\" sull'industria del sesso giapponese. Negli anni ottanta focalizz\u00f2 la sua attenzione su Kabukich\u014d, storica zona a luci rosse di Shinjuku, un quartiere di Tokyo. Le relative foto, raccolte in \"Tokyo lucky hole\", risalgono al biennio 1983-1985.\nHa pubblicato pi\u00f9 di 350 libri ed \u00e8 considerato uno degli artisti pi\u00f9 prolifici di sempre. Ha lavorato anche per riviste come \"Playboy\", \"D\u00e9j\u00e0-Vu\" ed \"Erotic Housewives\". \u00c8 stato pi\u00f9 volte arrestato in Giappone, anche se non \u00e8 mai finito in carcere, con l'accusa di oscenit\u00e0; anche il direttore di un museo venne arrestato per aver esposto alcune sue foto.\nLa musicista Bj\u00f6rk \u00e8 una sua grande ammiratrice: \u00e8 di Araki la copertina dell'album di \"remix\" \"Telegram\". Ha inoltre posato per un intero set di fotografie, alcune contenute all'interno del libretto dell'album. Successivamente ha fotografato anche la cantante pop Lady Gaga. Nel 2005 il regista Travis Klose ha realizzato un documentario sulla sua arte dal titolo \"Arakimentari\". I suoi lavori sono conservati in numerosi musei, fra cui la Tate e il San Francisco Museum of Modern Art."}
{"id": "273746", "revid": "198277", "url": "https://it.wikipedia.org/wiki?curid=273746", "title": "Antonino Bernardini", "text": "Carriera.\nGiocatore.\nClub.\nLa carriera da professionista di Bernardini inizia nella stagione 1992-1993 nella Roma, dove milita per due stagioni ma con nessuna presenza in campionato.\nNel 1994-1995 passa al Torino ed esordisce in Serie A nella partita Padova-Torino; in questa prima stagione gioca 11 partite segnando una rete. Anche la stagione successiva milita nel Torino, totalizzando 23 presenze e due reti; in quella dopo ancora ritorna alla Roma, dove gioca 16 partite.\nNel 1997-1998 passa al Perugia, in Serie B, e conquista la promozione in Serie A giocando 34 partite e segnando 11 reti. Nell'ottobre 1998, dopo due presenze e una rete con la maglia del Perugia, Bernardini si trasferisce alla , sempre nella massima serie, dove colleziona 20 presenze e una rete.\nNella stagione 1999-2000 passa al , dove gioca quattro stagioni (3 in Serie B e una in Serie A) totalizzando 96 presenze con 6 reti. Nel 2003-2004 viene ingaggiato dall'Atalanta, che contribuisce a riportare nella massima serie con 41 presenze e una rete. Milita per altre tre stagioni a Bergamo, collezionando in totale 124 presenze e 3 gol.\nA gennaio 2008 ritorna al , dove contribuisce alla salvezza della formazione veneta. Tra i perni della squadra nella stagione 2008-2009, nel gennaio 2009 subisce un grave infortunio che lo costringe a terminare anticipatamente la stagione.\nIl 27 gennaio 2010 viene ingaggiato dall'. Rimasto poi svincolato al termine della stagione, Bernardini si ritira dal calcio giocato.\nNazionale.\nIl 27 aprile 1995 viene convocato per la prima volta nella nazionale Under-21 italiana, con cui esordisce il 7 settembre dello stesso anno. Gioca di nuovo il 5 ottobre.\nNel 1996 viene convocato per le Olimpiadi di Atlanta, durante le quali gioca contro il Ghana.\nAllenatore e dirigente.\nDal 17 luglio 2013 \u00e8 il direttore tecnico della Rivoltana, squadra lombarda iscritta al campionato di Eccellenza. Il 4 ottobre dello stesso anno diventa anche il nuovo allenatore della formazione, sostituendo il dimissionario Giovanni Ghilardi che nelle prime quattro partite di campionato aveva raccolto un pareggio e tre sconfitte. Il successivo 7 dicembre Bernardini si dimette dall'incarico in seguito alla decisione della societ\u00e0 di svincolare numerosi calciatori."}
{"id": "273757", "revid": "32850", "url": "https://it.wikipedia.org/wiki?curid=273757", "title": "Neoclassico", "text": ""}
{"id": "273764", "revid": "1456895", "url": "https://it.wikipedia.org/wiki?curid=273764", "title": "Radio Londra", "text": "Radio Londra era l'insieme dei programmi radiofonici trasmessi, a partire dal 27 settembre 1938, dalla BBC e indirizzati alle popolazioni europee continentali.\nLe trasmissioni in lingua italiana della BBC iniziarono con la crisi di Monaco. Con lo scoppio delle ostilit\u00e0, nel 1939, Radio Londra aument\u00f2 le trasmissioni in italiano fino ad arrivare a 4,15 ore nel 1943.\nLa fortuna delle trasmissioni di Radio Londra deriv\u00f2 dal fatto che il Ministro della Guerra britannico Leslie Hore-Belisha del governo di Neville Chamberlain, anzich\u00e9 gestire in proprio le trasmissioni di propaganda, le aveva affidate ad un ente autonomo, la BBC, gi\u00e0 allora fiera della propria indipendenza dal potere politico.\nLa redazione di Radio Londra divent\u00f2 famosa per la sua tempestivit\u00e0 nel trasmettere informazioni nel mondo, con il suo tipico stile inglese, diretto e pragmatico. Nel \"Servizio Italiano\" si impone la carismatica figura del Colonnello Harold Stevens \u2013 il famoso \"Colonnello Buonasera\" \u2013 che, grazie ai suoi commenti pacati e ragionevoli, trasmetteva un senso di serenit\u00e0 e speranza nel futuro. Stevens era stato addetto militare a Roma, il suo italiano aveva l'accento britannico, misto a una rassicurante inflessione napoletana. \nAltra figura carismatica si rivel\u00f2 \"Candidus\" (pseudonimo di John Marus), che, con la sua dialettica contrastava la propaganda nazi-fascista. Per Radio Londra lavor\u00f2 dal 1940 anche Thomas Mann, che registrava i suoi messaggi nell'esilio in California. Il ruolo in guerra di Radio Londra divenne cruciale nello spedire messaggi in codice, redatti dagli Alti comandi alleati e destinati alle unit\u00e0 della resistenza italiana.\nLe trasmissioni in italiano di Radio Londra erano aperte dalle prime note della 5\u00aa Sinfonia di Beethoven (molto probabilmente perch\u00e9 codificavano - scandite secondo l'alfabeto Morse - la lettera \"V\", iniziale di \"Victory\", sempre ripetuto da W. Churchill).\nLa BBC continu\u00f2 a trasmettere in italiano \"L'Ora di Londra\" ogni sera fino al 31 dicembre 1981, quando il programma fu chiuso nonostante le proteste di numerosi ascoltatori.\nLe ultime trasmissioni andavano in onda dalle 22.00 alle 23.00 (23.00-24.00 quando vigeva in Italia l'ora legale) sulle onde medie di m 251 (1196\u00a0kHz) e nei campi d'onda corta di m 31 (9,915 MHz), m 49 (5,99 MHz) e m 75 (3,975 MHz). Pare che almeno centomila italiani avessero conservato l'abitudine di ascoltare la BBC fino ad allora."}
{"id": "273771", "revid": "1186766", "url": "https://it.wikipedia.org/wiki?curid=273771", "title": "One Laptop Per Child", "text": "One Laptop Per Child (la cui sigla \u00e8 OLPC) \u00e8 un'organizzazione no-profit creata per sovraintendere al progetto del computer da 100 dollari, XO-1. Entrambi, il progetto e l'organizzazione, sono stati annunciati al Forum Economico Mondiale di Davos, Svizzera il 28 gennaio 2005.\nStoria.\n\"One Laptop Per Child\" \u00e8 stata fondata da varie organizzazioni sponsor. Queste includono Google, Red Hat, AMD, BrightStar, News Corp e Nortel Networks. Ciascuna compagnia ha donato due milioni di dollari. Il MIT Media Lab \u00e8 pure coinvolto nel progetto.\n\"One Laptop Per Child\" ha guadagnato molta attenzione dopo che Nicholas Negroponte e Kofi Annan hanno mostrato un prototipo funzionante del \"$100 laptop\" al World Summit on the Information Society a Tunisi, Tunisia.\n\"One Laptop Per Child\" \u00e8 presieduto da Nicholas Negroponte, che per dedicarsi a questo incarico ha lasciato in febbraio 2006 il \"MIT Media Lab\", e il suo CTO (direttore) \u00e8 Mary Lou Jepsen. Altri dirigenti della Compagnia sono il precedente direttore del MIT Media Lab Walter Bender che \u00e8 presidente di \"OLPC Software e Content\" e Jim Gettys che \u00e8 vicepresidente di \"Software Engineering\".\nIl 19 febbraio 2007 l'organizzazione ha confermato di aver inviato un primo ordinativo di un milione di computer a Quanta Computers. Il prezzo di un singolo sistema sar\u00e0 di 130 dollari e la fornitura coprir\u00e0 le richieste di Argentina, Brasile, Libia, Nigeria, Ruanda, Thailandia e Uruguay.\nLa produzione in serie dei computer \u00e8 iniziata nel luglio del 2007 sebbene non siano noti quantitativi e tempi di consegna.\nCaratteristiche.\nL'iniziativa \u00e8 volta alla progettazione, produzione e distribuzione di laptop da 100 dollari per fornire a ogni bambino del mondo, specie a quelli nei Paesi in via di sviluppo, l'accesso alla conoscenza e alle moderne forme educative.\nI laptop presentati dal team di Negroponte sono basati su programmi open source, processore low-cost Geode e possono essere alimentati con batteria interna ricaricabile con una manovella per la ricarica (non presente nella versione definitiva del laptop XO-1), batteria auto, trasformatore di rete.\nPer ridurre i costi \u00e8 previsto che siano dati in grandi quantit\u00e0 a scuole o altre organizzazioni che li distribuiscano a basso costo.\nCritiche.\nFin dall'inizio del progetto vi erano dubbi sull'utilit\u00e0 di promuovere simili tecnologie in aree dove spesso mancano scuole, insegnanti, elettricit\u00e0 e non si ha neanche qualcosa da mangiare.\nIl 9 gennaio 2008 la BBC ha lanciato una polemica tra Nicholas Negroponte e Intel a causa del prezzo troppo basso del calcolatore.\nLe valutazioni del progetto eseguite in Per\u00f9 ed Uruguay hanno rilevato che molti computer si sono guastati e dopo due anni solo un quinto degli studenti lo usava ancora, inoltre \u00e8 stato verificato come i bambini con accesso ai portatili non hanno ottenuto risultati migliori rispetto a quelli senza.\nL'Agenzia di stampa ufficiale New Agency of Nigeria ha dichiarato concluso il progetto nelle scuole primarie quando ha constatato che gli studenti nigeriani visitavano le pagine pornografiche coi loro portatili."}
{"id": "273774", "revid": "2066430", "url": "https://it.wikipedia.org/wiki?curid=273774", "title": "Raisa Smetanina", "text": "Al termine della carriera, dopo la dissoluzione dell'Unione Sovietica (1991), gareggi\u00f2 per la nazionale russa; ai XVI Giochi olimpici invernali di fece parte della squadra unificata.\n\u00c8 stata l'unica donna nella storia ad aver vinto dieci medaglie ai Giochi olimpici invernali, in cinque edizioni. Con la sua ultima partecipazione di , a quarant'anni, ottenne l'oro nella staffetta 4x5 km, divennendo cos\u00ec la donna pi\u00f9 vecchia a vincere un oro olimpico.\nBiografia.\nDebutt\u00f2 in campo internazionale ai Mondiali di Falun del 1974, vincendo le prime due medaglie iridate delle undici che avrebbe complessivamente conquistato durante le sue otto partecipazioni.\nPrese parte alle prime edizioni, sperimentali, della Coppa del Mondo, imponendosi in classifica generale nel 1980-1981. Nelle stagioni ufficiali ottenne il primo podio il 5 marzo 1983 nella 5\u00a0km di Lahti (2\u00aa) e la prima vittoria il 25 febbraio 1984 nella 10\u00a0km di Falun.\nSpecialista della tecnica classica, rifiut\u00f2 sempre di adattarsi al passo pattinato che di diffuse durante gli anni ottanta; vinse tre volte il Trofeo Holmenkollen e ventun titoli nazionali."}
{"id": "273775", "revid": "339392", "url": "https://it.wikipedia.org/wiki?curid=273775", "title": "Campionato del mondo di sci nordico 1974", "text": ""}
{"id": "273776", "revid": "339392", "url": "https://it.wikipedia.org/wiki?curid=273776", "title": "Campionato del mondo di sci nordico 1978", "text": ""}
{"id": "273777", "revid": "339392", "url": "https://it.wikipedia.org/wiki?curid=273777", "title": "Campionato del mondo di sci nordico 1989", "text": ""}
{"id": "273778", "revid": "339392", "url": "https://it.wikipedia.org/wiki?curid=273778", "title": "Campionato del mondo di sci nordico 1991", "text": ""}
{"id": "273779", "revid": "834", "url": "https://it.wikipedia.org/wiki?curid=273779", "title": "Fiamma (nome)", "text": "Origine e diffusione.\nIl nome ha un significato augurale molto trasparente ed \u00e8 basato su un soprannome, e poi nome, medievale formato da \"fiamma\" (dal latino \"flamma\"), nel senso di lingua di fuoco, fonte di luce e di calore; \u00e8 affine, dal punto di vista semantico, ai nomi Plamen e Aodh. Pu\u00f2 avere anche un'accezione religiosa, in particolare cristiana, come simbolica fonte di luce e di salvezza e in riferimento alla fede.\nAccentrato in Toscana e nel resto dell'Italia centro-settentrionale, a partire dal XX secolo \u00e8 in uso anche al di fuori della penisola. La forma alterata Fiammetta, ormai totalmente indipendente dalla forma base, gode di diffusione di gran lunga migliore, grazie anche alla notoriet\u00e0 di \"Madonna Fiammetta\", il nome attribuito da Giovanni Boccaccio alla donna amata in varie sue opere.\nOnomastico.\n\u00c8 un nome adespota e come tale privo di santa patrona; l'onomastico pu\u00f2 essere festeggiato il 1\u00ba novembre, ricorrenza di Ognissanti."}
{"id": "273780", "revid": "486946", "url": "https://it.wikipedia.org/wiki?curid=273780", "title": "OLPC", "text": ""}
{"id": "273781", "revid": "201394", "url": "https://it.wikipedia.org/wiki?curid=273781", "title": "Tancredi Parmeggiani", "text": "Biografia.\nDopo aver trascorso l'infanzia a Belluno (dove frequent\u00f2 il liceo presso il collegio dei Salesiani), nel 1943 interruppe gli studi classici per iscriversi al Liceo artistico di Venezia, che completer\u00e0 due anni dopo.\nNel 1946 si iscrive all'Accademia di Belle Arti di Venezia per seguire i corsi della \"Scuola Libera del nudo\", tenuti da Armando Pizzinato. In questo periodo conosce e stringe amicizia con Emilio Vedova.\nAlla fine del 1947 il pittore si reca a Parigi, dove conosce le avanguardie europee della prima met\u00e0 del secolo. Tra il 1948 e 1949 vive e lavora fra Feltre e Venezia e, nel maggio 1949, tiene la sua prima mostra personale presso la Galleria Sandri con presentazione di Virgilio Guidi.\nNel 1950 soggiorna a Roma, dove si lega al gruppo Age d'Or, che organizza esposizioni ed edizioni dell'avanguardia internazionale. L'anno seguente partecipa alla \"1\u00aa Mostra dell'Arte Astratta Italiana\" alla \"Galleria Nazionale d'Arte Moderna e Contemporanea\" di Roma. Di l\u00ec a poco ritorna a Venezia, dove incontra Peggy Guggenheim, che gli fornisce uno studio e ne acquista le opere. Nel 1952, sempre a Venezia, gli viene assegnato il \"Premio Graziano\" per la pittura; ancora nello stesso anno, insieme con altri artisti, sottoscrive il manifesto dello Spazialismo, un movimento fondato a Milano intorno al 1947 da Lucio Fontana.\nEspone nel 1952 alla \"Galleria del Cavallino\" di Venezia. Nel 1953 \u00e8 presente anche alla \"Galleria del Naviglio\" a Milano, con presentazione di Peggy Guggenheim e Virgilio Guidi; \u00e8 anche invitato alla \"mostra Italia-Francia\" a Torino, dove espone nella sala accanto a Hans Hartung. Nel 1954 partecipa a \"Tendances Actuelles\" con Pollock, Wols, Mathieu alla \"Kunsthalle Bern\".\nIl 1955 inizia con la definitiva separazione da Peggy Guggenheim e termina con la partenza per Parigi, dove espone in una collettiva alla \"Galerie Stadler\". A Parigi conosce Dubuffet, Asger Jorn, Karel Appel.\nNegli anni seguenti espone alla \"Saidenberg Gallery\" di New York, all\"'Hannover Gallery\" di Londra, alla \"Galleria Selecta\" di Roma e partecipa al \"Carniege International\" di Pittsburgh. Nel 1958 si sposa con la pittrice norvegese Tove Dietrichson.\nTra il 1958 e la fine del 1959 condivide uno studio a Palazzo Carminati, sede della Fondazione Bevilacqua la Masa, con l'amico artista Davide Orler. Questo periodo \u00e8 documentato da diverse tele dipinte al recto dall'uno e al verso dall'altro (cfr. Catalogo Generale Dalai Emiliani pag. 164).\nNel 1959 espone alla \"Galleria dell'Ariete\" e ritorna a Parigi, dove a dicembre nasce la figlia Elisabetta. Nella primavera del 1960 ritorna a Milano, dove collabora stabilmente con la Galleria dell'Ariete. In quest'anno viaggia in Norvegia ed espone alla mostra Anti-Proc\u00e8s presso la\" Galleria del Canale\" di Venezia.\nNel 1962, dopo un viaggio in Svezia, espone alla Galleria veneziana del Canale e alla Galleria Levi di Milano, inoltre riceve il \"Premio Marzotto\" a Valdagno. Alla fine dell'anno ha una crisi nervosa e viene ricoverato a Villa Tigli di Monza con diagnosi di schizofrenia paranoide.\nSoggiorna brevemente a Roma nel 1963 e, poco dopo la nascita del figlio Alessandro, ritorna a Venezia dalla sorella. Qui ha un nuovo ricovero in ospedale, espone ancora nel 1964 alla Biennale di Venezia e, dopo un breve viaggio in Svezia con la moglie, ritorna nuovamente a Roma, ospite del fratello. Successivamente, prende alloggio in un piccolo albergo in Campo de' Fiori. Qui, all'alba del 27 settembre 1964, a 37 anni, Tancredi Parmeggiani si toglie la vita, gettandosi nel Tevere. Il suo cadavere viene ripescato il 1\u00ba ottobre.\nMostre.\nNel 2005 si \u00e8 svolta nelle sale del Palazzo delle Contesse di Mel una mostra sul maestro feltrino.\nDall'8 aprile al 28 agosto 2011 Feltre, sua citt\u00e0 natale, gli ha dedicato una grande mostra, il cui ideatore e coordinatore generale \u00e8 stato il notaio ed esperto d'arte Enzo Rossi e curatore scientifico Luca Massimo Barbero, direttore del \"Museo di Arte Contemporanea di Roma\".\nGuide e Biografia.\nLa raccolta ufficiale delle opere di Tancredi Parmeggiani \u00e8 pubblicata nel catalogo \"Tancredi: i dipinti e gli scritti\", realizzato da Marisa Dalai Emiliani con la collaborazione di Silvia Mascheroni e Cecilia Scatturin, Edizioni Umberto Alemandi e C.\nIl catalogo, che si compone di diversi volumi e di 1300 opere dell'artista, ha avuto il pregio di raccogliere, similmente ad una enciclopedia, tutti i dipinti di maggiore rilievo dell'astrattismo impetuoso di Tancredi Parmeggiani. Particolari riferimenti all'astrattismo di Kupka e Kandinskij, all'Action Painting di J. Pollock, caratterizzano il catalogo \"Tancredi: i dipinti e gli scritti\" come la raccolta ufficiale delle opere del Tancredi.\nQuotazioni.\nL'opera del Tancredi ha registrato un incremento di valutazione con un record storico aggiudicato dalla Christie's di Milano nel 2008, per un valore tre volte superiore al prezzo di stima della base d'asta. Le opere pi\u00f9 apprezzate risalgono agli anni 1957, 1958.\nhttps://web.archive.org/web/20130811083449/http://www.arteconomy24.ilsole24ore.com/quotazioni/artisti.php?id=533"}
{"id": "273784", "revid": "124141403", "url": "https://it.wikipedia.org/wiki?curid=273784", "title": "Torcia Umana (originale)", "text": "La Torcia Umana (\"Human Torch\"), alter ego di Jim Hammond, \u00e8 un personaggio immaginario dei fumetti, creato da Carl Burgos (testi e disegni). Ha esordito sul n. 1 della testata \"Marvel Comics\" nell'ottobre 1939. \u00c8 stato uno dei tre supereroi di punta della Timely Comics, insieme a Captain America e Namor; fonte d'ispirazione per la creazione della Torcia Umana, \u00e8 stato riscoperto dalla Marvel Comics nel 1966.\nBiografia del personaggio.\nGolden Age.\nLa Torcia Umana \u00e8 un androide creato dal professor Phineas T. Horton negli anni quaranta, in grado di infiammarsi, volare e lanciare proiettili infuocati. Inizialmente vestito con un costume blu, poi diventato rosso, venne affiancato nelle sue avventure da Toro, un giovane con gli stessi poteri; divenne poi un ufficiale di polizia col nome di Jim Hammond.\nParticolarmente spettacolari erano i suoi duelli con un altro celebre super-umano dell'epoca, Namor il Sub Mariner, in uno dei primi crossover della storia. Durante la seconda guerra mondiale i due hanno combattuto le forze del III Reich (in particolare sar\u00e0 proprio la Torcia a uccidere Adolf Hitler), fondando insieme a Capitan America e Bucky il gruppo degli Invasori, a cui si unirono in seguito anche Trottola, Teschio Fiammeggiante, Union Jack, Union Jack II e Spitfire.\nTerminata la guerra, la Torcia si un\u00ec a un altro gruppo, gli All-Winners Squad, insieme a Namor, Trottola, Miss America e ai successori di Capitan America e Bucky, Spirito del '76 e Fred Davis. Alcuni criminali riuscirono a spegnere le fiamme dell'androide e a seppellirne il corpo nel deserto del Mojave, dove rimase quattro anni prima di essere risvegliato da una esplosione nucleare. Quest'ultima, oltre che a riattivare i suoi poteri, li rese pi\u00f9 efficaci ma anche pi\u00f9 instabili; cos\u00ec, poco tempo dopo avere liberato Toro, rapito dai Russi, torn\u00f2 nel deserto e si disattiv\u00f2 raggiungendo lo stato di nova.\nSilver Age.\nIl personaggio verr\u00e0 riportato in vita dal criminale Pensatore Pazzo per farlo combattere contro i Fantastici Quattro, ma si disattiver\u00e0 in modo da impedire l'uccisione del gruppo. Ricomparir\u00e0 sotto nuove spoglie nei Vendicatori: il corpo inerte della Torcia sar\u00e0 trovato da Ultron 5, che lo modificher\u00e0 per farlo diventare Visione con l'aiuto del professor Horton, cancellandone la memoria e sostituendola con quella di Wonder Man.\nIn un racconto dei Vendicatori della costa ovest, questa narrazione verr\u00e0 contraddetta dall'autore John Byrne, spiegando che Ultron cre\u00f2 la Visione con la matrice della Torcia che resuscit\u00f2 Jim Hammond, aggregandolo al gruppo.\nDopo diverse avventure col gruppo, la Torcia perder\u00e0 i propri poteri per salvare la vita di Spitfire; diventer\u00e0 quindi il capo della sicurezza della compagnia di Namor, la Oracle, Inc., per poi diventarne l'amministratore al fianco dell'amico-nemico. In seguito riformer\u00e0, insieme a Iron Fist, il gruppo mercenario degli Eroi in Vendita. Durante una avventura dei Vendicatori, Immortus chiarisce il suo rapporto con Visione: a un certo punto la sequenza temporale della torcia \u00e8 stata divisa, ma entrambe le ramificazioni esistono nella realt\u00e0 corrente: per questo la Torcia \u00e8 contemporaneamente Visione e s\u00e9 stessa.\nCivil War.\nDopo la chiusura della Oracle, Hammond diventer\u00e0 il leader del V-Battalion di Citizen V, al posto di Roger Aubrey; quindi si unir\u00e0 ai New Invaders, i cui componenti erano alcuni Invasori sopravvissuti alla guerra o dei loro discendenti. Il gruppo era stato ricostituito dal ministro americano Dell Rusk, ma si \u00e8 presto rivelata una macchinazione del Teschio Rosso, ordita ai loro danni. Proprio durante una missione col nuovo gruppo, la Torcia Umana Originale trover\u00e0 una nuova temporanea morte, assorbendo il calore di un androide (membro dei New Invaders) di nome Tara per salvare la sua squadra.\nIn suo onore Tony Stark (neo direttore dello S.H.I.E.L.D. dopo la conclusione di \"Civil War\") chiam\u00f2 \"Camp Hammond\" il campo d'addestramento degli eroi registrati. Nel campo vi \u00e8 una sua statua con su scritto: \"Jim Hammond. Una prova che gli eroi possono essere creati\". Ci\u00f2 che resta del suo corpo \u00e8 stato rubato da Batroc il Saltatore su ordine di un terrorista cinese che lo vuole utilizzare per i suoi scopi criminali, trasformandolo in un virus incendiario. Il suo vecchio amico Bucky, oggi nuovo Capitan America, si \u00e8 messo sulle loro tracce per recuperare ci\u00f2 che resta del suo ex compagno d'armi. Grazie all'aiuto di Bucky e Namor, verr\u00e0 seppellito al cimitero nazionale di Arlington con tutti gli onori di un eroe di guerra.\nLa Torcia.\nIn \"La Torcia\", una miniserie uscita a cavallo tra il 2009 e il 2010, Jim Hammond viene resuscitato dagli sforzi combinati del Pensatore Pazzo e dell'AIM. Grazie ad alcuni esperimenti effettuati su Toro (tornato in vita durante gli eventi di \"Vendicatori/Invasori\", grazie alla breve disponibilit\u00e0 del cubo cosmico nelle mani di Bucky), il Pensatore riesce a realizzare il \"composto D\", ovvero una cellula sintetica creata da Phineas Horton modificata: questo gli permette di riattivare la Torcia, dopo averne ricostruito le parti del corpo danneggiate, ma anche di controllarne la sua volont\u00e0. Dopo la seconda missione, la Torcia ritorna in s\u00e9 e attacca la base dell'AIM, situata in una piattaforma galleggiante; nel mentre il Pensatore rivela ad un incaricato dell'AIM che il composto D \u00e8 in grado di controllare la volont\u00e0 di ogni essere vivente, e di averne realizzato abbastanza da rendere schiava l'intera umanit\u00e0. Il laboratorio viene distrutto dalla Torcia, il Pensatore si teletrasporta via e il composto viene versato in mare, infettando immediatamente Namor e parte del suo popolo, che marcia verso New York. Qui la Torcia, insieme a Toro e a Johnny Storm, rendono Namor inoffensivo, mentre Susan Storm cerca di contenerne gli effetti tramite un campo di forza. Reed Richards cerca di realizzare un preparato in grado di vanificare il composto D, ma inutilmente; cos\u00ec la Torcia, Toro e Johnny Storm si mettono alla ricerca del Pensatore. I tre irrompono nel suo laboratorio, e se in un primo momento lo scienziato rifiuta di cooperare, cambia idea quando la Torcia promette di uccidere lui e chiunque sia infettato dal suo \"virus\". Dopo avere diffuso l'antidoto per la citt\u00e0 di New York, Reed Richards scopre che questo non \u00e8 efficare solo con il composto D, ma anche con le cellule Horton della Torcia, e che all'androide rimangono solo pochi giorni di vita.\nDopo una visita della Visione originale, la Torcia decide di aiutare Toro ad investigare la relazione tra la madre del ragazzo (assistente del professor Horton) e uno scienziato nazista di nome Sigmund Fell, che ha trafugato delle cellule Horton. Scopriranno che ha realizzato una intera citt\u00e0 sotterranea chiamata \"Nuova Berlino\", popolata interamente da androidi convinti che le forze dell'asse abbiano vinto la seconda guerra mondiale. Gli androidi sono stati realizzati con cellule instabili, e quindi l'atmosfera della citt\u00e0 \u00e8 stata resa pregna di sostanze chimiche che ne prevengono la combustione: anche i poteri di Toro e della Torcia sono inutilizzabili, e per questo vengono rapidamente catturati da alcuni soldati. Fell ospita nella citt\u00e0 anche il Pensatore Pazzo, perch\u00e9 lo aiuti a rendere stabile la sua Torcia Inumana, con il quale vuole attaccare il mondo. Il Pensatore riesce nell'intento, ma viene imprigionato: stringe quindi alleanza con la Torcia e Toro per scappare dalla prigione. Intanto Fell perde il controllo della sua creazione, che esce dal laboratorio e inizia a distruggere Nuova Berlino. Il Pensatore disattiva l'emissione di sostanze anti-combustione della citt\u00e0 in modo che Toro e la Torcia possano utilizzare i poteri (la Torcia Inumana ne era comunque immune), e quest'ultimo, bench\u00e9 ormai privo di forze, dopo una dura battaglia riesce a sconfiggere la Torcia Inumana grazie al suo calore nova; inoltre, a causa dell'enorme calore sprigionato dal suo corpo, riesce a contrastare l'azione dell'antidoto e di continuare cos\u00ec a vivere. Fell sembra riuscire a fuggire, ma incontra il Pensatore Pazzo che gli rivela come egli stesso sia un androide come il resto della popolazione, costruito dal fondatore della citt\u00e0 perch\u00e9 non poteva avere figli: Fell prende fuoco mentre il Pensatore si teletrasporta via.\nVersione Amalgam.\nNell'universo Amalgam Jim Hammond si unisce ad Alan Scott (la Lanterna verde della seconda guerra mondiale) dando origine alla \"Lanterna Umana\", un membro del supergruppo chiamato All Star Winners Squadron (All Star Squadron pi\u00f9 All-Winners Squad) al fianco di \"Supersoldato\" (Capitan America pi\u00f9 Superman) \"Aquamariner\" (Aquaman pi\u00f9 Namor) e \"Whiz\" (Trottola (Robert Frank) pi\u00f9 Jay Garrick, una delle incarnazioni di Flash).\nAltri media.\nIl personaggio compare molto brevemente in una sequenza del film \"Captain America - Il primo Vendicatore\": viene presentato come un'attrazione della fiera di scienza e tecnologia cui partecipano i personaggi del film.\nVideogiochi.\nLa Torcia Umana originale compare come personaggio giocabile in \"LEGO Marvel's Avengers\"."}
{"id": "273787", "revid": "767487", "url": "https://it.wikipedia.org/wiki?curid=273787", "title": "Zeffiro (nome)", "text": "Origine e diffusione.\nSi tratta di un nome di matrice classica, ripreso da quello di Zefiro, personificazione del vento di Ponente nella mitologia greca.\nEsso risale, tramite il latino \"Zephyrus\", al greco \u0396\u03ad\u03c6\u03c5\u03c1\u03bf\u03c2 (\"Zephyros\"), sempre indicante il vento, la cui etimologia non \u00e8 del tutto certa: generalmente viene ricondotto a \u03b6\u03bf\u03c6\u03bf\u03c2 (\"zophos\", \"occidente\", \"regione oscura\", \"tenebre\", cio\u00e8 l'occidente, dove cala il sole), con il significato di \"vento dell'ovest\", \"vento di ponente\". L'antica ipotesi che lo considerava una riduzione di \u03b6\u03c9\u03b5\u03c6\u03cc\u03c1\u03bf\u03c2 (\"zoephoros\", \"che porta vita\") viene respinta dagli studiosi moderni, che la bollano come etimologia popolare.\nDa Zeffiro deriva il nome Zefirino (che viene spesso considerato un semplice diminutivo).\nOnomastico.\nNessun santo ha mai portato questo nome, che \u00e8 quindi adespota; l'onomastico si pu\u00f2 festeggiare il 1\u00ba novembre, in occasione di Ognissanti."}
{"id": "273788", "revid": "121604962", "url": "https://it.wikipedia.org/wiki?curid=273788", "title": "France Pre\u0161eren", "text": "\u00c8 considerato il maggior poeta sloveno e uno dei maggiori poeti romantici europei ed \u00e8 una figura centrale nella storia della cultura in lingua slovena.\nSpesso nel passato il nome di Pre\u0161eren \u00e8 stato germanizzato in \"Franz Prescheren\", in quanto nel XIX secolo gran parte della Slovenia era compresa nel Ducato di Carniola, parte dell'Impero Austriaco.\nBiografia.\nFrance Pre\u0161eren nasce nel villaggio di Vrba, presso \u017dirovnica, in una famiglia di agricoltori di idee abbastanza moderne e progressiste. Lascia la casa paterna all'et\u00e0 di otto anni per stabilirsi presso la casa dello zio Jo\u017eef, prete di Kopanje, e frequenta le scuole elementari di Ribnica (it.: Ribenizza). Negli anni di Ribnica succede qualcosa che turber\u00e0 la complessa personalit\u00e0 del poeta per tutta la vita, in particolare nel modo particolare di rapportarsi con le donne. L'episodio non \u00e8 chiaro, ma sembra che sia relativo alla sfera della sessualit\u00e0.\nFiniti gli studi liceali, Pre\u0161eren si reca nel 1821 a Vienna per studiare legge, abbandonando l'idea di abbracciare il sacerdozio (idea sostenuta, ma senza alcuna imposizione, dalla madre Mina). In questi anni si dedica allo studio della poesia, sia classica sia romantica e incomincia a scrivere (1824). Nel 1828, divenuto dottore in legge, si reca in Moravia e successivamente ritorna a Lubiana.\nPre\u0161eren incomincia a lavorare come avvocato nel 1829.\nPre\u0161eren diventa uno dei migliori amici di Matija \u010cop (conosciuto in ambito tedesco come Matthias Tschop), uno dei maggiori intellettuali sloveni del tempo e grande conoscitore della retorica e della teoria della letteratura.\n\u010cop, anche sulla base delle idee romantiche che si erano diffuse in Europa in quel periodo, \u00e8 convinto della necessit\u00e0 della formazione di una grande letteratura nazionale che si smarcasse dalla tradizione tedesca e che riflettesse lo spirito del popolo e dell'identit\u00e0 slovena. Nel 1830 viene pubblicata la prima edizione della raccolta di poemi \"Kranjska \u010dbelica\", che introduce formule e temi romantici.\nLa grande emozione provata per l'incontro con Julija Primic (germ. in Julia Primitz), una ricca lubianese, lo porta a scrivere la raccolta di sonetti \"Sonetni venec\" (\"Serto di Sonetti\", 1834).\nNel 1835 muore lo zio Jo\u017eef, il membro della famiglia pi\u00f9 vicino a Pre\u0161eren e nello stesso anno annega vicino a Toma\u010devo, sulle rive della Sava Matija \u010cop. Il dolore provato per la morte di \u010cop da Pre\u0161eren \u00e8 visibile nella mirabile elegia scritta in tedesco in sua memoria.\nLa mancanza di una relazione stabile, l'amore inaccessibile per Julija Primic, la morte di \u010cop e le insoddisfazioni nella professione di avvocato provocarono una grande crisi nel 1835: Pre\u0161eren incomincia a bere pesantemente, rifiuta di recarsi al lavoro e sembra anche pensi al suicidio.\nNella primavera del 1836 venne pubblicata una delle sue opere maggiori \"Krst pri Savici\" - \"Il battesimo presso la fonte Savica\". Nello stesso anno si lega con Ana Jelov\u0161ek, che diverr\u00e0 sua amante.\nPre\u0161eren si interessa delle tradizioni popolari slovene e nel 1839, assieme all'amico Andrej Smole, uomo libero e ribelle all'autorit\u00e0 asburgica, progetta di realizzare un giornale in sloveno, idea bloccata dalla censura austriaca. Smole morir\u00e0 improvvisamente fra le braccia di Pre\u0161eren durante il pranzo che il poeta aveva organizzato in occasione del suo compleanno.\nLa morte di Smole, il disinteresse per Ana e un generale sentimento di malessere provocano una seconda crisi al poeta, che nemmeno il breve amore per la giovane Jerica Podboj (un altro legame che dura poco) riesce a cambiare.\nLa magnifica ispirazione poetica di Pre\u0161eren \u00e8 riscontrabile in alcune delle sue ultime opere: \"Zdravljica\" (\"Il Brindisi\"), scritta nella forma di carmen figuratum nel 1844, ma pubblicata, senza censura, solo nel 1848 e l'elegia \"V spomin Andreja Smoleta\" (\"In Memoria di Andrej Smole\").\nNell'autunno 1846 si trasfer\u00ec a Kranj, dove svolse la sua professione di avvocato. Muore l'8 febbraio 1849.\nPre\u0161eren \u00e8 sicuramente una delle figure centrali della cultura slovena per le innovazioni che port\u00f2 nella lingua e nella letteratura, ma anche per il contributo che ha dato alla nascita di uno spirito nazionale sloveno. L'8 febbraio, data della morte di Pre\u0161eren \u00e8 il giorno nazionale della cultura slovena.\nLa principale piazza di Lubiana \"Pre\u0161ernov trg\" (piazza di Pre\u0161eren), dedicata al poeta, presenta una statua a lui dedicata, eretta (con enorme partecipazione popolare) nel 1905; la base monumentale per la statua fu disegnata dall'architetto italo-sloveno Max Fabiani. In suo onore \u00e8 stato istituito il Premio Pre\u0161eren assegnato ogni anno a uno o due artisti sloveni nell'anniversario della sua morte. Pre\u0161eren, che prima dell'avvento dell'euro veniva raffigurato sulla banconota da 1000 talleri, appare ora nel cerchio interno dalla moneta da due euro slovena.\nA Trieste si trova il Liceo Scientifico con insegnamento in lingua slovena a lui dedicato.\nOpere principali.\nTesto e traduzione di Zdravljica.\nPrijatli! obrodile\nso trte vince nam sladk\u00f3,\nki nam o\u017eivlja \u017eile,\nsrce razj\u00e1sni in oko,\nki utopi\nvse skrbi,\nv potrtih prsih up budi!\nKom\u00fa narpred veselo\nzdravljico, bratje! \u010dmo zap\u00e9t'!\nBog na\u0161o nam de\u017eelo,\nBog \u017eivi ves slovenski svet,\nbrate vse,\nkar nas je\nsinov slove\u010de matere!\nV sovra\u017enike 'z oblakov\nrod\u00fa naj na\u0161'ga tre\u0161i gr\u00f3m;\nprost, ko je bil o\u010dakov,\nnaprej naj bo Slovencov dom;\nnaj zdrob\u00e9\nnjih rok\u00e9\nsi spone, ki jih \u0161e te\u017e\u00e9!\nEdinost, sre\u010da, sprava\nk nam naj nazaj se vrnejo;\notr\u00f3k, kar ima Slava,\nvsi naj si v r\u00f3ke se\u017eejo,\nde oblast\nin z njo \u010dast,\nko pr\u00e9d, spet na\u0161a boste last!\nBog \u017e\u00edvi vas Slovenke,\nprelepe, \u017elahtne ro\u017eice;\nni take je mladenke,\nko na\u0161e je krvi dekle;\nnaj sin\u00f3v\nzarod nov\niz vas bo strah sovra\u017enikov!\nMladen\u010di, zdaj se pije\nzdravljica va\u0161a, vi na\u0161 up;\nljubezni doma\u010dije\nnoben naj vam ne usm\u0155ti strup;\nker zdaj vas\nkakor nas,\njo s\u0155\u010dno br\u00e1nit kli\u010de \u010das!\n\u017dive naj vsi narodi\nki hrepene do\u010dakat' dan,\nda koder sonce hodi,\nprepir iz sveta bo pregnan,\nda rojak\nprost bo vsak\nne vrag, le sosed bo mejak!\nNazadnje \u0161e, prijatlji,\nkozarce zase vzdignimo,\nki smo zato se zbratli,\nker dobro v srcu mislimo;\nd\u00f3kaj dni\nnaj \u017eiv\u00ed\nvsak, kar nas dobrih je ljudi!\nAmici! Le viti\nci hanno fruttato del dolce vino\nche ci ravviva le vene,\nsguardi illumina e cuori\nche stempera\nogni pena\nrinnovando la speranza nel petto affranto!\nFratelli, per chi vogliamo cantare per primo\nquesto lieto brindisi!\nProtegga Iddio la terra nostra\ne tutto il mondo sloveno\ne i fratelli,\nquanti siamo\nd'illustre madre figli!\nDalle nuvole un fulmine\ns'abbatta sul nemico della nostra stirpe;\nla casa degli sloveni sia libera\ncome lo era quella dei padri;\ne le loro mani frantumino\nle catene che li imprigionano!\nUnit\u00e0, fortuna, concordia\ntornino da noi;\nfigli di Slava, tutti,\ntendiamoci la mano,\naffinch\u00e9 il potere e l'onore\ntornino nelle nostre mani!\nDio protegga voi slovene,\npreziosi fiori e belli;\nnon c'\u00e8 una fanciulla pari\na quella del nostro sangue;\nche i figli della nuova generazione\nfacciano tremare i nemici!\nRagazzi, speranza nostra,\nquesto brindisi \u00e8 per voi;\nChe nessuno soffochi in voi\nl'amore per la patria;\nperch\u00e9 per voi e per noi\n\u00e8 giunto il momento di difenderla con ardore!\nEvviva tutti i popoli\nChe il giorno anelano veder,\nChe ovunque splende il sole,\nAll'odio e liti ponga fin;\nChe in libert\u00e0\nOgnun vivr\u00e0\nE amico con il suo vicin!\nInfine, amici,\nalziamo i bicchieri per noi stessi,\nper noi che ci siamo affratellati,\nperch\u00e9 abbiamo il cuore pieno di bont\u00e0;\nche vivano a lungo\ntutti gli uomini buoni!"}
{"id": "273789", "revid": "110157", "url": "https://it.wikipedia.org/wiki?curid=273789", "title": "Volturno (nome)", "text": "Origine e diffusione.\n\u00c8 un nome patriottico risorgimentale, ripreso dal nome del fiume Volturno, sul quale venne combattuta da Giuseppe Garibaldi, nel 1860, la battaglia con la quale arrest\u00f2 le truppe borboniche. Il nome del fiume deriva dal latino \"Volturnus\", basato su \"volvere\", \"rotolare\", in riferimento al suo scorrere.\nSi tratta di uno dei numerosi nomi ispirati all'ambito fluviale; fra gli altri, si contano anche Nilo, Giordano, Kelvin, Clyde, Shannon e Sabrina. \u00c8 diffuso nel centro e nel nord d'Italia ed \u00e8 attestato specificamente in Emilia ed in Romagna.\nOnomastico.\nIl nome \u00e8 adespota, non avendo santi che lo abbiano portato. L'onomastico pu\u00f2 essere festeggiato il 1\u00ba novembre, per la festa di Ognissanti."}
{"id": "273793", "revid": "933835", "url": "https://it.wikipedia.org/wiki?curid=273793", "title": "Fiore (nome)", "text": "Origine e diffusione.\nDal nome medievale \"Fiore\", in allusione alla ricca simbologia che riguarda il mondo floreale. Si tratta, in buona sostanza, di un classico nome di natura \"fitonimica\", ispirato cio\u00e8 ai nomi dei fiori o delle piante; il significato letterale, \"fiore\", lo accomuna ai nomi Flora, Cvetan, Bluma, Zahra e Antea, ma rientra anche in una cerchia pi\u00f9 ampia insieme con Giacinto, Gigliola, Margherita, Rosa, Viola e molti altri.\nDal punto di vista etimologico, risale al latino \"flos\", \"florem\", che significa sempre \"fiore\"; va notato che, in alcuni casi, \"Fiore\" (nonch\u00e9 la sua forma spagnola e portoghese \"Flor\") pu\u00f2 costituire un ipocoristico di Fiorenzo.\nLa forma francese, \"Fleur\", venne usata da John Galsworthy per i suoi romanzi de \"La saga dei Forsyte\", per cui se ne riscontra una scarsa diffusione anche in inglese, accanto alla forma \"Flower\" (parimenti rara); quest'ultima, usata gi\u00e0 nel Medioevo, venne ripresa occasionalmente nel XVII secolo.\nOnomastico.\nL'onomastico si pu\u00f2 festeggiare il 31 dicembre in memoria di san Fiore, martire a Catania con altri compagni; con questo nome si ricordano anche, alle date seguenti:"}
{"id": "273794", "revid": "287204", "url": "https://it.wikipedia.org/wiki?curid=273794", "title": "Attacco nucleare", "text": ""}
{"id": "273799", "revid": "125134235", "url": "https://it.wikipedia.org/wiki?curid=273799", "title": "Terra mia (Pino Daniele)", "text": "Terra mia \u00e8 il primo album in studio del cantautore italiano Pino Daniele, pubblicato nel 1977 dalla EMI Italiana.\nDescrizione.\nL'album d'esordio dell'artista rappresenta il suo primo tentativo, confermato poi nei dischi successivi, di fusione tra la cultura napoletana e il blues, ambedue nel patrimonio genetico di Pino Daniele. Negli anni della formazione, il musicista aveva militato come bassista nel gruppo napoletano Napoli Centrale che \u00e8 certamente il primo esempio di fusion partenopea e che ebbe significativi riconoscimenti nel mercato discografico italiano. Pino Daniele, in particolar modo in brani come \"'Na tazzulella 'e caf\u00e8\" e \"Maronna mia\", coniuga melodia napoletana tradizionale ed espressivit\u00e0 \"bluesy\", in un equilibrio tra composizione e interpretazione. L'album, che comprende anche \"Che Calore\" e \"Fortunato\", brani del primo singolo di Pino Daniele del 1976, venne realizzato a Roma presso lo Studio Quattro Uno di propriet\u00e0 di Claudio Mattone (a un passo dalla sede dell'RCA Italiana), ritenuto all'epoca il migliore per tecnologia e resa del suono."}
{"id": "273800", "revid": "47767", "url": "https://it.wikipedia.org/wiki?curid=273800", "title": "Corallo (nome)", "text": "Origine e diffusione.\nMolto chiaramente, si tratta di un nome augurale riferito al corallo, il noto organismo acquatico, di cui richiama la bellezza, il pregio o le sue presunte virt\u00f9 di portafortuna. Il termine deriva, tramite il latino \"corallium\", dal greco antico \u03ba\u03bf\u03c1\u03b1\u03bb\u03bb\u03b9\u03bf\u03bd (\"korallion\"), sempre indicante il corallo; l'etimologia e il significato del vocabolo greco, per\u00f2, sono incerti: potrebbe semplicemente significare \"scheletro duro\", oppure rifarsi al greco \"kura-halos\", \"sirena\", per l'aspetto umano assunto da alcuni dei suoi rami. \u00c8 anche possibile che sia di origine semitica, correlato all'ebraico \"goral\" (\"sassolino\"), termine anticamente usato per le pietre utilizzate dagli oracoli in Palestina, Asia Minore e Mediterraneo, fra le quali appunto il corallo.\nNella forma base, il nome gode di scarsa diffusione in Italia, attestandosi principalmente nel Nord, specie in Toscana; la variante Corallina, decisamente pi\u00f9 usata, deve la sua fortuna alla fama di un vivace personaggio della Commedia dell'Arte goldoniana analogo a Colombina. La forma francese \"Coralie\" entr\u00f2 in uso con la rivoluzione (quando la popolazione venne incoraggiata ad abbandonare ci\u00f2 che era \"vecchio\", nomi inclusi, in favore del nuovo).\nOnomastico.\nL'onomastico pu\u00f2 essere festeggiato il 19 novembre in memoria di santa Koralia, una delle quaranta martiri di Eraclea, in Tracia nel IV secolo."}
{"id": "273803", "revid": "1494169", "url": "https://it.wikipedia.org/wiki?curid=273803", "title": "Parametro", "text": ""}
{"id": "273804", "revid": "767487", "url": "https://it.wikipedia.org/wiki?curid=273804", "title": "Sibilla (nome)", "text": "Origine e diffusione.\nDeriva dal termine greco antico \u03a3\u03af\u03b2\u03c5\u03bb\u03bb\u03b1 (\"Sibylla\"), che significa \"profetessa\"; l'etimologia di tale vocabolo \u00e8 incerta: generalmente viene ricondotto al termine dorico \"Siobolla\" (correlato all'attico \"Theoboule\"), composto da \u03c3\u03b9\u03bf\u03c2 (\"sios\", la forma dorica ed eolica di \u03b8\u03b5\u03bf\u03c2, \"theos\", \"dio\") e \u03b2\u03c5\u03bb\u03b7 (\"bule\", \"consiglio\", \"volont\u00e0\"), con il significato di \"consigliera degli dei\" o \"volont\u00e0 divina\".\nNella mitologia greca e poi romana, le sibille erano delle profetesse che vaticinavano in diversi luoghi, le pi\u00f9 famose delle quali sono la Sibilla Cumana e la Sibilla Delfica (detta \"Pizia\"). Nonostante la loro origine pagana, i libri sibillini vennero incorporati nella teologia cristiana, e le sibille parificate ai profeti dell'Antico Testamento, motivo per cui il nome si diffuse fra i cristiani durante il Medioevo.\nIl suo uso in Italia rappresenta una ripresa classica, in alcuni casi recente su modello delle lingue straniere; \u00e8 sparso un po' ovunque sul territorio nazionale, con un terzo delle occorrenze in Lombardia. Per quanto riguarda l'Inghilterra, vi venne importato dai normanni, diffondendosi nelle forme \"Sibyl\" e \"Sybil\" e in varie altre vernacolari: si rarific\u00f2 dopo la Riforma protestante, ma fu ripreso nel XIX secolo, forse aiutato dal romanzo di Benjamin Disraeli del 1845 \"Sybil, or The Two Nations\".\nOnomastico.\nL'onomastico si pu\u00f2 festeggiare il 19 marzo in memoria della beata Sibillina Biscossi, monaca domenicana, mistica e veggente."}
{"id": "273805", "revid": "686936", "url": "https://it.wikipedia.org/wiki?curid=273805", "title": "Tom Brady", "text": "Nelle diciotto stagioni in cui Brady \u00e8 stato titolare per un numero significativo di gare, ha raggiunto il Super Bowl in nove occasioni con i Patriots (XXXVI, XXXVIII, XXXIX, XLII, XLVI, XLIX, LI, LII e LIII), vincendone sei (XXXVI, XXXVIII, XXXIX, XLIX, LI e LIII) e una volta con i Buccaneers (LV, vinto). Inoltre \u00e8 stato nominato un numero record di cinque volte MVP del Super Bowl (XXXVI, XXXVIII, XLIX, LI, LV), \u00e8 stato convocato per quindici Pro Bowl, ha detenuto il primato NFL per il maggior numero di passaggi da touchdown lanciati in una singola stagione tra il 2007 e il 2013 e possiede il terzo pi\u00f9 alto passer rating in carriera di tutti i tempi (97,2) tra i giocatori con almeno passaggi tentati. Brady ha contribuito anche a stabilire il record NFL per il maggior numero di vittorie consecutive di una franchigia con 21 nell'arco di due stagioni (2003\u201304) e nel 2007 guid\u00f2 New England a disputare la prima (e finora unica) stagione regolare senza sconfitte da quando il numero di gare stagionali \u00e8 stato aumentato da 14 a 16. Nei playoff ha lanciato pi\u00f9 yard e touchdown di qualsiasi altro quarterback e vinto pi\u00f9 partite di ogni altro giocatore nella storia (il suo record \u00e8 di 31 vittorie e 11 sconfitte).\nBrady e Joe Montana sono gli unici due giocatori nella storia della NFL ad aver vinto sia il titolo di MVP della NFL sia quello di MVP del Super Bowl pi\u00f9 di una volta in carriera. L'ex quarterback dei Patriots, infatti, \u00e8 stato nominato per tre volte miglior giocatore della lega: nel 2007, nel 2010 (diventando il primo giocatore della storia ad aggiudicarsi il titolo di MVP con un verdetto unanime) e nel 2017. Brady \u00e8 inoltre l'unico quarterback ad avere guidato la propria squadra a dieci Super Bowl (raggiunto nove volte con i Patriots e una con i Buccaneers). Nel 2005 e nel 2021 fu nominato Sportivo dell'Anno da \"Sports Illustrated\", mentre vinse il premio di \"Sportsman of the Year\" di \"The Sporting News\" nel 2004 e 2007, anno in cui fu anche nominato Atleta Maschile dell'Anno dall'Associated Press (primo giocatore della NFL a ricevere tale premio da Montana nel 1990). Valutando le sue qualit\u00e0 fisiche e grandi prestazioni in gara, molti esperti lo considerano il pi\u00f9 forte giocatore di football della storia: in lingua inglese definito con l'acronimo G.O.A.T. ossia \"Greatest Of All Time\".\nCarriera universitaria.\nBrady al college gioc\u00f2 a football all'Universit\u00e0 del Michigan. Nei primi due anni fu il quarterback di riserva, mentre il titolare e futuro quarterback NFL Brian Griese guid\u00f2 nel 1997 i Wolverines a una stagione da imbattuti, coronata nella vittoria del Rose Bowl. Quando si iscrisse a Michigan, si trov\u00f2 come settimo quarterback nelle gerarchie della squadra e fatic\u00f2 duramente per riuscire a scendere per brevi tratti in campo; assunse anche uno psicologo sportivo per combattere la frustrazione e l'ansia e valut\u00f2 anche di trasferirsi ai California Golden Bears. Brady lott\u00f2 con Drew Henson per il posto da titolare e alla fine disput\u00f2 tutte le partite del 1998 e del 1999 sotto la direzione del capo-allenatore Lloyd Carr. Nel suo primo anno come titolare stabil\u00ec i record di Michigan per maggior numero di passaggi tentati e completati in una stagione, mentre l'anno seguente fu nominato capitano della squadra. I Wolverines vinsero 20 delle 25 gare che disput\u00f2 come titolare, vincendo il titolo della Big Ten Conference e il Citrus Bowl contro Arkansas nel 1998. Nel 1999, Brady guid\u00f2 Michigan a una vittoria ai supplementari nell'Orange Bowl su Alabama, lanciando per 369 yard e 4 touchdown.\nCarriera professionistica.\nNew England Patriots.\nStagione 2000: stagione da rookie.\nBrady fu scelto nel corso del sesto giro, 199\u00ba assoluto, del Draft NFL del 2000. Secondo il libro \"Patriot Reign\" di Michael Holley, i Patriots erano stati indecisi se scegliere il quarterback di Michigan o Tim Rattay: entrambi infatti avevano ricevuto giudizi positivi dall'allora allenatore dei quarterback Dick Rehbein. In virt\u00f9 dei traguardi raggiunti in seguito, molti analisti considerano Brady la miglior scelta nel Draft NFL di tutti i tempi.\nBrady inizi\u00f2 la stagione come quarto quarterback nelle gerarchie della squadra, dietro il titolare Drew Bledsoe e le riserve John Friesz e Michael Bishop; per la fine della stagione era salito al grado di riserva dello stesso Bledsoe. Nella sua stagione da rookie, Tom complet\u00f2 un passaggio su 3 tentativi per 6 yard.\nStagione 2001: prima vittoria del Super Bowl.\nI Patriots aprirono l'annata con una sconfitta per 23\u201317 a Cincinnati, con Bledsoe come quarterback titolare.\nIl 23 settembre 2001, New England stava giocando contro i suoi diretti avversari di conference, i New York Jets, quando il linebacker avversario Mo Lewis colp\u00ec duramente Bledsoe, procurandogli un'emorragia interna. Il quarterback fece ritorno per la serie successiva ma fu poi sostituito da Brady nell'ultimo drive della partita. New York conserv\u00f2 il suo vantaggio, 10\u20133, e i Patriots scesero a 0-2 in stagione. Brady fu nominato titolare per la terza gara, contro i Colts: nelle sue due prime gare come titolare, termin\u00f2 con dei poco spettacolari passer rating di 79,6 e 58,7, rispettivamente, nella vittoria 44\u201313 su Indianapolis (all'ultima stagione nella AFC East) e nella sconfitta per 30\u201310 contro i Miami Dolphins.\nNella quinta gara stagionale, Brady inizi\u00f2 a trovare il ritmo giusto: in svantaggio in casa contro i San Diego Chargers 26\u201316 nel quarto periodo, guid\u00f2 i Patriots a due touchdown in due drive, portando la gara ai supplementari, dove la sua squadra vinse con un field goal. Termin\u00f2 la gara con 33 passaggi completati su 54 tentativi per 364 yard e 2 touchdown. La settimana successiva, gioc\u00f2 ancora bene nella rivincita contro i Colts, con un passer rating di 148,3 nella vittoria 38\u201317. New England vinse 11 delle 14 gare in cui Brady part\u00ec come titolare, incluse le ultime sei della stagione regolare, vincendo la AFC East ed ottenendo la possibilit\u00e0 di saltare il primo turno di playoff. Brady termin\u00f2 con 2.843 yard passate e 18 touchdown, venendo convocato per il suo primo Pro Bowl.\nPlayoff 2001\nNella prima gara di playoff della carriera, contro gli Oakland Raiders, Brady lanci\u00f2 312 yard e guid\u00f2 i Patriots alla rimonta di 10 punti di svantaggio nel quarto periodo, mandando la gara ai supplementari, dove vinsero con un field goal di Adam Vinatieri. Una giocata controversa nella partita giunse quando, sotto di tre punti nel quarto periodo, Brady perse il controllo del pallone dopo essere stato colpito dall'ex compagno dei Wolverines Charles Woodson: Oakland inizialmente recuper\u00f2 il pallone, ma, citando la \"tuck rule\" (regola del piegamento) che afferma che ogni movimento per un lancio in avanti di un quarterback inizia un passaggio anche se il quarterback perde il possesso del pallone mentre sta tentando di piegarsi in avanti verso il suo corpo, l'arbitro Walt Coleman cambi\u00f2 la chiamata dopo aver visionato l'instant replay, classificando la giocata come un passaggio incompleto piuttosto che un fumble.\nNella finale della AFC contro i Pittsburgh Steelers, Brady si infortun\u00f2 al ginocchio, venendo rilevato da Bledsoe. I Patriots vinsero la partita e furono immediatamente classificati come sfavoriti per 14 punti e mezzo dai bookmaker di Las Vegas contro i campioni della NFC, i St. Louis Rams, nel Super Bowl XXXVI.\nNella finalissima, a due minuti dalla fine della partita, col punteggio sul 17 pari, i Patriots si trovavano sulla loro linea delle 15 yard e senza timeout: in quel momento tutti, compreso il mitico allenatore e commentatore John Madden, erano convinti che avrebbero fatto esaurire il tempo per cercare di vincere ai supplementari. Brady, invece, lanci\u00f2 la sua squadra all'attacco, conquistando una buona posizione per il kicker Adam Vinatieri che trasform\u00f2 il field goal della vittoria mentre il tempo andava esaurendosi. Brady fu nominato MVP del Super Bowl XXXVI avendo lanciato per 145 yard, un touchdown e senza aver subito alcun intercetto, diventando l'allora pi\u00f9 giovane quarterback della storia a vincere un Super Bowl.\nStagione 2002.\nLa stagione si concluse con un record di 9\u20137, alla pari con New York Jets e Miami Dolphins per la leadership della division; ad ogni modo, la vittoria and\u00f2 ai Jets ed i Patriots mancarono i playoff.\nMalgrado il rating di 85,7 sia stato il suo minimo in carriera, Brady guid\u00f2 la lega con 28 passaggi da touchdown e 921 yard in pi\u00f9 che nel 2001, anche se i suoi 14 intercetti furono il massimo in carriera. Gioc\u00f2 quasi tutta la seconda parte della stagione con una spalla infortunata ed il capo allenatore di New England Bill Belichick afferm\u00f2 che se i Patriots avessero centrato la \"postseason\", Brady non sarebbe stato in grado di giocare la prima partita a causa di quell'infortunio.\nStagione 2003: seconda vittoria del Super Bowl.\nNella stagione 2003, Brady, dopo una partenza di 2-2, port\u00f2 i Patriots a vincere 12 partite consecutive e a conquistare la propria division. Il quarterback fin\u00ec con 3.620 yard passate e 23 touchdown, finendo terzo nella classifica dell'MVP stagionale dietro il rivale Peyton Manning e Steve McNair. Nei playoff New England elimin\u00f2 proprio le squadre dei due co-MVP, Titans e Colts, andando poi a vincere il Super Bowl XXXVIII per 32-29 contro i Carolina Panthers. Nell'occasione, Brady fu nuovamente nominato MVP della partita e fece registrare l'allora primato per il maggior numero di passaggi completati da un quarterback in un Super Bowl.\nStagione 2004: terza vittoria del Super Bowl.\nNella stagione 2004, Brady aiut\u00f2 i Patriots a registrare due primati: 21 vittorie consecutive (considerando anche quelle della fine dell'anno precedente) e miglior record (14-2) per una squadra campione uscente. New England vinse il titolo di conference per la terza volta in quattro anni, dopo aver battuto gli Indianapolis Colts e i Pittsburgh Steelers; in quell'occasione Brady gioc\u00f2 la sua miglior partita dell'anno nonostante la sera prima avesse avuto la febbre a 39,5\u00a0\u00b0C, facendo registrare un rating di 130,5 contro la miglior difesa della NFL. I Patriots conquistarono il loro terzo Super Bowl battendo i Philadelphia Eagles nel Super Bowl XXXIX, dove Brady pass\u00f2 per 236 yard e 2 touchdown.\nNel 2005, la rivista \"Sports Illustrated\" lo elesse \"sportivo dell'anno\", il quarto giocatore di football a ricevere questo premio.\nStagione 2005.\nDurante la stagione 2005, i Patriots furono costretti a contare ancora di pi\u00f9 sul loro quarterback, a causa degli infortuni occorsi ai running back Corey Dillon, Patrick Pass e Kevin Faulk. Brady si ritrov\u00f2 anche un nuovo centro e un nuovo running back: Heath Evans. I risultati furono positivi: Brady fin\u00ec primo nella lega con 4.110 yard passate e terzo con 26 touchdown; il rating di 92,3 fu allora il suo secondo migliore in carriera, malgrado i 14 intercetti subiti. Corse inoltre per 89 yard e commise un minimo in carriera di 4 fumble. Brady e i Patriots finirono con un record di 10\u20136 vincendo il titolo della AFC East per la terza volta consecutiva; alcuni dei momenti significativi della stagione inclusero la gara con gli Steelers, in cui Brady guid\u00f2 il drive vincente della squadra, e il match in casa degli Atlanta Falcons, quando il quarterback di New England stabil\u00ec il record stagionale con un rating di 140,3.\nNei playoff, Brady guid\u00f2 i Patriots alla vittoria 28\u20133 sui Jacksonville Jaguars nel turno delle wild card; il 14 gennaio 2006, per\u00f2, la corsa dei campioni in carica si arrest\u00f2 con la sconfitta per 27\u201313 contro i Denver Broncos all'INVESCO Field. Brady lanci\u00f2 per 346 yard nella gara con un touchdown e due intercetti, nella prima sconfitta nei playoff della sua carriera. Dopo la fine della stagione, fu rivelato che aveva giocato con un'ernia dal mese di dicembre. Il linebacker Willie McGinest comment\u00f2 dicendo che Brady ne era al corrente ma che continu\u00f2 a giocare; questa fu la ragione principale per cui, malgrado la convocazione, non si present\u00f2 all'annuale Pro Bowl.\nNonostante non dovesse giocare la gara, Brady fu comunque presente al Super Bowl XL come lanciatore ufficiale della monetina e come parte delle celebrazioni per i precedenti MVP del Super Bowl.\nStagione 2006.\nBrady guid\u00f2 i Patriots ad un record di 12\u20134 ed il quarto posto nella AFC malgrado un reparto di ricevitori non all'altezza. Nella regular season, Brady pass\u00f2 3.529 yard e 24 touchdown; inizialmente non fu tra i giocatori scelti per il Pro Bowl, anche se gli venne offerto il posto per sostituire l'infortunato Philip Rivers, proposta che egli declin\u00f2.\nNei playoff i Patriots superarono i Jets ed i Chargers prima di essere eliminati dai Colts nella finale della AFC dopo una grande rimonta di Peyton Manning e compagni.\nStagione 2007: 16-0, MVP della NFL e sconfitta nel Super Bowl.\nNel 2007, grazie anche all'acquisizione da parte dei Patriots di ricevitori del calibro di Dont\u00e9 Stallworth, Wes Welker e, soprattutto, Randy Moss, Brady fu protagonista di una stagione tra le migliori della carriera, chiusa con 4.806 yard totali su passaggio, 50 passaggi da touchdown (battendo il precedente record di 49 detenuto da Manning) e un passer rating medio di 117,2; alcuni giornalisti sportivi la definirono \"la miglior stagione di sempre per un quarterback\". Queste prestazioni gli consentirono di vincere per la prima volta il titolo di MVP, diventando cos\u00ec il primo giocatore della storia dei Patriots ad essere insignito di tale premio. New England chiuse la stagione con 16 vittorie in altrettante partite, la seconda squadra della storia a mantenersi imbattuta nella stagione regolare dopo i Miami Dolphins nel 1972 (i quali per\u00f2 avevano un calendario composto da sole 14 partite).\nNei playoff, contro i Jacksonville Jaguars, Brady fece segnare il record di passaggi completati consecutivi nella \"postseason\" (16); a fine partita furono 26 su 28 e la percentuale relativa, 92,9 %, fu la pi\u00f9 alta mai registrata nella storia della NFL (per prestazioni con almeno 20 passaggi tentati). I Patriots vinsero per 31-20 e raggiunsero la finale della AFC, dove dovettero affrontare i San Diego Chargers, vittoriosi a sorpresa una settimana prima contro i favoriti Indianapolis Colts: Brady gioc\u00f2 sottotono, subendo 3 intercetti e chiudendo con un rating di 66,4, ma New England riusc\u00ec a vincere 21-12, sfruttando anche l'assenza tra i Chargers della loro stella LaDainian Tomlinson e delle precarie condizioni fisiche del quarterback Philip Rivers e del tight end Antonio Gates. Questa fu la 100\u00aa vittoria da professionista per Brady, che divent\u00f2 cos\u00ec il quarterback titolare a cui servirono meno partite per raggiungere questo traguardo, 16 in meno di Joe Montana.\nIl 3 febbraio 2008, a Glendale, Arizona, Brady e i Patriots affrontarono nel Super Bowl XLII i sorprendenti New York Giants: nonostante New England fosse ampiamente favorita vista la differenza di rendimento riscontrata fino ad allora, fu la squadra della \"Grande Mela\" ad aggiudicarsi il titolo, vincendo col punteggio di 17-14 e realizzando una delle imprese pi\u00f9 eclatanti nella storia dello sport statunitense. La partita di Brady non fu eccezionale: nonostante cifre dignitose, la difesa dei Giants lo mantenne sempre sotto pressione, giocando molti blitz, costringendolo a forzare i propri passaggi ed infliggendogli cinque sack. La prima sconfitta di Brady in un Super Bowl segn\u00f2 anche la fine del sogno dei Patriots di diventare campioni senza subire sconfitte: il record dei Dolphins rimase quindi intatto.\nStagione 2008: infortunio.\nNella stagione 2008, durante il 1\u00ba quarto della partita d'esordio contro i Kansas City Chiefs, Brady usc\u00ec dal campo per un infortunio dopo il placcaggio da parte della safety Bernard Pollard e non fece pi\u00f9 ritorno in campo. Gli esami evidenziarono la rottura del legamento crociato anteriore del ginocchio sinistro: appena appresa la notizia, i Patriots misero il loro quarterback titolare sulla lista degli infortunati per tutto il resto della stagione, utilizzando come suo sostituto Matt Cassel.\nBrady fu operato due volte per la ricostruzione del legamento crociato anteriore e per riparare il legamento mediale collaterale; per effetto di una sepsi fu poi costretto a ricorrere a due ulteriori interventi.\nStagione 2009.\nNella sua prima partita ufficiale dopo l'infortunio, Brady lanci\u00f2 per 378 yard e 2 touchdown nella gara iniziale della stagione contro i Buffalo Bills: nei minuti finali della gara, i Patriots erano in svantaggio 24\u201313 prima che Brady e Benjamin Watson segnassero due touchdown consecutivi conquistando la vittoria per 25\u201324. Dopo questa prestazione, Brady fu nominato Giocatore offensivo della settimana della AFC per la tredicesima volta in carriera.\nIl 18 ottobre 2009, Brady segn\u00f2 un record storico per la NFL: nel secondo periodo del match contro i Tennessee Titans, lanci\u00f2 il maggior numero di touchdown in un singolo quarto, cio\u00e8 cinque (due a Moss, uno a Faulk e due a Welker); fin\u00ec poi la partita con sei touchdown, pareggiando il suo record in carriera e passando per 380 yard, completando 29 passaggi su 34 e terminando con un passer rating di 152,8. La vittoria per 59\u20130 pareggi\u00f2 il record per il pi\u00f9 alto margine di punti dopo la fusione tra AFL e NFL del 1970 e stabil\u00ec il record per il pi\u00f9 alto margine all'intervallo (45\u20130). Ricevette dunque nuovamente il premio di Giocatore offensivo della settimana della AFC. Nella settimana 16, Brady stabil\u00ec un altro record per i Patriots in regular season, con una percentuale di passaggi completati dell'88,5% contro i Jacksonville Jaguars; per la terza volta nella stagione fu nominato Giocatore offensivo della settimana della AFC.\nBrady termin\u00f2 la stagione regolare del 2009 con 4.398 yard passate e 28 touchdown per un 96,2 di rating, malgrado un dito della mano destra fratturato e tre costole rotte, tutti infortun\u00ec che sub\u00ec nel corso della stagione. Fu scelto come riserva nel Pro Bowl del 2010 e vinse il premio NFL Comeback Player of the Year 2009.\nNei playoff lanci\u00f2 3 intercetti nel Wild Card Round perso coi Baltimore Ravens per 33\u201314, la sua prima sconfitta casalinga in carriera in \"postseason\" e la prima sconfitta di New England in casa dai playoff 1978.\nStagione 2010: seconda volta MVP.\nIl 10 settembre 2010 Brady firm\u00f2 un contratto di quattro anni, il cui valore era di 72 milioni di dollari, facendone il giocatore pi\u00f9 pagato della NFL; l'accordo comprendeva 48,5 milioni di dollari garantiti, tenendolo legato ai Patriots almeno fino alla stagione 2014. La notizia della firma del contratto venne resa nota lo stesso giorno in cui il giocatore, alle 6:30 del mattino, ebbe un incidente d'auto dal quale usc\u00ec illeso.\nBrady divenne il pi\u00f9 giovane giocatore a vincere 100 partite di regular season aiutando la squadra a superare i Miami Dolphins 41\u201314 il 4 ottobre 2010.\nIl 21 novembre 2010 pareggi\u00f2 il record di Brett Favre con 25 vittorie consecutive da titolare in casa, nel successo per 31\u201328 sugli Indianapolis Colts. L'ultima sconfitta di Brady in casa durante la stagione regolare risaliva infatti al 12 novembre 2006, col punteggio di 17\u201314 contro i New York Jets. Il 6 dicembre 2010 allung\u00f2 ulteriormente la sua striscia, nella vittoria 45\u20133 proprio sui New York Jets.\nIl 19 dicembre 2010, in una vittoria casalinga per 31\u201327 sui Green Bay Packers, Brady ebbe la sua settima gara consecutiva da almeno due touchdown senza un incercetto, battendo cos\u00ec il record di Don Meredit. La settimana seguente nella vittoria in trasferta 34\u20133 sui Buffalo Bills, super\u00f2 il record di Bernie Kosar, ottenuto tra il 1990 e 1991, di 308 passaggi consecutivi senza un intercetto.\nDurante la stagione, Brady lanci\u00f2 per 3.900 yard con 36 touchdown a fronte di soli 4 intercetti. Ebbe un passer rating di 111,0, il quale gli consegnava, all'epoca, due delle migliori cinque prestazioni della storia della lega e ne fece il primo giocatore della storia a finire due differenti stagioni con un rating sopra il 110. Il rapporto di 9:1 tra touchdown e intercetti super\u00f2 il suo stesso record di 6.25:1 stabilito nel 2007, facendo di lui il primo quarterback a terminare con rapporto touchdown/intercetti di almeno 6:1 in due stagioni diverse.\nBrady fu scelto come titolare per il Pro Bowl 2011, ma dovette rinunciare alla gara (venendo sostituito dalla sua ex riserva Matt Cassel dei Kansas City Chiefs) a causa di un intervento per una frattura da stress del piede destro. Fu inserito unanimemente come membro del First Team All-Pro dell'Associated Press e nominato Giocatore offensivo dell'anno; venne dunque premiato con voto unanime (primo e finora unico a raggiungere tale conseguimento) come MVP della lega per la seconda volta in carriera e posizionato al primo posto nella NFL Top 100, la classifica dei 100 migliori giocatori della stagione.\nStagione 2011: seconda sconfitta nel Super Bowl.\nNella prima settimana della stagione NFL 2011, Brady lanci\u00f2 per 517 yard e 4 touchdown, con un intercetto, contro i Miami Dolphins (fu la seconda volta che super\u00f2 le 400 yard in una partita); esso fu il record per un quarterback dei Patriots in una gara unica (il precedente primato apparteneva a Drew Bledsoe con 426 yard contro Minnesota nel 1994), un record per il Monday Night Football e la quinta prestazione di ogni epoca della NFL, dopo Norm Van Brocklin, Warren Moon, Boomer Esiason (in una gara terminata ai tempi supplementari) e Dan Marino; fu anche la prima prestazione da 500 yard e 4 touchdown da quella di Y. A. Tittle nel 1962. Inoltre, i due quarterback in campo quel giorno (il titolare dei Dolphins era Chad Henne) totalizzarono un record combinato di 933 yard passate. L'intercetto di Brady mise fine alla sua striscia di passaggi consecutivi a 358; divenne inoltre il 12\u00ba quarterback a completare un passaggio da 99 yard, in questo caso per Wes Welker. Brady fu nominato Giocatore offensivo della settimana della AFC.\nNella seconda giornata, contro i San Diego Chargers, Brady lanci\u00f2 nuovamente per oltre 400 yard, completando 31 passaggi su 40 per 423 yard, 3 touchdown (due diretti a Rob Gronkowski e uno ad Aaron Hernandez) e nessun intercetto. Divent\u00f2 cos\u00ec il settimo quarterback della storia a passare per pi\u00f9 di 400 yard per due settimane consecutive e il secondo Patriot dopo Matt Cassel nel 2008; il sesto quarterback a fare ci\u00f2 fu il rookie dei Carolina Panthers Cam Newton, in precedenza proprio in quella giornata. Brady fu nuovamente nominato Giocatore offensivo della settimana della AFC, facendone il primo giocatore in 28 anni a vincere tale premio nelle prime due settimane della stagione. Fu anche la prima volta che un giocatore che aveva passato per oltre 500 yard in una partita ne pass\u00f2 almeno 400 in quella successiva.\nNella settimana 4, in trasferta contro gli Oakland Raiders, Brady pareggi\u00f2 il record di Peyton Manning di 13 partite in stagione regolare con almeno due touchdown segnati e raggiunse il nono posto, superando il suo idolo d'infanzia Joe Montana, nella lista del numero di touchdown passati, con 274.\nNella settimana 15, divenne il secondo QB nella storia della lega con almeno due stagioni consecutive con 35 passaggi da touchdown (dopo Brett Favre nel 1995, 1996 e 1997) e il settimo con pi\u00f9 di una stagione da 4.500 yard passate (dopo Dan Fouts, Dan Marino, Warren Moon, Kurt Warner, Peyton Manning e Drew Brees). La settimana seguente, divenne il primo quarterback di sempre con tre stagioni da 36 o pi\u00f9 touchdown.\nNell'ultima gara di stagione regolare coi Buffalo Bills, Brady divenne il terzo quarterback della storia a lanciare per 5.000 yard in una singola stagione, terminando l'annata con il record assoluto di 5.235 e superando cos\u00ec le 5.084 yard passate da Dan Marino nel 1984.\nPlayoff 2011\nNella vittoria 45\u201310 di New England sui Denver Broncos di Tim Tebow nel Divisional round, Brady stabil\u00ec un primato personale nei playoff con 363 yard passate e pareggi\u00f2 il record NFL di Daryle Lamonica e Steve Young, lanciando 6 passaggi da touchdown (con un intercetto). Questa vittoria, la sua prima nella \"postseason\" dal gennaio 2008, diede a lui e all'allenatore dei Patriots Bill Belichick il record solitario di vittorie combinate per un QB e un allenatore (pari a 15).\nNella finale della AFC contro i Ravens, vinta per 23-20, Brady pass\u00f2 per 236 yard con un touchdown su corsa e due intercetti, una prestazione non eccezionale che per\u00f2 fu sufficiente a conquistare la qualificazione per il quinto Super Bowl della carriera. Nel finale di partita Baltimore sbagli\u00f2 il field gol del potenziale pareggio che avrebbe portato l'incontro ai supplementari.\nIl 5 febbraio 2012 si svolse il Super Bowl XLVI contro i New York Giants di Eli Manning, nella rivincita della partita di quattro anni prima. Brady inizi\u00f2 la gara in maniera difficile lanciando volontariamente il pallone a terra dalla propria end zone e causando una safety. Si rifece nell'ultima parte del secondo quarto, in cui guid\u00f2 un drive da 96 yard (record del Super Bowl pareggiato) in cui pass\u00f2 il touchdown del vantaggio per 10-9. Malgrado il superamento del record di Montana per i passaggi completi consecutivi nel Super Bowl (16) e il record per il maggior numero di yard in carriera lanciate durante il Super Bowl (superando Kurt Warner) non riusc\u00ec a vincere il quarto titolo in carriera, venendo sconfitto 21-17.\nA fine stagione, Brady fu votato al 4\u00ba posto nella NFL Top 100, l'annuale classifica dei migliori cento giocatori della stagione.\nStagione 2012.\nCon 236 yard passate nel primo turno contro i Titans, super\u00f2 le 40.000 in carriera. Nella settimana 4 i Patriots tornarono alla vittoria dopo due sconfitte segnando 52 punti ai Buffalo Bills: dopo un inizio a rilento, Brady prese in mano le redini della squadra passando 340 yard e 3 touchdown su passaggio e un altro segnato su corsa. Per questa prestazione vinse per l'undicesima volta in carriera il premio di miglior quarterback della settimana.\nNella settimana 8 New England vinse nettamente contro i St. Louis Rams nella cornice speciale dello Wembley Stadium a Londra: Brady pass\u00f2 per 4 touchdown e 304 yard, vincendo per la seconda volta in stagione il premio di miglior quarterback della settimana.\nNella settimana 11, nella vittoria contro i Colts per 59-21, venne eguagliato il record di franchigia per punti segnati, con Brady che pass\u00f2 per 331 yard d 3 touchdown. A fine anno fu convocato per l'ottavo Pro Bowl in carriera, con New England che si assicur\u00f2 il secondo record della AFC e la possibilit\u00e0 di saltare il primo turno di playoff. La sua stagione regolare si concluse al quarto posto nella lega sia in yard passate (4.827) che in passaggi da touchdown (34), con soli 8 intercetti, il secondo miglior risultato tra tutti i quarterback titolari.\nCon la vittoria nel Divisional round contro i Texans, Brady divenne il quarterback pi\u00f9 vincente della storia dei playoff, superando Montana con la sua diciassettesima partita vinta; concluse la sfida con 344 yard passate e 3 touchdown. Nella finale della AFC non riusc\u00ec a diventare il primo quarterback della storia a portare la propria squadra a disputare 6 Super Bowl: i Patriots furono infatti sconfitti dai Ravens, in quella che fu la prima partita nella carriera di Brady in cui perse una partita dopo essere stati in vantaggio all'intervallo, una striscia interrottasi al numero di 67 vittorie consecutive.\nCome l'anno precedente, fu posizionato al numero 4 nella classifica dei migliori cento giocatori della stagione.\nStagione 2013.\nIl 25 febbraio 2013 Brady firm\u00f2 coi Patriots un prolungamento contrattuale triennale. La cifra complessiva dell'accordo fu di \"soli\" 27 milioni di dollari, circa la met\u00e0 del suo valore di mercato, in modo da liberare spazio nel tetto salariale della squadra per contribuire a mantenerla competitiva.\nSenza pi\u00f9 Wes Welker, passato ai Denver Broncos, e con un reparto di ricevitori non all'altezza delle annate precedenti, New England ebbe vita dura a battere i Buffalo Bills nella gara di debutto della stagione. Nel secondo turno Brady pass\u00f2 un touchdown per la cinquantesima partita consecutiva, unico giocatore della storia insieme a Drew Brees a riuscirvi.\nNella settimana 5, arriv\u00f2 la prima sconfitta stagionale contro i Bengals e si interruppe a 52 la striscia di gare consecutive con almeno un touchdown passato, la seconda pi\u00f9 lunga di tutti i tempi. L'ultima volta che il quarterback non aveva passato alcun touchdown era stato il 20 settembre 2009 contro i Jets.\nNella settimana 9, Brady pass\u00f2 un nuovo massimo stagionale di 432 yard (con 4 touchdown) nella vittoria sugli Steelers, con i 55 punti segnati dai Patriots furono il massimo mai subito dalla franchigia della Pennsylvania. Nella settimana 12 vi fu il quattordicesimo scontro della storia con Peyton Manning: tartassata dai fumble e da errori individuali, New England chiuse il primo tempo in svantaggio per 24-0 contro Denver. La squadra usc\u00ec per\u00f2 trasformata nel secondo tempo e Brady guid\u00f2 una furiosa rimonta, prima pareggiando il punteggio e poi vincendo ai supplementari una delle partite pi\u00f9 spettacolari della stagione. La sua gara termin\u00f2 con 344 yard passate e tre touchdown, portandosi sul record di 10-4 nelle sfide contro il rivale e venendo premiato come giocatore offensivo della AFC della settimana.\nNella settimana 16 i Patriots si assicurarono l'undicesimo titolo di division dell'era Belichick infliggendo una netta sconfitta per 41-7 ai Ravens in trasferta. Brady concluse quella gara con 172 yard passate e un touchdown. Il 27 dicembre fu premiato con la nona convocazione al Pro Bowl in carriera. Nell'ultima gara della stagione, New England super\u00f2 senza difficolt\u00e0 i Bills, terminando con un record di 12-4 e assicurandosi la possibilit\u00e0 di accedere direttamente al secondo turno dei playoff.\nNel divisional round, la gara contro i Colts venne impostata pesantemente sulle corse, portando facilmente alla vittoria per 43-22 e alla qualificazione alla terza finale della AFC consecutiva, un fatto senza precedenti per la franchigia. La settimana successiva Brady per la quindicesima volta nella storia si trov\u00f2 opposto a Manning, ma questa i Broncos ebbero ragione dei Patriots, chiudendo la loro stagione. Tom concluse la gara con 277 yard passate, un touchdown passato e uno segnato su corsa.\nA fine anno, il quarterback fu votato al 3\u00ba posto nella NFL Top 100 dai suoi colleghi.\nStagione 2014: quarta vittoria del Super Bowl.\nIl 2014 di Brady e dei Patriots si apr\u00ec con una sconfitta a sorpresa in casa dei Dolphins per 33-20, in cui pass\u00f2 249 yard e un touchdown al rientrante Gronkowski, giocando una gara sotto la media. In quel match, Brady divenne il sesto quarterback di tutti i tempi per yard passate in carriera con 49.398, superando l'Hall of Famer Warren Moon. La prima vittoria giunse la settimana successiva in casa dei Vikings in cui pass\u00f2 149 e un touchdown, cui fece seguito quella nel debutto casalingo contro i Raiders in cui, in una partita dal basso punteggio, concluse con 234 yard passate e un touchdown.\nNella settimana 4, Brady perse la seconda peggior gara della carriera, un 14-41 in casa dei Chiefs che pose diversi punti interrogativi sulla qualit\u00e0 dell'attacco dei Patriots quell'anno. Il quarterback e la squadra risposero per\u00f2 nel turno successivo superando l'ultima squadra rimasta imbattuta, i Bengals, con un netto 43-17 in cui pass\u00f2 292 yard e 2 touchdown, superando le 50.000 yard passate in carriera. Nel sesto turno gioc\u00f2 la sua sessantesima gara da oltre 300 yard in carriera, passandone 361 con 4 touchdown nella vittoria in casa dei Bills. La terza vittoria consecutiva giunse quattro giorni dopo in una equilibrata gara coi Jets in cui pass\u00f2 altri tre touchdown. Nella settimana 8, nella gara vinta contro i Bears, Brady disput\u00f2 una delle migliori gare a livello statistico della carriera, completando 30 passaggi su 35 per 354 yard e 5 touchdown. Quattro giorni dopo fu premiato come miglior giocatore offensivo della AFC del mese di ottobre, nel quale pass\u00f2 14 touchdown senza intercetti subiti, per un passer rating di 129,1, il migliore della lega.\nNella settimana 9 vi fu il sedicesimo scontro con Manning, in cui Brady riport\u00f2 l'undicesima vittoria in una gara che New England fece propria per 43-21. In quella che fu la sua duecentesima partita come titolare in carriera, pass\u00f2 333 yard e 4 touchdown, con un intercetto. Le sue 155 vittorie furono il massimo in carriera per un quarterback nelle prime duecento gare come partente. Dopo la settimana di pausa, i Patriots batterono altre due squadre in testa alle rispettive division (come lo era Denver), cio\u00e8 i Colts e i Lions, con Brady che port\u00f2 a sette gare consecutive la sua striscia con pi\u00f9 di un touchdown passato.\nLa serie positiva si interruppe nella settimana 13 al Lambeau Field nella prima partita della carriera di Brady opposto ad Aaron Rodgers: entrambi i quarterback giocarono bene ma alla fine a spuntarla fu Green Bay per 26-21. La vittoria torn\u00f2 sette giorni dopo in casa di San Diego, in cui pass\u00f2 il touchdown del sorpasso a met\u00e0 dell'ultimo periodo di gioco per Julian Edelman; New England giunse cos\u00ec per la dodicesima stagione consecutiva a vincere almeno dieci partite, la seconda striscia pi\u00f9 lunga della storia della NFL. Nel quindicesimo turno i Patriots si aggiudicarono il sesto titolo di division consecutivo con un secco 41-13 sui Dolphins. Sette giorni dopo, con una vittoria di misura sui Jets e la contemporanea sconfitta dei Broncos, ebbero la certezza del miglior record della AFC e il vantaggio del fattore campo per tutti i playoff. La stagione regolare di Brady si chiuse al quinto posto nella lega sia in yard passate (4.109) sia in passaggi da touchdown (33), venendo convocato per il decimo Pro Bowl in carriera.\nIl 10 gennaio 2015, nel Divisional round dei playoff, con tre touchdown passati (oltre a uno segnato su corsa), super\u00f2 Joe Montana diventando il recordman di tutti i tempi nei playoff per passaggi da touchdown (46 contro i 45 dell'ex quarterback dei 49ers): i Patriots batterono i Ravens per 35-31 malgrado l'essere stati in svantaggio di 14 punti in due diversi momenti della partita, avanzando alla finale della AFC, dove batterono con un secco 45-7 i Colts. Brady divenne cos\u00ec il primo quarterback della storia a guidare la sua squadra a sei Super Bowl, in una gara che termin\u00f2 con 226 yard passate, tre touchdown e un intercetto, battendo il primato di Peyton Manning per yard passate in carriera nei playoff.\nIl 1\u00ba febbraio 2015 Brady vinse il suo quarto titolo, grazie alla vittoria per 28-24 contro i Seattle Seahawks nel Super Bowl XLIX con 328 yard passate, 4 touchdown (superando cos\u00ec il record di Joe Montana di 11 passaggi da touchdown nell'evento, portandolo a 13) e 2 intercetti. Per la terza volta fu premiato come MVP della partita, un altro primato di Montana pareggiato.\nStagione 2015.\nL'11 maggio 2015, Brady fu sospeso senza stipendio dalla NFL per le prime quattro partite della stagione regolare 2015, squalifica inflittagli per via dello scandalo dei palloni gonfiati a una pressione non regolamentare nella finale della AFC di quattro mesi prima contro i Colts, divenuto noto come \"Deflategate\". Il 3 settembre la sanzione fu annullata dal giudice federale Richard Berman, permettendo cos\u00ec al quarterback di essere in campo nella prima gara della stagione vinta contro Pittsburgh in cui pass\u00f2 4 touchdown per la 23\u00aa volta in carriera (terzo di tutti i tempi) e stabil\u00ec un record di franchigia con 19 passaggi completati consecutivamente. Con la 161\u00aa vittoria con la maglia dei Patriots, inoltre, super\u00f2 il record NFL di Brett Favre per il maggior numero di vittoria per un quarterback con una singola franchigia. Sette giorni dopo pass\u00f2 466 yard (il secondo massimo in carriera) e 3 touchdown nella vittoria esterna sui Bills, vincendo il premio di quarterback della settimana. Nel terzo turno, vinto contro i Jaguars, pass\u00f2 il suo 400\u00ba touchdown in carriera, il quarto giocatore a riuscirvi e quello a cui sono stati necessari meno passaggi per raggiungere tale traguardo. Quattro giorni dopo fu premiato come giocatore offensivo della AFC del mese in cui pass\u00f2 9 touchdown senza subire alcun intercetto.\nDopo la settimana di pausa, Brady pass\u00f2 due touchdown e ne segn\u00f2 un terzo su corsa nella vittoria sui Cowboys, unendosi a Manning e Fran Tarkenton come unici altri giocatori ad avere portato le proprie squadre a una partenza per 4-0 per almeno quattro volte. Sette giorni dopo la squadra ebbe la sua miglior partenza dal 2007 con la vittoria sui Colts nella rivincita della finale di conference di otto mesi prima: Brady pass\u00f2 tre touchdown e sub\u00ec il primo intercetto stagionale. Nella gara del gioved\u00ec dell'ottavo turno, New England continu\u00f2 la sua striscia di vittorie a danno dei Dolphins, con Brady che pass\u00f2 356 yard e 4 touchdown, venendo premiato come giocatore offensivo della AFC della settimana.\nLa striscia di vittorie dei Patriots si ferm\u00f2 a quota dieci, a causa della sconfitta ai supplementari nel dodicesimo turno in casa dei Broncos: Brady pass\u00f2 280 yard e 3 touchdown, ma agli innumerevoli infortuni gi\u00e0 subiti dalla squadra si somm\u00f2 quello del suo ricevitore preferito, il tight end Rob Gronkowski, uscito sul finire dei tempi regolamentari. Dopo una sconfitta anche contro gli Eagles, la vittoria torn\u00f2 contro i Texans, con 226 yard passate e 2 TD e la squadra che ottenne la certezza aritmetica della qualificazione ai playoff. La stagione di Brady si chiuse guidando la NFL con 36 passaggi da touchdown e al terzo posto con 4.770 yard, venendo convocato per l'undicesimo Pro Bowl in carriera.\nNel divisional round dei playoff, pass\u00f2 302 yard e 2 touchdown per Gronkowski (pi\u00f9 un terzo segnato su corsa) nella vittoria sui Chiefs che qualific\u00f2 New England alla quinta finale di conference consecutiva. La corsa verso il Super Bowl 50 si interruppe la settimana successiva in casa dei Broncos nel 17\u00ba incontro della storia opposto a Manning: la sua gara termin\u00f2 con un touchdown, due intercetti e diversi sack subiti, terminando col secondo peggior passer rating della carriera nella \"postseason\".\nStagione 2016: sospensione e quinta vittoria del Super Bowl.\nIl 25 aprile 2016, la Corte d'Appello statunitense ristabil\u00ec le quattro giornate di sospensione che erano state comminate a Brady per l'inizio della stagione precedente; fece cos\u00ec il suo debutto stagionale il 9 ottobre contro i Cleveland Browns, completando 28 passaggi su 40 per 406 yard e 3 touchdown nella vittoria per 33\u201313 che gli valsero il premio di giocatore offensivo della AFC della settimana. Alla fine di ottobre fu premiato come giocatore offensivo della conference del mese. L'unica sconfitta della sua stagione giunse contro i Seahawks nella rivincita del Super Bowl XLIX nel decimo turno, in una gara in cui la leadership dell'incontro cambi\u00f2 sette volte.\nNell'undicesimo turno, Brady disput\u00f2 la prima gara in carriera in casa della squadra per cui tifava da bambino, i San Francisco 49ers del proprio idolo Joe Montana: complet\u00f2 24 passaggi su 40 per 280 yard e 4 touchdown nella vittoria per 30-17, venendo premiato ancora come giocatore offensivo della AFC della settimana. Con quei quattro touchdown Brady super\u00f2 il record di 444 detenuto da Brett Favre per il maggior numero nella stagione regolare con una sola squadra. Il 4 dicembre 2016, battendo i Los Angeles Rams, divenne il quarterback pi\u00f9 vincente della storia, superando le 200 vittorie in carriera di Peyton Manning tra stagione regolare e playoff. A fine stagione fu convocato per il dodicesimo Pro Bowl in carriera dopo avere terminato con 28 touchdown e 2 soli intercetti, il miglior rapporto della storia che batt\u00e9 quello di 27-2 stabilito da Nick Foles nel 2013. I Patriots ebbero un record parziale di 11-1 con Brady come titolare nel 2016 e conclusero col miglior record della lega, 14-2.\nNel primo turno di playoff, batterono per 34-16 gli Houston Texans: contro una delle migliori difese della lega, Brady complet\u00f2 18 passaggi su 38 per 267 yard, con 2 touchdown e 2 intercetti subiti. Nella finale della AFC, New England vinse 36-17 contro i Pittsburgh Steelers, diventando la prima squadra di sempre a raggiungere il Super Bowl per la nona volta: Brady complet\u00f2 32 passaggi su 42 per 384 yard e 3 touchdown. Il 5 febbraio 2017, nel Super Bowl LI, dopo essersi trovati in svantaggio per 28-3 a meno di nove minuti dalla fine del terzo quarto, i Patriots riuscirono nell'impresa di rimontare gli Atlanta Falcons fino al 28-28, con un parziale di 19-0 nel quarto periodo: nel primo Super Bowl di sempre terminato ai tempi supplementari, New England si impose per 34-28. Brady chiuse l'incontro con 43 passaggi completati su 62 per 466 yard (secondo miglior risultato di tutti i tempi nei playoff dopo le 489 di Bernie Kosar nel 1987), 2 touchdown e un intercetto subito, diventando cos\u00ec il primo quarterback di sempre a vincere cinque Super Bowl in carriera e, con la nomina a MVP dell'incontro, il primo giocatore a ottenere questo riconoscimento per quattro volte. Le yard su passaggio, i passaggi tentati e quelli completati da Brady in questa edizione furono tutti nuovi record per un singolo Super Bowl.\nStagione 2017: terza volta MVP e terza sconfitta nel Super Bowl.\nDopo una prova opaca nella sconfitta del primo turno contro Kansas City, Brady si rifece la passando 447 yard e 3 touchdown nella vittoria su New Orleans e venendo premiato come giocatore offensivo della settimana della AFC. Sette giorni dopo pass\u00f2 5 touchdown, incluso quello decisivo per Brandin Cooks a 23 secondi dal termine, nella vittoria contro i Texans. Per il secondo turno consecutivo fu premiato come giocatore offensivo della settimana e per la 17\u00aa volta in carriera come quarterback della settimana.\nNella sesta giornata contro i Jets, Brady divent\u00f2 il quarterback pi\u00f9 vincente della storia nella stagione regolare con la 187\u00aa vittoria, superando Peyton Manning e Brett Favre. Nel decimo turno fu premiato ancora come giocatore offensivo della settimana dopo avere espugnato il campo dei Broncos con 266 yard passate e 3 touchdown. Alla fine di novembre fu premiato come giocatore offensivo della AFC del mese, in cui pass\u00f2 almeno tre touchdown in ogni partita, coi Patriots che vinsero tutte e tre le gare disputate. A fine stagione fu convocato per il suo tredicesimo Pro Bowl e inserito nel First-team All-Pro dopo avere guidato la NFL con 4.577 yard passate ed essersi classificato terzo con 32 passaggi da touchdown, a fronte di 8 intercetti. I Patriots terminarono con un record di 13-3 al primo posto nel tabellone della AFC.\nNel divisional round dei playoff Brady pass\u00f2 337 yard e 3 touchdown nella vittoria sui Titans per 35-14, avanzando alla settima finale di conference consecutiva, poi vinta contro i Jaguars per 24-20, garantendosi la qualificazione per il Super Bowl LII contro i Philadelphia Eagles. Il giorno prima della finalissima fu premiato per la terza volta in carriera come MVP della NFL diventando, all'et\u00e0 di quarant'anni, il vincitore pi\u00f9 anziano di sempre. Al suo ottavo Super Bowl, favorito dai pronostici complice anche l'assenza di Carson Wentz, sostituito da Nick Foles, disput\u00f2 una partita di alto profilo, passando 505 yard (record NFL in una gara di playoff) e 3 touchdown senza subire intercetti. Tuttavia, a 2 minuti dalla fine, col risultato di 38-33 in favore degli Eagles, Brady perse un fumble, consentendo agli avversari di mettere a segno un field goal e portarsi sul 41-33 e assicurarsi cos\u00ec la vittoria. Sub\u00ec cos\u00ec la sua terza sconfitta in un Super Bowl, dopo le prime due ad opera dei New York Giants.\nStagione 2018: sesta vittoria del Super Bowl.\nNel quinto turno Brady lanci\u00f2 il suo 500\u00ba touchdown in carriera, il terzo quarterback nella storia della NFL a riuscirvi dopo Brett Favre e Peyton Manning, e il primo a farlo con una sola squadra. Con quello stesso passaggio lanci\u00f2 un touchdown al 71\u00ba ricevitore diverso, superando il primato precedentemente detenuto da Vinny Testaverde. Nella sesta giornata, con la vittoria sugli imbattuti Chiefs, divenne il primo quarterback nella storia a vincere 200 partite nella stagione regolare. Nella settimana 14 super\u00f2 Manning per il maggior numero di passaggi da touchdown nella storia della NFL tra stagione regolare e playoff (581).\nNel quindicesimo turno Brady divenne il quarto quarterback di sempre a raggiungere le 70.000 yard passate in carriera, dopo Manning, Favre e Brees. A fine stagione fu convocato per il suo 14\u00ba Pro Bowl dopo aver chiuso con 29 touchdown e 11 intercetti, mentre New England, con 11 vittorie e 5 sconfitte, allung\u00f2 ulteriormente la propria striscia record vincendo la AFC East per il decimo anno consecutivo.\nNei playoff i Patriots batterono i Chargers nel Divisional round e i Chiefs nella finale della AFC, permettendo a Brady di qualificarsi per il nono Super Bowl in carriera, dove incontr\u00f2 i Los Angeles Rams. La partita fu povera di emozioni e termin\u00f2 con il risultato pi\u00f9 basso nella storia dell'evento, 13-3 in favore di New England, che raggiunse cos\u00ec gli Steelers diventando la squadra con pi\u00f9 Super Bowl vinti della storia della NFL. Brady invece vinse il suo sesto anello, diventando il giocatore col maggior numero di titoli vinti di sempre.\nStagione 2019.\nIl 4 agosto 2019, Brady firm\u00f2 un rinnovo contrattuale biennale del valore di 70 milioni di dollari per le stagioni 2020 e 2021. I termini del contratto permettevano al giocatore di diventare free agent al termine della stagione 2019.\nBrady inizi\u00f2 la sua ventesima stagione passando 3 touchdown nella vittoria per 33\u20133 sui Pittsburgh Steelers. La settimana seguente nella vittoria per 43\u20130 sui Dolphins pass\u00f2 due touchdown e ne segn\u00f2 uno su corsa. Nella vittoria per 33\u20137 sui Washington Redskins nella settimana 5 super\u00f2 Brett Favre al terzo posto nella lista delle yard passate di tutti i tempi. La settimana successiva super\u00f2 anche Peyton Manning. Tuttavia, Brady fatic\u00f2 nel prosieguo della stagione e i Patriots persero tre delle successive cinque gare, dopo avere vinto tutte le prime otto. Il passer rating in carriera del quarterback scese dal quarto al sesto posto di tutti i tempi in quel periodo. Nell'ultimo turno super\u00f2 Manning al secondo posto di sempre con il 540\u00ba passaggio da touchdown in carriera ma la sconfitta contro i Dolphins cost\u00f2 a New England la possibilit\u00e0 di qualificarsi direttamente al secondo turno di playoff.\nPer la prima volta dal 2008, l'anno in cui si ruppe il legamento crociato anteriore, Brady non fu convocato per il Pro Bowl. Tuttavia, \"The Sporting News\" lo nomin\u00f2 giocatore NFL del decennio. Nel primo turno di playoff i campioni in carica furono subito eliminati dai Tennessee Titans.\nIl 17 marzo 2020 Brady annunci\u00f2 tramite il suo account su Twitter che non avrebbe fatto ritorno ai Patriots.\nTampa Bay Buccaneers.\nStagione 2020: settima vittoria del Super Bowl.\nLo stesso giorno venne ufficializzato il passaggio di Brady ai Tampa Bay Buccaneers, con i quali firm\u00f2 un contratto biennale da 50 milioni di dollari. Nella prima partita con la nuova maglia pass\u00f2 239 yard, 2 touchdown e sub\u00ec 2 intercetti, di cui uno ritornato dagli avversari in touchdown, nella sconfitta contro i Saints. La prima vittoria giunse sette giorni dopo passando 217 yard, un touchdown e un intercetto contro i Panthers. Nella settimana 4 port\u00f2 a rimontare uno svantaggio di 17 punti contro i Chargers passando 5 touchdown e un intercetto nel 38-31 finale che gli valsero il premio di giocatore offensivo della NFC della settimana e di quarterback della settimana. Alla fine di ottobre fu premiato come giocatore offensivo del mese della NFC in cui lanci\u00f2 12 touchdown e i Buccaneers ebbero un record di 3-1.\nDopo una sconfitta nella settimana 9 contro i Saints che fu la peggiore della carriera per differenziale di punti e in cui sub\u00ec tre intercetti, Brady si rifece nel turno seguente passando 341 yard, 3 touchdown e segnandone un altro su corsa. Nel 15\u00ba turno stabil\u00ec un nuovo record quando per la quarta volta port\u00f2 la sua squadra alla vittoria in rimonta dopo essere rimasto in svantaggio di almeno 17 punti alla fine del primo tempo. La sua gara contro i Falcons termin\u00f2 con 320 yard passate e 2 touchdown. La settimana successiva pass\u00f2 348 yard e 4 touchdown per un passer rating perfetto di 158,3 nel solo primo tempo, prima di essere sostituito da Blaine Gabbert nella seconda frazione della vittoria contro i Detroit Lions per 47-7. Stabil\u00ec cos\u00ec un nuovo record di franchigia per touchdown passati in una stagione e ottenne la matematica qualificazione dei Bucs ai playoff, la prima dal 2007. La sua annata si chiuse al terzo posto della lega con 4.633 yard passate e al secondo con 40 passaggi da touchdown.\nNel wild card round dei playoff contro il Washington Football Team, Brady pass\u00f2 381 yard e touchdown nella vittoria per 31-23. In quella partita divent\u00f2 il giocatore pi\u00f9 anziano della storia a lanciare un passaggio da touchdown, superando George Blanda. La settimana successiva batt\u00e9 i Saints numero 2 del tabellone della NFC con 199 yard passate e 2 touchdown (pi\u00f9 uno segnato su corsa) al Louisiana Superdome. Nella finale della NFC pass\u00f2 280 yard, 3 touchdown e sub\u00ec 3 intercetti nella vittoria per 31-26 sui Green Bay Packers numero 1 del tabellone che lo qualific\u00f2 per il suo decimo Super Bowl. I Buccaneers sconfissero in finale i Kansas City Chiefs, campioni uscenti, per 31 a 9. Brady, autore di una prestazione da 201 yard e 3 touchdown lanciati, venne premiato per la quinta volta in carriera come MVP del Super Bowl.\nStagione 2021.\nNella prima gara della stagione 2021 Brady fu premiato come quarterback della settimana dopo avere passato 379 yard, 4 touchown e 2 intercetti nella vittoria sui Cowboys. La settimana successiva pass\u00f2 5 touchdown nella vittoria sui Falcons. Nel quarto turno divenne il leader di tutti i tempi per yard passate in carriera, superando il record di Drew Brees di 80.358. Nella stessa partita, nel ritorno a Foxboro contro i suoi Patriots, divenne anche il quarto quarterback a battere tutte le 32 squadre, unendosi a Brees, Brett Favre e Peyton Manning. Nella settimana 6 divenne il primo giocatore a passare 600 touchdown in carriera. Nella settimana 14 divenne il leader di tutti i tempi per passaggi completati in carriera, superando i 7.142 di Drew Brees. A fine stagione fu convocato per il suo 15\u00ba Pro Bowl, un record assoluto, e inserito nel Second-team All-Pro dopo avere guidato la lega in yard passate (5.316) e passaggi da touchdown (43). \nNei playoff i campioni in carica batterono gli Eagles nel primo turno, prima di venire eliminati dai Rams nel divisional round. Il 1\u00ba febbraio 2022 Brady annunci\u00f2 il proprio ritiro dopo 22 stagioni da professionista.\nVita privata.\nTra il 2004 e il 2006, Brady ha avuto una relazione con Bridget Moynahan. L'attrice e modella ha dato alla luce il loro figlio, John Edward Thomas Moynahan, nell'agosto del 2007.\nAlla fine del 2006 Brady si fidanza con la supermodella Gisele B\u00fcndchen. La coppia si \u00e8 sposata il 26 febbraio 2009 a Santa Monica, in California. Hanno avuto due figli: Benjamin Rein (2009) e Vivian Lake (2012).\nStatistiche.\nPlayoff.\n\u2021 Totale in carriera inclusi i playoff 2020.\n Record NFL nei playoff\nSuper Bowl.\n Record NFL nel Super Bowl"}
{"id": "273808", "revid": "110157", "url": "https://it.wikipedia.org/wiki?curid=273808", "title": "Frediano", "text": "Origine e diffusione.\nNome di scarsa diffusione, attestato principalmente in Toscana, il cui uso \u00e8 dovuto al culto di san Frediano, un vescovo ed eremita di origini irlandesi patrono della citt\u00e0 di Lucca.\nL'etimologia del nome \u00e8 incerta; in molti casi viene ricondotto, senza documentazione a sostegno, al termine germanico \"frid\" (o \"frithu\", \"pace\", da cui anche Frida, Fridolino e Federico), latinizzato con il suffisso \"-ianus\", che indica attinenza; il significato complessivo potrebbe quindi essere interpretato come \"amante della pace\", \"sostenitore della pace\". Altre fonti, invece, lo ricollegano al nome latino \"Frigidianus\", a sua volta basato su \"frigidus\" (\"freddo\").\nOnomastico.\nL'onomastico ricorre il 18 marzo (data della morte) o il 18 novembre (data della traslazione delle reliquie) in memoria di san Frediano, vescovo di Lucca."}
{"id": "273811", "revid": "122329431", "url": "https://it.wikipedia.org/wiki?curid=273811", "title": "Ombretta", "text": "Origine e diffusione.\nDi significato molto chiaro, \u00e8 un vezzeggiativo del termine italiano \"ombra\".\n\u00c8 un nome di recente introduzione, usato da Antonio Fogazzaro nel suo romanzo \"Piccolo mondo antico\" per la bambina protagonista, cos\u00ec soprannominata dallo zio che le canta spesso l'arietta \"Ombretta sdegnosa del Missipip\u00ec\", tratta da \"La pietra del paragone\" di Gioachino Rossini.\nOnomastico.\nL'onomastico pu\u00f2 essere festeggiato il 1\u00ba novembre, giorno di Tutti i Santi, trattandosi di un nome adespota."}
{"id": "273812", "revid": "122326433", "url": "https://it.wikipedia.org/wiki?curid=273812", "title": "Tom Jennings (informatico)", "text": "Biografia.\nFiglio di un tecnico elettronico autodidatta, costru\u00ec la sua prima macchina elettronica a soli dodici anni.\nNel 1983, quando aveva 28 anni, lavorava per una piccola software house di Boston. Alla fine di quest'anno si trasfer\u00ec a San Francisco per un periodo di vacanza ed a dicembre fond\u00f2 la \"Fido BBS N.1\".\nNel giugno 1984 colleg\u00f2 Fido BBS N.1 con \"Fido2\", una BBS di Baltimora creata da John Madill, dando vita a FidoNet, la prima rete di BBS.\nSiccome i programmi necessari al funzionamento di FidoNet si auto-propagano gratuitamente da un nodo all'altro, il progetto vide una rapida espansione: i nodi erano 160 all'inizio del 1985.\nIdeali.\nTom Jennings ha detto alla scrittrice Helena Velena di essere \"punk, anarchico, libertario, omosessuale, hacker ed a favore del pirataggio di qualunque tipo di software commerciale\".\nIl giorno che Howard Rheingold, studioso dell'impatto sociale e delle nuove tecnologie, lo incontr\u00f2 per la prima volta, \"aveva i capelli viola e vari pezzi di metallo agganciati al giubbotto di pelle, alle orecchie e al naso. Va in skateboard, \u00e8 attivista del movimento gay, \u00e8 anarchico e aborrisce l'idea di reprimere qualsiasi forma di libera espressione delle idee\".\nDal 2001 vive col suo compagno a Los Angeles.\nAttualmente si occupa di retrocomputing."}
{"id": "273813", "revid": "125280000", "url": "https://it.wikipedia.org/wiki?curid=273813", "title": "Daffy Duck", "text": "Daffy Duck \u00e8 un personaggio immaginario dei cartoni animati e dei fumetti della Warner Bros. Esord\u00ec nel cortometraggio \"Caccia alle anatre\" (\"Porky's Duck Hunt\") del 1937 insieme a Porky Pig per poi comparire quasi sempre perlopi\u00f9 nella parte di antagonista in cortometraggi anche con altri personaggi come Taddeo, Bugs Bunny e Speedy Gonzales. Esord\u00ec nei fumetti nel 1941 nel primo numero della serie \"Looney Tunes and Merrie Melodies Comics\" edita negli USA dalla Dell Publishing.\nDaffy \u00e8 stato uno dei primi dei nuovi personaggi \"svitati\" emersi alla fine degli anni '30 per sostituire i tradizionali personaggi che erano pi\u00f9 popolari all'inizio del decennio, come Topolino e Braccio di Ferro.\nDaffy \u00e8 comparso in 130 cortometraggi nell'et\u00e0 dell'oro, rendendolo il terzo personaggio pi\u00f9 frequente nei cartoni \"Looney Tunes\" e \"Merrie Melodies\", dietro le 167 apparizioni di Bugs Bunny e le 153 apparizioni di Porky Pig. Praticamente ogni regista di cartoni animati della Warner Bros. ha dato il proprio tocco alla personalit\u00e0 di Daffy Duck. Registi come Bob Clampett, Robert McKimson e Chuck Jones sono esempi notevoli del personaggio.\nDaffy \u00e8 il numero 14 sull'elenco dei primi 50 pi\u00f9 grandi personaggi dei cartoni animati di \"TV Guide\".\nCaratterizzazione del personaggio.\nIl nome \"Daffy\" deriva da una malattia mentale (\"daffy\" in inglese significa pazzo), caratteristica che verr\u00e0 esaltata nelle sue apparizioni come una sorta di sdoppiamento della personalit\u00e0: se in un primo momento \u00e8 \"maniacalmente folle\", nel secondo \u00e8 \"spregevolmente depresso\".\nViene raffigurato come una anatra nera con una striscia bianca sul collo e il becco e le zampe arancioni. \nDaffy \u00e8 etichettato pi\u00f9 accuratamente come un occasionale antieroe e un occasionale cattivo in cui pu\u00f2 essere ritratto come uno spaccone egoista, meschino e che ruba l'attenzione, o come un avido truffatore che brama fama e ricchezza e che non si preoccupa davvero dell'onest\u00e0. All'inizio era uno svitato pazzo ed eccentrico. La sua vittima designata \u00e8 il credulone Porky Pig, che inganna vendendogli molte cose inutili, spesso con l'obiettivo di creargli problemi in modo da potergli vendere un \"rimedio\" pi\u00f9 costoso e non pi\u00f9 utile.\nMentre molti dei tratti antagonistici di Daffy sono stati per lo pi\u00f9 comici a causa della sua incompetenza generale e della tendenza a farsi punire, di solito o per essere troppo avido o per aver cercato troppo duramente di sfidare rivali come Bugs (nonostante il fatto che la sua rivalit\u00e0 con Bugs sia nota per essere amichevole), alcuni dei cartoni in cui \u00e8 stato accoppiato con Speedy Gonzales lo hanno trasformato in un cattivo pi\u00f9 serio, schietto e crudele, anche per il suo standard; un valido esempio \u00e8 in \"Un'oasi inespugnabile\", dove la natura meschina di Daffy \u00e8 portata all'estremo e nega apertamente a un gruppo di topi l'accesso all'acqua disperatamente necessaria per pura malizia. In una nota simile, ha anche frustato e rimproverato i poveri topi, quindi dichiar\u00f2 guerra a tutti i poveri in \"Assalto e pepato\" perch\u00e9 i topi \"morivano di fame nella sua propriet\u00e0\", anche se erano semplicemente disperati per mangiare e desideravano provare alcuni del suoi cibi nostrani. \nVa comunque ricordato che, mentre Daffy pu\u00f2 essere un antieroe o un cattivo a volte, ha compiuto molti atti eroici che hanno dimostrato che di solito ha un lato buono. In \"Duck Dodgers\", ad esempio, \u00e8 sempre l'eroe (un eroe idiota, ma non certo un antieroe). Inoltre, in generale, anche se di solito non \u00e8 un eroe o un cattivo completamente definito, esattamente quanto sia buono o cattivo varia ampiamente a seconda della natura del cartone animato o del film in cui \u00e8 apparso.\nIn un episodio del 1950 diretto da Chuck Jones, \"La maschera scarlatta\", quando Daffy legge il copione da lui scritto si legge il suo nome completo \u00abDaffy Dumas Duck\u00bb, mentre nei \"Baby Looney Tunes\", nell'episodio \"Non si fa la spia\", la Nonna lo chiama Daffy Horatio Tiberius Duck, dopo averlo avvisato di non prendere le forbici della cucina (perch\u00e9 avrebbe fatto del male agli altri o a se stesso). Nella serie \"The Looney Tunes Show\", invece, si afferma che il suo secondo nome \u00e8 Sheldon. Da notare che il nome Daffy \u00e8 in realt\u00e0 un aggettivo che sta a significare \u00abpazzo/folle\u00bb (questo perch\u00e9 nei suoi primi cartoni era molto burlone e iperattivo), e Duck significa \u00abanatra\u00bb, quindi la giusta traduzione del suo nome originale in italiano sarebbe \u00abAnatra pazza\u00bb.\nIn qualche episodio gli viene affiancata una fidanzata, Melissa Duck.\nStoria e apparizioni.\nTex Avery e Bob Clampett crearono la versione originale del personaggio nel 1937. Daffy in acqua, saltellava e urlava: \"\"Woo-hoo! Woo-hoo! Woo-hoo! Woo-hoo! Woo-hoo!\". L'animatore Bob Clampett utilizz\u00f2 presto il personaggio in una serie di cartoni animati negli anni trenta e quaranta; nei primi corti era selvaggio e demenziale e rimbalzava intorno allo schermo gridando \"Hoo-hoo! Hoo-hoo!\"\". Nella sua autobiografia, Mel Blanc ha dichiarato che il comportamento demenziale \u00e8 stato ispirato da una battuta di Hugh Herbert, che \u00e8 stata portata all'estremo per Daffy. Clampett ha ridisegnato fisicamente il personaggio, rendendolo pi\u00f9 alto e arrotondando i piedi. Egli era stato spesso associato con Porky Pig gi\u00e0 dalla sua prima apparizione in \"Caccia alle anatre\". Nel 1943 \u00e8 apparso nel cortometraggio di guerra \"Daffy - The Commando\". Il personaggio \u00e8 apparso in oltre 130 cortometraggi di Looney Tunes e Merrie Melodies.\nNel cortometraggio del 1953 \"L'eroe del XXIV secolo e mezzo\", diretto da Chuck Jones, il papero appare nei panni di Duck Dodgers (in passato noto in italiano anche come Daffy Rogers o Daffy Dodgers), una parodia di \"Capitan Rogers nel XXV secolo\". Negli anni ottanta il personaggio viene ripreso in uno spin-off: \"Duck Dodgers e il ritorno del XXIV secolo e mezzo\", assieme al suo assistente Porky Pig, cadetto spaziale ingenuo e combinaguai. Nel 2003 il personaggio ottiene una sua serie vera e propria, \"Duck Dodgers\".\n\u00c8 stato protagonista di vari lungometraggi di Looney Tunes, inclusi \"Daffy Duck e l'isola fantastica\" (1983), \"Daffy Duck's Quackbusters - Agenzia acchiappafantasmi\" (1988), e \"Canto di Natale - Il film natalizio dei Looney Tunes\" (2006). Fa anche un'apparizione nel mediometraggio contro la droga del 1990 \"I nostri eroi alla riscossa\".\nNella serie \"I favolosi Tiny\", nella \"Acme Looneyversity\" \u00e8 il miglior mentore e idolo di Duca Duck (che ha come amico-nemico Buster Bunny). La serie \"Loonatics Unleashed\" del 2005 presenta un altro discendente di Daffy, Danger Duck, che conserva comunque molte delle caratteristiche di Daffy. Una versione bambina di Daffy appare in \"Baby Looney Tunes\". Fa la sua attuale ultima apparizione cinematografica nel corto \"Daffy's Rhapsody\", in cui \u00e8 visto per la prima volta con una grafica 3D.\nCompare nei tre film a tecnica mista dei Looney Tunes, venendo doppiato da Dee Bradley Baker in \"Space Jam\" (1996), da Joe Alaskey in ' (2003); e da Eric Bauza in ' (2021). In tutte e tre le versioni italiane \u00e8 stato doppiato da Marco Mete.\nNel 2011 Daffy torna su Cartoon Network in \"The Looney Tunes Show\", doppiato da Jeff Bergman. La sua caratterizzazione qui sembra incorporare alcuni elementi dei disegni di Chuck Jones, dandogli un aspetto allegro anche se con una stupida personalit\u00e0. Nello show, si \u00e8 trasferito in citt\u00e0 ed abita con Bugs. A differenza di Bugs e dei loro vicini, Daffy non ha modo di guadagnare denaro e per questo vive e mangia a casa di Bugs. Ha provato in numerose occasioni per arricchirsi rapidamente, ma non ha mai raggiunto il suo intento. Daffy possiede un carro allegorico di cartapesta, che \u00e8 il suo principale mezzo di trasporto. \u00c8 stato distrutto da un incidente autolavaggio, ma \u00e8 stato riparato poco dopo. Il suo artista preferito \u00e8 il cantante Elton John. Anche se l'avidit\u00e0 e la gelosia nei confronti di Bugs permangono, sembra essere meno antagonista in questa versione, e in un episodio, Bugs dice che Daffy, nonostante i suoi difetti, \u00e8 il suo migliore amico. Nel film basato sulla serie, \"\", \u00e8 un tassista che non ama la sua vita monotona, e dopo essere arrivato a Central Park accompagnando Bugs e Lola decide di stabilirvisi.\nIn seguito, nel 2019, riappare nella serie \"New Looney Tunes\", doppiato nuovamente da Dee Bradley Baker. In questa nuova serie Daffy torna ad essere come era rappresentato nei primi cartoni dedicati a lui: svitato ma intelligente, furbo e dispettoso. Ha un rapporto amico-nemico con Porky Pig poich\u00e9 mentre in altri episodi torna ad essere la sua vittima preferita come nei cartoni originali in altri lavorano insieme come una squadra, oltre a lui ha come nemico Taddeo.\nNel 2020 \u00e8 uno dei protagonisti della serie \"Looney Tunes Cartoons\", doppiato da Eric Bauza (voce anche di Bugs Bunny, Titti, Pep\u00e9 Le Pew, e Marvin il Marziano).\nDuck Dodgers.\nDuck Dodgers (in passato noto in italiano anche come \"Daffy Rogers\" o \"Daffy Dodgers\") \u00e8 l'alter ego fantascientifico di Daffy Duck. \u00c8 uno sfacciato ed egocentrico eroe spaziale in abito verde (azzurro nella serie animata omonima) coinvolto in varie avventure di metafinzione, parodia di opere di fantascienza come \"Buck Rogers\".\n\u00c8 apparso per la prima volta come protagonista nel cortometraggio \"Duck Dodgers nel XXIV secolo e mezzo\" (1953), diretto da Chuck Jones, dove viene incaricato dal dottor Intelligenio di cercare il raro elemento Illudium Phosdex, \"la molecola della crema da barba\", sul Pianeta X, dove si scontrer\u00e0 con Marvin il marziano. Il corto fu seguito da \"Duck Dodgers e il ritorno del XXIV secolo e mezzo\" (1980) e \"Duck Dodgers in L'attacco dei droni\" (2004). Oltre a diventare successivamente il protagonista di una serie televisiva omonima (2003-2005), il personaggio \u00e8 anche comparso nel corto 3D \"Marvin the Martian in the Third Dimension\" (1996) proiettato in alcuni parchi di divertimento; nel segmento \"Duck Dodgers Jr.\" della serie animata \"I favolosi Tiny\"; nella puntata \"La notte di Halloween\" di \"Baby Looney Tunes\" in versione bambina; nel film a tecnica mista ' (2003); e nei videogiochi ' (1993), \"Duck Dodgers Starring Daffy Duck\" (2000) e \"\" (2007).\nNella serie animata a lui dedicata, \"Duck Dodgers\" (divisa in 3 stagioni per un totale di 39 episodi), egli \u00e8 un guerriero spaziale rimasto precedentemente ibernato per secoli e rianimato 351 anni dopo dal Dottor Inteligenio. Scambiato per un eroe del ventunesimo secolo, gli vengono concessi un'astronave ed un subordinato, il Giovane cadetto dello spazio (Porky Pig), e avr\u00e0 il compito di combattere a nome del protettorato intergalattico contro gli alieni ostili, in particolar modo quelli provenienti dal pianeta Marte, ed occasionalmente fare consegne. Al pari del suo alter ego originale Daffy Duck, Dodgers \u00e8 egocentrico, vanitoso, superficiale, egoista, e vile; tuttavia, si dimostra in certe circostanze anche coraggioso, altruista, astuto e imprevedibile, con enorme sorpresa dei suoi alleati e nemici. Al contrario del suo alter ego, Dodgers possiede una sorprendente dose di fortuna che lo porta a salvarsi in situazioni all'apparenza disperate (e solitamente provocate proprio da un suo pasticcio) e ad avere la meglio sui suoi avversari; \u00e8 inoltre molto abile nell'utilizzo di armi laser, tra cui nunchaku. In alcuni episodi \u00e8 considerato uno dei pi\u00f9 valorosi e abili capitani del protettorato intergalattico oltre che un acerrimo nemico del pianeta Marte, in altri invece la sua considerazione equivale a quella di una macchietta (cosa che lo far\u00e0 spesso infuriare e lo porter\u00e0 a reagire di conseguenza, spesso con esiti disastrosi). In pi\u00f9 circostanze riesce a salvare numerosi pianeti dalla distruzione, sia per abilit\u00e0 che per fortuna. Nel decimo episodio si scopre che in passato era in realt\u00e0 il fornitore d'acqua per una squadra di football; tuttavia, il comandante marziano X-2, arrivato in quell'epoca per distruggerlo, perder\u00e0 di vista il suo obbiettivo e finir\u00e0 per aiutarlo attraverso una macchina del controllo mentale, portandolo a diventare l'eroe della finale del campionato e di conseguenza ad acquisire la fiducia necessaria per diventare il Dodgers del futuro.\nNel 2003 Duck Dodgers e Marvin il Marziano furono rappresentati in due emblemi distinti del 1\u00ba Space Launch Squadron per le missioni Mars Exploration Rover di quell'anno.\nGreen Loontern, una versione Lanterna verde del personaggio apparsa nel nono episodio della serie animata, riappare nel videogioco \"LEGO Batman 3 - Gotham e oltre\" (2014)."}
{"id": "273816", "revid": "120751807", "url": "https://it.wikipedia.org/wiki?curid=273816", "title": "Celeste (nome)", "text": "Origine e diffusione.\nRisale al tardo nome latino \"Caelestis\", basato sul termine \"caelestis\" (\"celeste\", \"celestiale\", \"paradisiaco\", da \"caelum\", \"cielo\", da cui anche Celestino). Pu\u00f2 fare anche riferimento al colore celeste.\nIl nome si \u00e8 diffuso anche in ambiente cristiano, dove viene usato anche in riferimento alla Madonna, invocata come Regina o Madre Celeste.\nOnomastico.\nL'onomastico pu\u00f2 essere festeggiato il 14 ottobre in ricordo di san Celeste, vescovo di Metz, o l'11 settembre, in ricordo della beata Maria Celeste Crostarosa, fondatrice dell'Ordine del Santissimo Redentore."}
{"id": "273818", "revid": "6923", "url": "https://it.wikipedia.org/wiki?curid=273818", "title": "Opel Agila", "text": "L'Opel Agila \u00e8 un'automobile di fascia bassa prodotta in due serie dal 2000 al 2014 dalla casa automobilistica tedesca Opel.\nGenesi ed evoluzione.\nQuando alla fine degli anni novanta si stava gi\u00e0 lavorando alla terza serie dell'Opel Corsa e la si voleva rendere pi\u00f9 grande ed abitabile, ci si rese conto che la vettura si stava decisamente staccando dal segmento delle vetture di fascia puramente bassa, e che si stava creando un vuoto alla base della gamma Opel che altre Case avevano gi\u00e0 provveduto a riempire per tempo. Perci\u00f2, quando si pens\u00f2 di riempire questo vuoto con una vettura che stesse sotto la Corsa stessa, ci si rese conto che in realt\u00e0 tale vettura esisteva gi\u00e0, ma non era marchiata Opel, bens\u00ec Suzuki: la Casa giapponese, infatti, da tempo gravitava gi\u00e0 nell'orbita della General Motors di cui la Opel a sua volta faceva parte per intero. La vettura giapponese che ispir\u00f2 i vertici Opel fu la Suzuki Wagon R+, una vetturetta dalla particolare carrozzeria di tipo mini-MPV, che aveva come carta vincente quella di vantare uno spazio interno praticamente senza concorrenti (se si escludevano altre vetture orientali come la Hyundai Atos).\nSi decise quindi che la nuova piccola Opel avrebbe utilizzato la scocca della piccola Suzuki e, per contenere ulteriormente i costi, si scelse di far costruire la vettura, insieme alla \"cugina\" giapponese, negli stabilimenti Opel di Gliwice, in Polonia.\nAgila A (2000-2007).\nLa nuova vettura \u00e8 stata lanciata a met\u00e0 del 2000 con il nome di \"Agila\" e fin dal suo debutto stup\u00ec i potenziali clienti per le sue notevoli doti di abitabilit\u00e0 in rapporto ad un corpo vettura assai compatto (poco pi\u00f9 di 3.5 m di lunghezza). Queste caratteristiche, unite alle sue doti di economia di esercizio e al prezzo concorrenziale sancirono il successo dell'Agila, ai danni dell'altrettanto dotata Suzuki Wagon R+, che ha avuto il solo torto di portare un marchio tradizionalmente meno considerato dal pubblico europeo.\nAl contrario di molte altre city car (come la Ford Ka, la Volkswagen Lupo, la Fiat Seicento o la Renault Twingo) che sono generalmente a 3 porte, l'Agila ne ha 5, esattamente come la sua \"sorellina\" giapponese. Ci\u00f2 costitu\u00ec un fattore determinante dal punto di vista della praticit\u00e0 e fu un altro dei motivi del successo dell'Agila, che tra l'altro \u00e8 stata commercializzata in Regno Unito con il marchio Vauxhall, come da tradizione.\nLe principali concorrenti dell'Agila erano inizialmente orientali e annoveravano la stessa Wagon R+, assieme alla Hyundai Atos ed alla Honda Jazz: in seguito sarebbero arrivate la nostrana Fiat Panda del 2003, la francese Peugeot 1007 ed un'altra orientale, la sudcoreana Kia Picanto.\nL'Agila \u00e8 stata proposta inizialmente con due motori General Motors Family 0 di prima generazione da 1 litro (3 cilindri e 12 valvole) o 1.2 litri (4 cilindri e 16 valvole) entrambi a benzina, e cos\u00ec la gamma rimase pressoch\u00e9 immutata fino al 2003, salvo l'introduzione di alcuni allestimenti e l'uscita di produzione di altri. L'Agila, come la maggior parte delle auto di pari categoria, \u00e8 a trazione anteriore ed \u00e8 equipaggiata da un cambio manuale a 5 rapporti. La frizione \u00e8 di tipo monodisco a secco e l'impianto frenante \u00e8 costituito da freni anteriori a disco (autoventilanti) e posteriori a tamburo.\nIl serbatoio pu\u00f2 contenere 42 litri (modello a benzina) o 38 (diesel), la capacit\u00e0 del bagagliaio pu\u00f2 arrivare a 1250 litri con i sedili posteriori reclinati.\nAlla fine del 2003 l'Agila \u00e8 stata sottoposta ad un lieve restyling, e per l'occasione la gamma fu allargata introducendo una versione diesel, costituita da un \"CDTI\" da 1.3 litri di origine Fiat, che sviluppava una potenza massima di 70 cv. Inoltre, le motorizzazioni a benzina da 1 litro e 1.2 litri vennero aggiornate alla seconda generazione che prevedeva il collettore di aspirazione a geometria variabile, e passarono rispettivamente da 973 a 998 cm\u00b3 e da 1199 a 1229\u00a0cm\u00b3.\nLa prima serie dell'Agila viene tolta di produzione nella primavera del 2008, per essere sostituita dalla seconda serie, denominata Agila B.\nMotorizzazioni.\nDi seguito viene mostrata una tabella relativa alle tre versioni previste per l'Agila:\nAgila B (2008-2015).\nGi\u00e0 quasi un anno prima dell'uscita di produzione dell'Agila A la Casa di R\u00fcsselsheim ha comunicato l'arrivo della seconda serie prevista per la primavera dell'anno successivo.\nCome nel caso dell'Agila A, anche l'Agila B ha una sua stretta parente giapponese: sullo stesso pianale \u00e8 stata realizzata infatti anche la Suzuki Splash, erede della \"Wagon R+\", che lascia cos\u00ec il listino dopo 15 anni di produzione in pi\u00f9 serie.\nLa nuova Agila \u00e8 molto diversa dalla precedente: \u00e8 infatti pi\u00f9 lunga di 20 cm e pi\u00f9 larga di 6, ma nel contempo \u00e8 anche pi\u00f9 bassa di ben 11\u00a0cm. Ci\u00f2 \u00e8 volto a dare un look pi\u00f9 aggressivo alla piccola Opel, che sfoggia linee meno tese e pi\u00f9 dinamiche. Anche il frontale e la coda sono stati completamente rinnovati. Anteriormente i nuovi fari sono molto pi\u00f9 grintosi, mentre in coda si hanno nuovi fari a sviluppo verticale posti sui montanti del lunotto.\nSia la nuova Agila che la Splash sono costruite negli stabilimenti ungheresi di Esztergom.\nLe motorizzazioni previste inizialmente per l'Agila B sono di cilindrate analoghe a quelle del modello precedente, ma in realt\u00e0 i benzina sono due nuove unit\u00e0 progettate e realizzate in collaborazione con la Suzuki. In particolare, la versione benzina da 1 litro passa da 60 a 65 CV, la 1.2 sale da 80 ad 86, mentre la versione 1.3 CDTI passa da 70 a 75 CV. Anche le rispettive velocit\u00e0 massime salgono e passano rispettivamente a 160, 174 e 165\u00a0km/h.\nLa dotazione di sicurezza della nuova Agila \u00e8 assai completa, e comprende ABS con EBD, ESP-Plus, controllo di trazione, doppio airbag frontale, airbag laterali, cinture di sicurezza con attacchi Isofix e dispositivo PRS per lo sganciamento della pedaliera in caso di urto frontale.\n\u00c8 disponibile in due allestimenti: quello base e il pi\u00f9 accessoriato \"Enjoy\" che aggiunge clima manuale, radio lettore CD MP3 con 4 casse e comandi al volante, vetri anteriori elettrici, retrovisori elettrici riscaldabili con calotte in tinta con la carrozzeria, fendinebbia, computer di bordo, contagiri, chiusura centralizzata con telecomando e maniglie portiere esterne in tinta con la carrozzeria.\nA partire da gennaio 2011, la compatta tedesca riceve alcuni piccoli aggiornamenti, tutti a livello meccanico: i motori diventano Euro5, la versione diesel esce dal listino e il 1.2 benzina guadagna 8cv, passando da 86cv a 94cv. La velocit\u00e0 massima rimane immutata (175\u00a0km/h) mentre l'accelerazione 0\u2013100\u00a0km/h arriva a 12.0\" contro i 12.3\" del precedente motore. Entra a listino anche il sistema start&amp;stop ma solo come optional a richiesta, ed inizialmente solo in abbinamento al motore da 1.2 litri. Alla fine dello stesso anno, tale dispositivo verr\u00e0 esteso anche alle versioni con motore da 996\u00a0cm\u00b3.\nDal settembre 2012, gli allestimenti cambiano nome: quello base viene chiamato \"Ecotec\" mentre quello pi\u00f9 accessoriato \"Enjoy\" diventa \"Elective\".\nLa produzione della seconda generazione dell'Agila cessa nel novembre del 2014, ma la vettura rester\u00e0 in listino fino alla tarda primavera del 2015 per smaltire le scorte giacenti: al suo posto, la Casa di R\u00fcsselsheim introdurr\u00e0, nell'estate dello stesso anno, la Opel Karl.\nMotorizzazioni.\nEcco le motorizzazioni con cui la Agila B viene offerta in Italia:"}
{"id": "273819", "revid": "1272592", "url": "https://it.wikipedia.org/wiki?curid=273819", "title": "Furio", "text": "Origine e diffusione.\nDeriva dal gentilizio latino \"Furius\" proveniente a sua volta, tramite la forma \"Fusius\", dal nome etrusco \"Fusus\", di ignoto significato (sebbene alcune fonti tentino invece di ricollegarlo a termini legati al latino \"furia\", \"rabbia\").\nIl nome \u00e8 ricordato principalmente grazie alla figura di Marco Furio Camillo, il dittatore onorato con il titolo di \"secondo fondatore di Roma\". Ripreso in epoca rinascimentale, in Italia \u00e8 diffuso soprattutto nel Centro e, secondariamente, nel Nord, in particolare in Toscana e a Roma.\nOnomastico.\nL'onomastico ricorre il 1\u00ba novembre, ad Ognissanti, in quanto il nome non \u00e8 portato da alcun santo ed \u00e8 quindi adespota."}
{"id": "273821", "revid": "115476045", "url": "https://it.wikipedia.org/wiki?curid=273821", "title": "Barba non facit philosophum", "text": "Barba non facit philosophum o philosophum non facit barba \u00e8 un'espressione latina che significa letteralmente \"\"la barba non fa il filosofo\". \u00c8 l'equivalente latino del detto italiano \"L'abito non fa il monaco\". Riscontrabile in Plutarco (\"Quaestiones convivales\", 709b), invita l'interlocutore a non farsi ingannare dall'apparenza e a cercar di scoprire la verit\u00e0 approfondendo le sue conoscenze.\nIl detto completo recita: Barba non facit philosophum, neque vile gerere pallium ovvero \"non \u00e8 la barba a fare il filosofo, n\u00e9 l'indossare indumenti dimessi\"\""}
{"id": "273822", "revid": "416175", "url": "https://it.wikipedia.org/wiki?curid=273822", "title": "May Butcher", "text": "Biografia.\nA lei si devono ad esempio la traduzione del testo dell'Inno Nazionale Maltese e della biografia di Mikiel Anton Vassalli (del 1940).\nUna delle sue pi\u00f9 importanti opere per\u00f2 \u00e8 il libro \"Elements of Maltese\" del 1938, che non si limita ad illustrare i dettagli semantici della lingua maltese, ma ne sottolinea anche gli aspetti romantici."}
{"id": "273824", "revid": "300067", "url": "https://it.wikipedia.org/wiki?curid=273824", "title": "Hockey su ghiaccio ai II Giochi olimpici invernali", "text": "Il torneo di hockey su ghiaccio dei II Giochi olimpici invernali del 1928, svoltosi presso il St. Moritz Olympic Ice Rink di Sankt Moritz, in Svizzera, fu il secondo torneo ufficiale di hockey su ghiaccio ai giochi olimpici invernali, valido anche come 3\u00ba campionato del mondo di hockey su ghiaccio e 13\u00ba campionato europeo organizzato dalla International Ice Hockey Federation.\nIl torneo di svolse nella settimana fra l'11 e il 19 febbraio 1928. Vi presero parte ben undici squadre, con i debutti assoluti di , , e , mentre non parteciparono i vice-campioni olimpici degli . Dieci squadre furono suddivise in tre gironi preliminari, (uno da quattro squadre e due da tre) e le vincenti di ciascun raggruppamento si affrontarono nella fase finale insieme ai campioni del Canada. E fu proprio il a vincere il terzo oro consecutivo. A completare il podio la , seconda ma comunque campionessa d'Europa e i padroni di casa della .\nPartecipanti.\nParteciparono al terzo torneo olimpico undici rappresentative nazionali provenienti da due continenti, con un numero variabile di giocatori.\nCampionato europeo.\nIl torneo fu valido anche per il 13\u00ba campionato europeo e venne utilizzata la graduatoria finale dell'evento olimpico per determinare le posizioni in classifica; escluso il Canada quindi la vittoria and\u00f2 per la terza volta alla , giunta seconda."}
{"id": "273825", "revid": "767487", "url": "https://it.wikipedia.org/wiki?curid=273825", "title": "Seth Lover", "text": ""}
{"id": "273826", "revid": "712828", "url": "https://it.wikipedia.org/wiki?curid=273826", "title": "Vermicoli", "text": ""}
{"id": "273827", "revid": "7336", "url": "https://it.wikipedia.org/wiki?curid=273827", "title": "Sceneggiatore", "text": ""}
{"id": "273829", "revid": "124051329", "url": "https://it.wikipedia.org/wiki?curid=273829", "title": "Leone (nome)", "text": "Origine e diffusione.\nDeriva dal greco antico \u03bb\u03b5\u03c9\u03bd (\"leon\"), che significa \"leone\", da cui anche i nomi Leonzio, Leonida e Timoleone. Nel periodo dell'ascesa del cristianesimo, questo nome si confuse con quello imparentato latino \"Leo\" (che, secondariamente, pu\u00f2 anche costituire una sua abbreviazione); \u00e8 quindi frequente che i due nomi vengano usati intercambiabilmente, assieme anche al russo \"Lev\". Oltre a Leo e Lev, hanno lo stesso significato di Leone anche i nomi Osama e Ari.\nIn periodo medievale, il nome era molto popolare nella comunit\u00e0 ebraica inglese.\nOnomastico.\nL'onomastico si festeggia generalmente in memoria di san Leone Magno, papa e dottore della Chiesa, celebrato dalla Chiesa cattolica il 10 novembre e da quella ortodossa il 18 febbraio. Si ricordano con questo nome anche, alle date seguenti:"}
{"id": "273830", "revid": "124669621", "url": "https://it.wikipedia.org/wiki?curid=273830", "title": "Normanno (nome)", "text": "Origine e diffusione.\nDal nome francese antico \"Normant\" o \"Normand\", a sua volta da un termine germanico o scandinavo composto da \"nord\" (\"nord\") e \"mann\" (\"uomo\"), quindi \"uomo del nord\", facente riferimento ai vichinghi normanni, che si sarebbero poi stabiliti in Normandia - regione che da loro prende il nome - secondo un'usanza comune nell'onomastica antica, che spesso traeva spunto dagli etnonimi.\nIn inglese il nome, nelle forme \"Norman\" e \"Normant\", era in uso gi\u00e0 prima della conquista; dopo di essa divenne pi\u00f9 comune, finendo per\u00f2 per sparire verso il XIV secolo. Fu ripreso, tornando comune, nel XIX secolo, grazie anche a un personaggio cos\u00ec chiamato nel romanzo del 1856 \"The Daisy Chain\", di Charlotte Mary Yonge. In Italia \u00e8 presente al Centro e al Nord, soprattutto in Emilia e in Romagna. Il nome Norma \u00e8 occasionalmente usato come sua forma femminile, specie nei paesi anglofoni.\nOnomastico.\nIl nome \u00e8 adespota, cio\u00e8 non \u00e8 portato da alcun santo. L'onomastico quindi si festeggia il giorno di Ognissanti, che \u00e8 il 1\u00ba novembre."}
{"id": "273831", "revid": "767487", "url": "https://it.wikipedia.org/wiki?curid=273831", "title": "Babyshambles", "text": "I Babyshambles sono stati un gruppo musicale indie rock inglese formatosi nel 2003.\nIl leader della band \u00e8 il cantante e chitarrista Pete Doherty, che fond\u00f2 il gruppo in seguito al suo allontanamento dai The Libertines, dovuto presumibilmente al rifiuto della band di tollerare il suo uso di eroina. Doherty ha spesso contestato ci\u00f2, affermando che non era l'unico componente della band a fare uso di droghe e sostenendo che Carl Bar\u00e2t aveva altri motivi per escluderlo dalla band.\nIl gruppo ha pubblicato 4 album, 3 EP e alcuni singoli. Nel corso degli anni l'attenzione dei media, in particolare dei tabloid, si \u00e8 concentrata assiduamente sulla vita privata di Doherty e sul suo controverso stile di vita, facendo, di riflesso, dei Babyshambles una delle band pi\u00f9 seguite nel Regno Unito.\nSignificati del nome.\nIl nome \"Babyshambles\" potrebbe contenere un'allusione al saggio satirico \"Una modesta proposta\" di Jonathan Swift o alla bevanda alcolica Babysham.\nLa parola \"Babyshambles\" si riferisce anche ad un insieme di registrazioni della band rock and roll The Libertines. \"The Babyshambles Sessions\" \u00e8 un insieme di canzoni registrate dai The Libertines a New York. Il cantante e chitarrista Carl Bar\u00e2t abbandon\u00f2 prima del completamento delle registrazioni, che erano concepite per il secondo album, provando disgusto per gli sciacalli superdrogati che circondavano Doherty . Ha dato una mano anche il bassista John Hassall, suonando il basso in una canzone, \"The Man Who Would Be King\". Pare che Bar\u00e2t abbia suonato la batteria in alcune tracce. Doherty diede poi le registrazioni ad un fan che, su sua richiesta (fatto che lui poi neg\u00f2), rese disponibili le tracce su internet per i fan pi\u00f9 accaniti. Un set di 3 CD di questa raccolta \u00e8 scaricabile gratuitamente. Alcune tracce della raccolta sono state poi registrate e incluse nel secondo album dei The Libertines.\nStoria.\nEsordi.\nNell'estate del 2003 Pete Doherty fu allontanato dai Libertines e gli fu impedito di rientrare nella band finch\u00e9 non avesse risolto i propri problemi con la droga. Doherty decise quindi di costituire un nuovo gruppo, reclutando come cantante Steve Bedlow, gi\u00e0 nei Libertines. Inizialmente il gruppo si sarebbe dovuto chiamare \"T' Libertines\" per mettere in risalto la provenienza dei membri della band, originari dello Yorkshire. La sera del primo concerto della nuova band, per\u00f2, Doherty fu arrestato per aver tentato un furto nella casa dell'amico Carl Bar\u00e2t. Rilasciato, partecip\u00f2 al concerto organizzato dall'amico Dean Fragile al Tap'n'Tin. La critica fu fredda nei confronti della performance.\nDoherty fu condannato a sei mesi di carcere per furto, sentenza poi ridotta a due mesi in appello. Rilasciato, Doherty si un\u00ec di nuovo ai Libertines e continu\u00f2 a portare avanti il progetto Babyshambles. Trov\u00f2 il tempo di registrare il primo singolo della band, l'omonimo \"Babyshambles\", che fu pubblicato nell'aprile 2004 per la High Society Records. Furono stampate meno di 1000 copie tra CD e 7 pollici ed entrambe le tipologie hanno oggi valore commerciale superiore a 50 sterline.\nLa band ha subito parecchi cambiamenti del nucleo originario prima di stabilizzarsi definitivamente durante l'estate 2004 con Doherty come cantante, Patrick Walden alla chitarra (che \u00e8 stato recentemente a sua volta sostituito da Mike Withnall), Gemma Clarke (che ora ha lasciato la band ed \u00e8 stata sostituita da Adam Ficek) alla batteria e Drew McConnell al basso.\nPrimi anni e i tour (2004 - 2005).\nDurante i mesi di settembre e ottobre 2004 i Babyshambles hanno intrapreso un tour nel Regno Unito che \u00e8 culminato in due spettacoli tutto-esaurito alla London Scala. Nonostante le affermazioni secondo cui la band era in tour solo per raccogliere soldi al fine di finanziare l'abitudine di Doherty alla droga, il tour ha fatto il tutto-esaurito ed ha ricevuto il favore della critica. Il secondo singolo della band, \"Killamangiro\", \u00e8 stato pubblicato il 29 novembre 2004 per la Rough Trade Records ed ha raggiunto la posizione numero 8 nelle chart del Regno Unito. La band intraprese un altro tour a dicembre tra crescenti preoccupazioni circa l'uso di droga da parte di Doherty. Durante un'esibizione a Blackpool, la band abbandon\u00f2 il palco perch\u00e9 era chiaro che Doherty era troppo intossicato per esibirsi, e al London Astoria scoppi\u00f2 una rivolta quando Doherty non ce la fece a presentarsi all'esibizione.\nA gennaio 2005 Gemma Clarke ha lasciato la band, adducendo disaccordi con il management che lei considerava responsabile di aver fallito nel rivolgere l'attenzione all'evidente tossicodipendenza di Doherty. \u00c8 stata sostituita con Adam Ficek. Nel febbraio 2005 Doherty, insieme all'amico musicista Alan Wass, \u00e8 stato arrestato con il sospetto di aggressione e ricatto. \u00c8 stato addotto come pretesto il fatto che Doherty abbia aggredito Max Carlish, un produttore di documentari, in un hotel di Londra, un'accusa che lui ha strenuamente respinto. Carlish aveva realizzato un documentario su Doherty intitolato \"Dando la caccia a Pete Doherty\". Dopo aver presumibilmente aggredito Carlish, Doherty ha trascorso alcuni giorni in prigione, finch\u00e9 non si pag\u00f2 una cauzione di 150.000 sterline. Dopo essere stato rilasciato, Doherty ha trascorso alcune settimane nello studio di registrazione in Galles lavorando all'album di debutto dei Babyshambles. Tutte le accuse contro di lui sono cadute nell'aprile 2005.\nIl 1\u00ba ottobre 2005 il bus-tour dei Babyshambles \u00e8 stato attaccato dalla polizia. Pete Doherty \u00e8 stato fermato con il sospetto di detenzione di stupefacenti di classe A e detenuto su cauzione fino a dicembre, sebbene lo stesso Doherty affermi che le sostanze gli servivano per la disintossicazione.\n\"Down in Albion\" (2005 - 2006).\nIl lavoro all'album di debutto dei Babyshambles \u00e8 continuato per i mesi di aprile e maggio 2005 con Mick Jones (ex chitarrista e cantante dei Clash), che ha collaborato con Doherty alla produzione degli album dei The Libertines. L'album \"Down in Albion\" \u00e8 stato pubblicato il 14 novembre, bench\u00e9 fosse gi\u00e0 disponibile su internet dal 19 ottobre. \u00c8 arrivato decimo nella classifica degli album di Radio 1 (Inghilterra).\nIl singolo \"Albion\" \u00e8 stato lanciato il 28 novembre ed \u00e8 arrivato ottavo nelle classifiche dei singoli di Radio 1. Un altro singolo, \"Fuck Forever\", \u00e8 stato lanciato il 15 agosto, raggiungendo la posizione numero 4 nella UK Singles Chart.\nPete Doherty \u00e8 apparso su \"Newsnight\" alla fine del 2005, rivelando alcuni piccoli segreti ai suoi fan. All'inizio del 2006 la band ha annunciato che avrebbero fatto tre spettacoli in piccoli club a Londra, Sheffield e Stoke. Per la sorpresa dei fan, i Babyshambles si sono esibiti alla prima delle date di Londra senza il chitarrista Patrick Walden, sostituito da Pete Doherty. Nonostante la band avesse annunciato che Walden ha abbandonato il gruppo per dedicarsi ad altri progetti, il chitarrista \u00e8 ritornato per un'esibizione a Cambridge a gennaio e infine \u00e8 rientrato nel gruppo a febbraio 2006.\nA febbraio 2006 la band ha vinto anche il Naomi Award per la peggiore esibizione dal vivo.\nIl 23 febbraio 2006 Pete Doherty ha ricevuto l'NME Award per l'uomo pi\u00f9 sexy e quella stessa sera si \u00e8 esibito con i Babyshambles. Il singolo non pot\u00e9 entrare nelle chart britanniche perch\u00e9 conteneva troppi brani, ma sul proprio MySpace la band disse che avrebbe raggiunto il quarto posto in classifica a Natale 2006 se fosse stato ammesso in graduatoria.\nIl 18 gennaio 2007 fu ufficiale la notizia della firma di un contratto per tre album con la casa discografica Parlophone. In estate il gruppo si esib\u00ec a Oxegen, al Glastonbury Festival, al V Festival, al T in the Park e al Paredes de Coura Festival.\nIl 4 dicembre 2006 i Babyshambles pubblicarono, a sorpresa, l'EP \"The Blinding\", contenente 5 tracce.\n\"Shotter's Nation\" (2007 - oggi).\nIl 1\u00ba ottobre 2007 fu pubblicato il secondo album dei Babyshambles, \"Shotter's Nation\". L'uscita dell'album, registrato in una sola settimana di lavoro con la collaborazione del produttore Mick Jones, fu anticipata dalla pubblicazione del primo singolo \"Delivery\", uscito il 17 settembre. \"Shotter's Nation\" ha ricevuto molti pi\u00f9 consensi, sia dal pubblico che dalla critica, rispetto a \"Down in Albion\" e ha confermato i miglioramenti qualitativi gi\u00e0 rilevati dalla critica in \"The Blinding\". Il 3 dicembre 2007 usc\u00ec il secondo singolo \"You Talk\".\nDa gennaio a marzo 2008 i Babyshambles furono protagonisti di un tour europeo che registr\u00f2 il tutto esaurito in quasi tutte le date. A testimonianza della tourn\u00e9e la band pubblic\u00f2 su CD e DVD \"Oh! What a Lovely Tour\" (giugno 2008), incisione riguardante il concerto del 1\u00ba dicembre 2007 alla SECC Arena di Glasgow, in Scozia.\nNell'aprile 2010 \u00e8 stato annunciato che il gruppo suoner\u00e0 al T in the Park Festival del 2010.\nIl 19 giugno 2010 la band ha suonato a Ferrara in Piazza Castello, all'interno della rassegna \"Ferrara sotto le stelle\".\nIl 27 ed il 28 febbraio 2014 la band non ha tenuto i concerti rispettivamente all'Alcatraz di Milano e all'Atlantico Live a causa del mancato arrivo in Italia del frontman del gruppo, fermo a Berlino dopo un live solista."}
{"id": "273833", "revid": "196390", "url": "https://it.wikipedia.org/wiki?curid=273833", "title": "Esafluoroisopropanolo", "text": ""}
{"id": "273834", "revid": "307923", "url": "https://it.wikipedia.org/wiki?curid=273834", "title": "Milocca", "text": ""}
{"id": "273839", "revid": "123538044", "url": "https://it.wikipedia.org/wiki?curid=273839", "title": "Nives", "text": "Origine e diffusione.\nSi tratta di un nome tipicamente cattolico, ispirato al titolo di \"Nostra Signora della Neve\" con cui Maria \u00e8 venerata in diverse localit\u00e0 montane e soprattutto a Roma, nella Basilica di Santa Maria Maggiore, dedicata appunto a \"Maria Santissima ad Nives\". \"Nives\", per la precisione, \u00e8 un termine latino che vuol dire \"nevi\" (plurale di \"neve\"), e il nome ha pertanto significato analogo ai nomi Edurne e Bora.\nSi tratta di uno dei numerosi nomi italiani che si fondano sul culto mariano; fra gli altri si ricordano Addolorata, Consolata, Rosario, Catena e Sterpeta. In Italia, \u00e8 diffuso soprattutto al Nord (specie in Friuli-Venezia Giulia ed Emilia-Romagna) e in Toscana; \u00e8 attestato in molte varianti, nessuna delle quali gode per\u00f2 di una diffusione significativa.\nOnomastico.\nL'onomastico ricorre il 5 agosto, memoria della dedicazione della basilica di Santa Maria Maggiore sull'Esquilino di Roma, il pi\u00f9 antico santuario mariano d'Occidente. La basilica fu eretta su un precedente edificio liberiano da papa Sisto III e dedicata alla Vergine, appena proclamata dal Concilio di Efeso \"Madre di Dio\". La sua dedicazione il 5 agosto \u00e8 gi\u00e0 ricordata dal martirologio geronimiano del VI secolo."}
{"id": "273841", "revid": "712828", "url": "https://it.wikipedia.org/wiki?curid=273841", "title": "Calderone", "text": ""}
{"id": "273847", "revid": "729019", "url": "https://it.wikipedia.org/wiki?curid=273847", "title": "Requisiti acustici passivi", "text": "I requisiti acustici passivi rappresentano una delle caratteristiche specifiche degli elementi costruttivi di un edificio (v. Acustica architettonica), che qualificano le sorgenti sonoro/acustiche esterne ed interne dell'edificio stesso.\nTali requisiti sono:\nI valori sono da calcolare con procedimenti stabiliti dalle Norme Tecniche, e sono di regola molto bassi per scuole, ospedali, alberghi, uffici.\nLa normativa vigente.\nA livello comunitario, le norme tecniche per la progettazione dei requisiti acustici passivi degli edifici sono rappresentate dallo standard UNI EN 12354, adeguato alle tipologie costruttive italiane dal \"Technical Report\" UNI TR 11175.\nA livello nazionale, per quanto riguarda l'Acustica Ambientale vige la cosiddetta \"\"Legge quadro sull'inquinamento acustico\" (Legge 26 ottobre 1995 n. 447)\" che stabilisce i principi fondamentali in materia di tutela dal rumore prodotto dall'ambiente esterno e dall'ambiente abitativo, ai sensi dell'art. 117 della Costituzione.\ne il suo decreto attuativo DPCM 14-11-1997 \"Determinazione dei valori limite delle sorgenti sonore\"\nQuesto decreto fissa i limiti di rumore generato dalle sorgenti sonore. Vengono disciplinati i valori limite di emissione, immissione, attenzione e qualit\u00e0 del rumore secondo tabelle che si rifanno alla classificazione acustica del territorio comunale. \u00c8 proprio in base a questi limiti che sono redatte le valutazioni di impatto e clima acustico previste dalla Legge Quadro 447.\nDPCM 5-12-1997 \"Determinazione dei requisiti acustici passivi degli edifici\"\nDocumento di riferimento normativo italiano per l'Acustica in edilizia. Tale decreto definisce i valori (minimi o massimi) di rumore riscontrabili all'interno degli edifici riguardanti:\n * rumore tra differenti unit\u00e0 immobiliari;\n * rumore esterno;\n * rumore da calpestio;\n * rumore di impianti a funzionamento continuo e discontinuo.\nApplicazione della normativa.\nL'utilizzo dei parametri citati, per qualificare le prestazioni acustiche di un appartamento e soprattutto il metodo di misurazione di tali parametri \u00e8 una semplificazione ancora oggi dibattuta, ma l'efficacia \u00e8 talmente rilevante che tali elementi sono stati introdotti nella normativa italiana dal DPCM del 5 dicembre 1997.\nLa violazione della disciplina sui requisiti acustici passivi comporta la condanna del costruttore all'intervento di messa a norma dell'immobile, fermo restando il risarcimento dei danni.\nNumerose sentenze di vario grado hanno stabilito che il non rispetto dei requisiti acustici passivi pu\u00f2 causare un deprezzamento superiore al 20% del valore dell'immobile e i danni pagati sono stati pari a tali somme. Il proprietario dell'immobile pu\u00f2 rivalersi sull'impresa costruttrice, sul progettista e sul direttore lavori.\nVedi sentenza del Tribunale di Torino:sentenza n. 2715/07 del 23 aprile 2007, Tribunale di Torino\nSui siti specializzati di acustica sono disponibili informazioni aggiuntive.\nCollegamenti esterni.\nCentro Studi Acustica Edilizia\nDPCM 5 dicembre 1997 - Determinazione dei requisiti acustici passivi degli edifici"}
{"id": "273848", "revid": "767487", "url": "https://it.wikipedia.org/wiki?curid=273848", "title": "Dodrante", "text": "Il dodrante era una moneta di bronzo emessa eccezionalmente durante la Repubblica romana.\nIl dodrante, pari a tre quarti dell'asse (cio\u00e8 9 once), fu battuto solo due volte: nel 127 da Marco Cecilio Metello, Q. f. e nel 126 a.C. da C. Cassio.\nCassio assieme al dodrante ha emesso anche il bes, una denominazione ancora pi\u00f9 rara, pari a due terzi dell'asse, cio\u00e8 otto once.\nIl dodrante di Metello.\nDritto: Vulcano volto verso destra, che indossa un pileo circondato da una corona d'alloro; tenaglie sulla spalla, S \u2022\u2022\u2022 dietro.\nRovescio: Prua di nave dx, intorno ; sopra scudo macedone, S \u2022\u2022\u2022 davanti, sotto.\nIl monetario oltre al dodrante, ha emesso anche un denario, un semisse, un triente ed un quadrante.\nLe monete hanno i seguenti tipi e simboli:\nIl Metello \u00e8 molto probabilmente M. Cecilio Metello Q. f. Q. n., il console del 115 a.C.\nLo scudo macedone e la corona d'alloro alludono alla vittoria ottenuta dal padre del monetario, Quinto Cecilio Metello Macedonico, nel 148 a.C. La testa di elefante allude alla vittoria di un altro Metello, Lucio Cecilio Metello, console nel 251 a.C. Vulcano, che appare sul dodrante, era, secondo Virgilio (\"Aen\" VII, 678) il padre di Ceculo, l'antenato dei Cecili Metell, come riporta anche Sesto Pompeo Festo.\nClassificazione:\nIl dodrante di Cassio.\nDritto: Vulcano dx, con pileo e tenaglie sulla spalla, S \u2022\u2022\u2022 dietro.\nRovescio:Prua sopra, S \u2022\u2022\u2022 davanti\nLa moneta presenta al dritto la testa di Libero a destra con una corona di edera, dietro il segno del valore: S \u2022\u2022. Al rovescio c'\u00e8 la prua di nave tipica della monetazione romana in bronzo con l'indicazione del magistrato monetario, sotto, e la stessa indicazione del valore davanti.\nIl monetario oltre al bes ed al dodrante, ha emesso anche un denario ed un quadrante. Di quest'ultima moneta \u00e8 noto un solo esemplare nella collezione capitolina.\nLe monete hanno i seguenti tipi e simboli:\nProbabilmente \u00e8 il figlio del Gaio Cassio Longino che fu console nel 124 a.C.\nL'urna, i pilei ed i riferimenti alla Libert\u00e0 dovrebbero alludere alla \"Lex Cassia tabellaria\" del 137 a.C. che introdusse il voto segreto per i processi popolari.\nClassificazione:"}
{"id": "273849", "revid": "1875018", "url": "https://it.wikipedia.org/wiki?curid=273849", "title": "Pigmalione (disambigua)", "text": ""}
{"id": "273853", "revid": "640277", "url": "https://it.wikipedia.org/wiki?curid=273853", "title": "Fionda gravitazionale", "text": "In meccanica orbitale e ingegneria aerospaziale, si chiama fionda gravitazionale una tecnica di volo spaziale che utilizza la gravit\u00e0 di un pianeta per alterare il percorso e la velocit\u00e0 di un veicolo spaziale. \u00c8 comunemente usata per i voli indirizzati verso i pianeti esterni, il cui arrivo a destinazione sarebbe altrimenti proibitivo se non addirittura impossibile, essenzialmente per un motivo di costi e per i tempi troppo lunghi. In inglese \u00e8 chiamata \"gravity-assist\", o \"swing-by\", e si utilizza con successo solo sfruttando l'attrazione gravitazionale di pianeti dotati di grande massa.\nSpiegazione.\nIl modo pi\u00f9 semplice per far andare una sonda da un pianeta a un altro \u00e8 quello di utilizzare un trasferimento alla Hohmann, ovvero far percorrere alla sonda un'orbita ellittica con la Terra al perielio e l'altro pianeta all'afelio. Se lanciato nel momento giusto, il veicolo spaziale arriver\u00e0 all'afelio proprio quando il pianeta star\u00e0 passando l\u00ec vicino. Questo tipo di trasferimento \u00e8 usato comunemente per muoversi attorno alla Terra, dalla Terra alla Luna o dalla Terra a Marte.\nUn trasferimento alla Hohmann per raggiungere pianeti esterni richiederebbe tempi molto lunghi e un considerevole delta V (un indice della quantit\u00e0 di propellente di un razzo necessaria a eseguire una manovra orbitale). \u00c8 in questi casi che l'effetto fionda \u00e8 usato pi\u00f9 di frequente. Ad esempio, invece di raggiungere direttamente Saturno, si raggiunge dapprima Giove con un trasferimento alla Hohmann e poi si sfrutta la sua gravit\u00e0 per raggiungere Saturno.\nPer ottenere l'effetto fionda, il veicolo spaziale deve effettuare un sorvolo (fly-by) ravvicinato del pianeta. Si consideri una sonda diretta verso un pianeta, per esempio Giove. Quando la sonda si avvicina a Giove, la gravit\u00e0 del pianeta l'attrae aumentando la sua velocit\u00e0. Dopo aver passato il pianeta, la gravit\u00e0 continua ad attrarre il veicolo, rallentandolo. L'effetto sulla velocit\u00e0, se il pianeta fosse fermo, sarebbe nullo (come deve essere dalla legge di conservazione dell'energia), mentre cambierebbe la direzione del veicolo, ovviamente.\nTenendo conto, per\u00f2, che i pianeti non stanno fermi, ma si muovono nelle loro orbite attorno al Sole, succede che la velocit\u00e0 non cambia se misurata in riferimento a essi, mentre \u00e8 differente se la si misura rispetto a un sistema riferimento solidale col Sole. Il guadagno di energia cinetica \u00e8 spiegato dal fatto che \u00e8 il pianeta a perdere una parte della propria (esattamente quella acquisita dal veicolo), rallentando il suo moto di rivoluzione e stringendo la sua orbita, anche se in maniera del tutto impercettibile. Questo perch\u00e9 a parit\u00e0 di energia cinetica trasferita (formula_1) la variazione del quadrato della velocit\u00e0 del pianeta e della sonda \u00e8 inversamente proporzionale alle rispettive masse: il pianeta perde cos\u00ec una quantit\u00e0 irrisoria di velocit\u00e0, lasciando praticamente invariata la propria orbita.\nIn funzione della traiettoria, l'astronave pu\u00f2 guadagnare fino a due volte la velocit\u00e0 orbitale del pianeta. Nel caso di Giove, questa \u00e8 di oltre 13\u00a0km/s.\nIn questo modo, il pianeta presta al veicolo la quantit\u00e0 di momento angolare supplementare che gli permette di raggiungere Saturno usando poco o nessun combustibile in pi\u00f9 rispetto a quello usato per raggiungere Giove.\nUn trasferimento alla Hohmann per Saturno richiederebbe, invece, un delta V totale di 15,7\u00a0km/s, che \u00e8 al di fuori delle capacit\u00e0 degli attuali razzi. Usare pi\u00f9 di una fionda gravitazionale allunga i tempi necessari a completare il volo ma diminuisce in modo considerevole il delta V, permettendo di mandare in orbita veicoli spaziali pi\u00f9 grandi. Questa strategia \u00e8 stata utilizzata dalla sonda Cassini-Huygens, che \u00e8 passata due volte vicino a Venere, poi vicino alla Terra, e infine vicino a Giove, da dove si \u00e8 diretta, infine, verso Saturno. Rispetto all'adozione di un trasferimento alla Hohmann, questo sistema ha ridotto il delta V a 2\u00a0km/s, cos\u00ec la grande e pesante sonda ha potuto raggiungere Saturno con razzi relativamente piccoli.\nQuesto tipo di missioni richiede un'attenta sincronizzazione e per questo la finestra di lancio \u00e8 una componente cruciale per la corretta riuscita della missione.\nEsempio.\nUna stretta analogia terrestre \u00e8 fornita da una pallina da tennis che rimbalza contro un treno in movimento. Si immagini di lanciare una pallina a 30\u00a0km/h verso un treno in avvicinamento a 50\u00a0km/h. Il conduttore del treno vede la pallina avvicinarsi a 80\u00a0km/h, per poi allontanarsi a 80\u00a0km/h, dopo che la pallina \u00e8 rimbalzata elasticamente contro la parte anteriore del treno. A causa del movimento del treno, tuttavia, l'allontanamento della pallina \u00e8 a 130\u00a0km/h rispetto alla stazione.\nTrasponendo questa analogia nello spazio, dunque, un osservatore \"stazionario\" vede un pianeta in movimento verso sinistra a velocit\u00e0 \"U\" e una navicella spaziale che si muove verso destra a velocit\u00e0 \"v\". Seguendo la giusta traiettoria, la navicella passa vicino al pianeta, muovendosi a velocit\u00e0 \"v + U\" rispetto alla superficie del pianeta, poich\u00e9 il pianeta si muove in direzione opposta a velocit\u00e0 \"U\". Quando la navicella lascia l'orbita, \u00e8 ancora in movimento a \"U + v\" rispetto alla superficie del pianeta, ma in senso opposto (verso sinistra). Poich\u00e9 il pianeta si muove verso sinistra a velocit\u00e0 \"U\", la velocit\u00e0 totale della navicella rispetto all'osservatore sar\u00e0 la velocit\u00e0 del pianeta in movimento pi\u00f9 la velocit\u00e0 della navicella rispetto al pianeta. Quindi la velocit\u00e0 sar\u00e0 \"U + (U + v)\", vale a dire \"2U + v\".\nGravity-assist potenziati.\nDurante l'avvicinamento della nave spaziale a un pianeta, l'efficacia della propulsione del razzo aumenta, e quindi piccole spinte vicino al pianeta producono grandi cambiamenti nella velocit\u00e0 finale della nave.\nUn buon metodo per ottenere pi\u00f9 energia da un gravity-assist \u00e8 quello di utilizzare i motori vicino al pericentro dell'orbita (punto in cui la distanza tra la nave e il pianeta \u00e8 pi\u00f9 piccola e conseguentemente la velocit\u00e0 relativa \u00e8 quella maggiore). La spinta di un razzo d\u00e0 sempre lo stesso cambiamento della velocit\u00e0, ma il cambiamento dell'energia cinetica \u00e8 proporzionale alla velocit\u00e0 del veicolo al momento dell'accensione del razzo. Come sempre, per ottenere il massimo dell'energia dal razzo, si deve accenderlo quando il veicolo \u00e8 alla velocit\u00e0 massima, cio\u00e8 al pericentro.\nPer esempio, un trasferimento alla Hohmann dalla Terra a Giove porta l'astronave in un fly-by con una velocit\u00e0 al pericentro di 60\u00a0km/s e una velocit\u00e0 finale di 5,6\u00a0km/s, che \u00e8 10,7 volte pi\u00f9 lenta. Questo significa che il razzo che aggiunge 1 joule di energia cinetica quando \u00e8 distante da Giove, aggiunge 10,7 joule al pericentro. Se abbiamo un guadagno di 1\u00a0m/s all'afelio abbiamo un guadagno di formula_2 m/s. Quindi l'intenso campo gravitazionale di Giove ha triplicato il guadagno effettivo ottenibile dai motori.\nLimiti nell'uso della fionda gravitazionale.\nIl principale limite pratico dell'uso di una fionda gravitazionale \u00e8 la quantit\u00e0 di massa disponibile per ricevere la spinta.\nUn'altra limitazione \u00e8 causata dall'atmosfera del pianeta. Pi\u00f9 si \u00e8 vicini al pianeta, maggiore \u00e8 la spinta che si ottiene, ma se una sonda \u00e8 troppo vicina all'atmosfera, l'energia persa per effetto dell'attrito aerodinamico dovuta all'interazione con l'atmosfera planetaria pu\u00f2 essere superiore a quella guadagnata per effetto fionda. Questo svantaggio, tuttavia, pu\u00f2 essere utile se l'obiettivo cercato \u00e8 quello di perdere energia. (si veda la voce aerofrenaggio).\nI gravity-assist che usano il Sole in s\u00e9 sono impossibili in quanto questo non \u00e8 in grado di cedere momento angolare. Tuttavia, accendere i motori quando si \u00e8 vicino al Sole ha lo stesso l'effetto di aumentare il guadagno effettivo dei razzi. C'\u00e8 comunque il limite dovuto alla resistenza della sonda al calore solare che rende impossibile avvicinarsi troppo al Sole.\nStoria.\nStudi teorici.\nNel suo articolo \u201c\u0422\u0435\u043c \u043a\u0442\u043e \u0431\u0443\u0434\u0435\u0442 \u0447\u0438\u0442\u0430\u0442\u044c, \u0447\u0442\u043e\u0431\u044b \u0441\u0442\u0440\u043e\u0438\u0442\u044c\u201d (A colui che legger\u00e0 [quest'articolo] con l'intenzione di costruire [un razzo interplanetario]), datato 1918-1919, Jurij Kondratjuk (1897-1942) sugger\u00ec che un veicolo spaziale interplanetario potesse essere accelerato all'inizio della traiettoria e rallentato alla fine di essa utilizzando la gravit\u00e0 delle lune dei due pianeti.\nUna proposta simile fu avanzata nel 1925 da Fridrich Cander (1887-1933) nell'articolo \"\u041f\u0440\u043e\u0431\u043b\u0435\u043c\u0430 \u043f\u043e\u043b\u0435\u0442\u0430 \u043f\u0440\u0438 \u043f\u043e\u043c\u043e\u0449\u0438 \u0440\u0435\u0430\u043a\u0442\u0438\u0432\u043d\u044b\u0445 \u0430\u043f\u043f\u0430\u0440\u0430\u0442\u043e\u0432: \u043c\u0435\u0436\u043f\u043b\u0430\u043d\u0435\u0442\u043d\u044b\u0435 \u043f\u043e\u043b\u0435\u0442\u044b\" [Problemi del volo tramite propulsione a getto: voli interplanetari].\nWalter Hohmann (1880-1945) propose nel 1925 una traiettoria multiplanetaria che avrebbe permesso a un veicolo lanciato dalla Terra di visitare Venere e Marte prima di fare ritorno sulla Terra. I trasferimenti tra l'orbita di un pianeta e il successivo sarebbero stati conseguiti attraverso la propulsione a razzo ed eseguendo dei trasferimenti alla Hohmann. Lo scienziato tedesco individu\u00f2 delle perturbazioni gravitazionali che avrebbero modificato l'orbita durante il sorvolo dei pianeti, ma non pens\u00f2 di utilizzarle a scopo propulsivo, anzi, propose di utilizzare ulteriori spinte del propulsore a razzo per neutralizzare tali perturbazioni.\nDerek Lawden nel 1954 propose nell'articolo \"Perturbation Manoeuvres\" di utilizzare incontri intermedi con lune o asteroidi per ridurre il consumo di carburante nei viaggi interplanetari. Tuttavia non consider\u00f2 la possibilit\u00e0 di sfruttare le \"tappe intermedie\" per modificare l'orbita del veicolo. Anzi, gli incontri sarebbero dovuti avvenire nel corso di un normale trasferimento interplanetario, come fino ad allora era stato ipotizzato.\nGaetano Crocco (1877-1968) nel 1956 propose una seconda missione multiplanetaria, conosciuta come \"Crocco Grand Tour\". Lo scienziato italiano individu\u00f2 una traiettoria ellittica che avrebbe permesso a un corpo in caduta libera di eseguire sorvoli ravvicinati in successione della Terra, di Marte, di Venere ed esattamente un anno dopo il lancio nuovamente della Terra. Crocco propose quindi di utilizzare un potente motore a razzo per immettere un veicolo su tale traiettoria, individuando anche una finestra di lancio che sarebbe dovuta aprirsi nel giugno del 1971. Avendo calcolato che le perturbazioni gravitazionali dei pianeti avrebbero potuto destabilizzare l'orbita, Crocco risolse il problema in modo innovativo proponendo di utilizzare la spinta gravitazionale ricevuta dai pianeti nel momento di massimo avvicinamento per mantenere il veicolo sull'orbita: Crocco, quindi, comprese il concetto dell'effetto fionda, ma si limit\u00f2 a utilizzarlo per la stabilizzazione dell'orbita.\nIl matematico Michael Minovitch nel 1961 intu\u00ec che la spinta gravitazionale di un pianeta lungo l'orbita del veicolo pu\u00f2 essere sfruttata per la propulsione del veicolo stesso e quindi per ridurre il carburante necessario ai viaggi interplanetari. Minovitch \u00e8 comunemente riconosciuto come lo scopritore della tecnica del \"gravity assist\", sebbene in alcuni articoli presenti in letteratura anche Friedrich Zander, Walter Hohmann e Gaetano Crocco siano a volte indicati quali suoi scopritori o co-scopritori.\nVale la pena osservare che una missione equivalente alla \"Crocco Grand Tour\", ma che avesse sfruttato l'effetto propulsivo della fionda gravitazionale, avrebbe dovuto prevedere dopo il lancio dalla Terra, un trasferimento alla Hohmann dall'orbita del nostro pianeta a Venere, da l\u00ec, grazie a una spinta gravitazionale del pianeta, raggiungere Marte, utilizzarlo per decelerare il veicolo e tornare quindi sulla Terra. Per percorrere tale traiettoria, basterebbe un eccesso iperbolico al lancio (una misura dell'energia associata a un'orbita di allontanamento dall'attrattore primario, in questo caso la Terra) di 3,5\u00a0km/s a fronte degli 11,7\u00a0km/s necessari per l'immissione sulla traiettoria proposta da Crocco.\nPrincipali applicazioni.\nLa prima sonda a utilizzare l'effetto fionda \u00e8 stata nel 1959 la sonda sovietica \"Luna 3\", utilizzata per fotografare la faccia nascosta della Luna. La manovra si bas\u00f2 su ricerche eseguite presso il Dipartimento di Matematica Applicata dell'Istituto Steklov e fu necessaria per assicurare le comunicazioni tra la sonda e la base a terra, in Russia.\nLa prima sonda statunitense a subire l'effetto fionda fu la \"Pioneer 10\", che nel dicembre 1973 sorvol\u00f2 Giove; la spinta subita durante il sorvolo ravvicinato del pianeta spost\u00f2 la sonda sulla traiettoria di fuga che le ha permesso di raggiungere i confini del sistema solare. La prima sonda interplanetaria ad aver eseguito una manovra di fionda gravitazionale, cio\u00e8 ad aver sfruttato l'effetto fionda per dirigersi verso un secondo obiettivo, \u00e8 stata la \"Mariner 10\", che dopo un \"gravity assist\" con Venere, esegu\u00ec tre sorvoli di Mercurio.\nAncor prima infatti che la \"Pioneer 10\" incontrasse Giove, nel 1973 il matematico italiano Giuseppe Colombo, intuendo che il \"gravity assist\" potesse essere utilizzato anche per rallentare un veicolo spaziale, sugger\u00ec alla NASA di sfruttare il campo gravitazionale di Venere per far perdere velocit\u00e0 a una sonda e raggiungere cos\u00ec Mercurio. Tale missione, definita la \"Missione Impossibile\", fu portata a termine appunto dalla \"Mariner 10\", nel 1974-75.\nSuccessivamente, sono state utilizzate delle manovre di fionda gravitazionale con Giove per dirigere la \"Pioneer 11\" e la \"Voyager 1\" verso Saturno.\nNel 1965 Gary Flandro aveva fornito un contributo fondamentale nell'applicazione dell'effetto fionda all'esplorazione del sistema solare esterno. Aveva scoperto infatti un raro allineamento tra i pianeti esterni (che si verifica una volta ogni 175 anni), che avrebbe permesso ad un'unica sonda spaziale lanciata alla fine degli anni settanta verso Giove di sorvolare anche Saturno, Urano e Nettuno, utilizzando la spinta gravitazione ricevuta da ciascun pianeta per raggiungere il successivo e riducendo contestualmente il tempo di crociera dai quarant'anni necessari per raggiungere altrimenti Nettuno a circa 10 anni. Quello che fu indicato come il \"Grand Tour\" del sistema solare fu portato a termine dalla \"Voyager 2\", lanciata nel 1977.\nUno dei \"gravity assist\" pi\u00f9 spettacolari \u00e8 stato eseguito nel 1992 dalla sonda \"Ulysses\" con Giove, che le ha permesso di cambiare l'inclinazione orbitale e uscire dal piano dell'eclittica per poter osservare direttamente i poli solari.\nCon l'intenzione di risparmiare sempre pi\u00f9 carburante per inviare sonde pi\u00f9 grandi, l'Agenzia spaziale statunitense e l'Agenzia Spaziale Europea hanno fatto largo uso dei \"gravity assist\" per le missioni interplanetarie pi\u00f9 recenti. La \"Galileo\" e la \"Cassini-Huygens\" hanno eseguito manovre di fionda gravitazionale con Venere e con la Terra, prima di essere dirette verso i giganti gassosi. Anche numerose missioni per lo studio delle comete e degli asteroidi hanno utilizzato \"gravity assist\" con la Terra, con Venere o con Marte per ridurre il consumo di carburante o moltiplicare i possibili obiettivi. Esempio ne sono la missione europea \"Rosetta\", la missione \"Dawn\", diretta verso Cerere e Vesta, la missione statunitense EPOXI e le missioni sovietiche Vega 1 e 2.\nOggi non \u00e8 prevista alcuna missione esplorativa dello spazio oltre l'orbita di Giove che non preveda un \"gravity assist\" con il pianeta, cos\u00ec come non \u00e8 prevista alcuna missione esplorativa di Mercurio che non preveda manovre di fionda gravitazionale con Venere. Il consumo di carburante, sarebbe, in alternativa, proibitivo.\nTuttavia, conseguenza diretta dell'utilizzo di molteplici \"gravity assist\" \u00e8 un allungamento dei tempi di crociera rispetto a un lancio diretto verso l'obiettivo finale (a meno che la spinta gravitazionale non sia fornita da un pianeta intermedio tra la Terra e quest'ultimo). Per esempio le sonde \"Galileo\" e \"Cassini-Huygens\" hanno impiegato rispettivamente sei e tre anni per raggiungere Giove, dopo tre \"swing-by\" con Venere e con la Terra. Per la missione \"New Horizons\" la NASA ha scelto di non eseguire manovre di fionda gravitazionale con i pianeti terrestri per non allungare ulteriormente i tempi della missione e raggiungere Plutone prima dell'inizio della lunga stagione invernale. Ci\u00f2 ha per\u00f2 richiesto l'utilizzo di un terzo stadio per fornire alla sonda la velocit\u00e0 necessaria a porla su una traiettoria diretta verso il sistema solare esterno, che l'ha resa l'oggetto artificiale pi\u00f9 veloce che abbia mai abbandonato la Terra. La sonda ha eseguito il \"fly-by\" di Giove appena un anno dopo il lancio. Tuttavia, se ritardi nel lancio avessero impedito alla sonda di eseguire il \"gravity assist\" con Giove, \"New Horizons\" avrebbe impiegato 2-4 anni in pi\u00f9 per raggiungere Plutone."}
{"id": "273854", "revid": "47767", "url": "https://it.wikipedia.org/wiki?curid=273854", "title": "Santo (nome)", "text": "Origine e diffusione.\nDal nome medievale \"Santo\", di chiaro valore affettivo o augurale, basato sull'aggettivo o sostantivo \"santo\" (etimologicamente dal latino \"sanctus\"). Originariamente un nome pagano, si diffuse ben presto in ambienti cristiani con il significato di \"sacro\", \"dedicato a Dio\".\nPer quanto riguarda la diffusione di questo nome, va detto che Santo si riscontra per lo pi\u00f9 in Sicilia, assieme al suo vezzeggiativo femminile Santuzza. Quest'ultima forma si \u00e8 diffusa grazie al nome di una delle protagoniste della \"Cavalleria rusticana\" di Pietro Mascagni. I diminutivi o vezzeggiativi quali \"Santillo\", \"Santolo\" e \"Santola\", invece, risultano accentrati in Puglia e Campania.\nIl nome spagnolo Sancho potrebbe essere un derivato di Santo.\nOnomastico.\nL'onomastico si pu\u00f2 festeggiare il 2 giugno in memoria di san Sanzio o Santo, diacono e martire a Lione. Si annoverano anche alcuni santi e beati che hanno portato le forme diminutive del nome, fra i quali, alle date seguenti:\nInfine, l'onomastico pu\u00f2 essere festeggiato anche il 1\u00ba novembre, nella ricorrenza di Ognissanti."}
{"id": "273859", "revid": "2161050", "url": "https://it.wikipedia.org/wiki?curid=273859", "title": "Fortunato", "text": "Origine e diffusione.\nDi significato molto chiaro, deriva dal nome latino \"Fortunatus\", \"fortunato\", \"favorito dalla sorte\", \"benedetto\", \"felice\", molto comune anche durante il Medioevo. \u00c8 etimologicamente legato a nomi quali Fortuna e Fortunio, mentre per quanto riguarda il significato \u00e8 affine ai nomi Iqbal, Fatmir ed Eutichio.\nOnomastico.\nTale nome venne portato da svariati santi e martiri; l'onomastico si pu\u00f2 quindi festeggiare in una qualsiasi di queste date:"}
{"id": "273860", "revid": "14691", "url": "https://it.wikipedia.org/wiki?curid=273860", "title": "Figurinismo", "text": ""}
{"id": "273861", "revid": "120165163", "url": "https://it.wikipedia.org/wiki?curid=273861", "title": "Arischia", "text": "Arischia \u00e8 una frazione della citt\u00e0 di L'Aquila, posta ad un'altitudine di 860 metri s.l.m. e distante circa 14\u00a0km a nord-ovest del capoluogo; a sud-est \u00e8 posto il territorio della frazione di San Vittorino, a ovest quello di Preturo, mentre a nord \u00e8 posto il territorio del comune di Pizzoli. \u00c8 attraversata dalla strada turistica denominata Strada maestra del Parco che sale al Passo delle Capannelle(nel territorio comunale di Pizzoli) da localit\u00e0 \"Cermone\" ed \u00e8 una meta turistica estiva.\nStoria.\nOrigini.\nLe origini di Arischia sono tuttora molto incerte, tuttavia reperti archeologici ne testimoniano l'esistenza gi\u00e0 in epoca romana.\nEpoca medievale: la guerra dell'Aquila.\nProbabilmente la localit\u00e0 nota nel Medioevo con il nome di \"Ariscla\" nel XII secolo doveva essere situata pi\u00f9 a nord a circa 2\u00a0km di distanza dall'attuale abitato, nei pressi della fortificazione esistente in periodo normanno a controllo del valico presso l'attuale passo delle Capannelle lungo il percorso che collegava la conca aquilana con il versante teramano, distrutta la quale venne successivamente ricostruita nel sito attuale.\nDopo la dissoluzione del contado aquilano di cui fece parte dal XIII al XVI secolo, pass\u00f2 come baronia ad alcune famiglie tra cui i Porcinari e gli Alfieri-Ossorio.\nEpoca moderna: il decreto del 1927 e il 1947.\n\u00c8 stato uno dei borghi che contribuirono alla fondazione della citt\u00e0 dell'Aquila e fino al 1927 \u00e8 stato comune a s\u00e9 stante.\nTrattasi del Regio Decreto-legge del 29 luglio 1927 numero 1564 che prevede la soppressione e l'annessione al comune di Aquila degli Abruzzi dei comuni di Arischia, Bagno, Camarda, Lucoli, Paganica, Preturo, Roio, Sassa, nonch\u00e9 la frazione di San Vittorino del comune di Pizzoli. Nel 1947 Lucoli dopo essere stato per 20 anni una frazione dell'Aquila fu il solo a riuscire a ritornare comune autonomo a differenza degli altri 7 comuni soppressi.\nSecondo alcuni studi sarebbe stato originario del luogo lo scultore Silvestro \"de Ariscola\" vissuto nel secolo XV che lavor\u00f2 al sepolcro di Maria Pereira moglie di Pietro Lalle Camponeschi nella basilica di San Bernardino.\nTerremoto del 2009.\nArischia \u00e8 uno dei borghi aquilani devastati dal terremoto del 6 aprile 2009. Nonostante non ci siano state vittime dovute a crolli di abitazione il borgo \u00e8 stato in parte distrutto dal sisma. Numerose abitazioni nelle zone Fossato e Colle sono state abbattute in seguito ai danni strutturali riportati. La chiesa parrocchiale \u00e8 profondamente danneggiata, la scuola elementare Ten. Crescenzo Taranta inaugurata nel 1958 \u00e8 stata abbattuta. Riguardo ai dati della ricostruzione, la chiesa di San Benedetto \u00e8 stata ricostruita nel 2015.\nMonumenti e luoghi d'interesse.\nChiesa abbazia di San Benedetto.\nSi trova in Piazza Duomo, ed \u00e8 la chiesa principale. Risalirebbe all'VIII secolo, quando Benedetto da Norcia venne a predicare in Abruzzo per arrivare a Cassino, e il suo discepolo Sant'Equizio ne prese a cuore gli insegnamenti. Tuttavia la chiesa attuale fu ricostruita nel XII secolo, come riportato nel \"Catalogus Baronum\", precisamente citata nel 1157, edificata presso l'antica abbazia di San Benedetto, i cui sotterranei erano usati come cimitero civico. Fu modificata nei secoli a venire, specialmente dopo il terremoto del 1703, che danneggi\u00f2 pesantemente l'edificio. In alcune fotografie storiche pre-1927, la facciata si presentava assai manomessa, con la parte superiore ricostruita in mattoni in cotto, rispetto alla pietra bianca della parte inferiore. Successivamente i lavori di ripristino tolsero il finestrone centrale, inserendovi un orologio, e anche la sommit\u00e0 in seguito venne modificata con un rialzo centrale terminante a spioventi.\nLa facciata ha una cortina muraria rifinita con conci di pietra legati con malta. L'assetto compositivo esterno, con parte centrale con il coronamento a spioventi, riflette l'organizzazione degli spazi interni a tre navate. Ciascuna delle tre divisioni della facciata mostra un rosone, eccetto l'oculo centrale in sommit\u00e0 che ospita l'orologio. La raffinatezza d'intaglio delle mostre lapidee di queste tre finestre induce a pensare all'eventuale presenza di trafori in pietra andati perduti per via di terremoti.&lt;br&gt;Alla base ci sono tre portali romanici, conservatisi perfettamente, con il tipico arco a tutto sesto e lunetta, in origine affrescata.\nDurante i lavori del dopo terremoto 2009 alla facciata, tra le pietre smontate sono state ritrovate alcune che sul retro presentano iscrizioni e fregi; su una di queste c'\u00e8 la scritta \"sumptibus\" a indicare il committente. Il reperto sarebbe stato asportato dal pavimento, tagliato e rifinito per essere utilizzato per la facciata, e alcuni storici pensano che il pezzo di pietra appartenesse al pavimento originale dell'abbazia. La facciata ha vissuto vicende alterne di ricostruzione, tra le quali il riutilizzo grezzo di altro materiale dopo il terremoto di Avezzano del 1915, e il successivo restauro del 1928.&lt;br&gt;La pianta longitudinale \u00e8 a croce latina, con bracci del transetto sporgenti e abside rettangolare. L'interno a tre navate \u00e8 stato completamente ricostruito dopo il terremoto del 1703 in stile tardo-barocco, mostrandosi in forme tuttavia tipicamente neoclassiche in seguito ad altri restauri. Poco c'\u00e8 di interessante, se non alcune tele settecentesche e paramenti sacri medievali.&lt;br&gt;Il giorno della festa patronale di Arischia: il culto di San Benedetto si innesta sull'incrocio di due culture, quella cristiana e quella islamica delle donne saracene che trovarono riparto ad Arischia (VII sec) presso i benedettini dell'abbazia, tanto che la chiesa assunse la simbologia musulmano della mezzaluna e la stella, alle quali la cittadinanza aggiunse l'emblema della mano aperta, come simbolo benedettino.\nConvento di San Nicola.\nEsisteva gi\u00e0 dal 1248 e dipendeva dal monastero di Santo Spirito di Ocre. Nel 1303 il Priore di Santo Spirito, con bolla di papa Alessandro IV concesse l'autonomia al convento. Distrutto dal terremoto del 1349, fu ricostruito con finanziamento di Iacobuccio Gaglioffi di L'Aquila. Successivamente appartenne ai Padri Clareni, ai quali Celestino V aveva concesso l'autonomia dal suo Ordine, nel 1460 il monastero pass\u00f2 ai Frati Minori con intercessione di Pio II e Anton Battista Gaglioffi. Il muro conventuale fu ricostruito nel 1639, e venduto al comune nel 1944, e altre mura vennero restaurate dal 1824 al 1836, e fino al 1880 ospitarono le tombe dei civili di Arischia perch\u00e9 non esisteva un vero e proprio camposanto. \nIl convento sorge fuori Arischia, composto dalla chiesa a pianta rettangolare e dal convento maggiore a pianta quadrangolare. La chiesa ha la facciata barocca, preceduta da un portico con arcate, l'interno \u00e8 a navata unica, di matrice settecentesca, con un prezioso coro ligneo. Il convento \u00e8 provvisto di un chiostro interno con arcate e pozzo centrale, ed \u00e8 usato per i viaggi spirituali delle comitive. Ha subito danni durante il terremoto del 2009 ed \u00e8 ancora in ristrutturazione.\nFontanile medievale.\nFa parte dei resti delle mura che circondano il borgo. La fontana medievale si compone di tre arcate principali e altre secondarie, mentre la facciata \u00e8 in stile rinascimentale con iscrizione latina e stemma della citt\u00e0 Aquila.\nAltro.\n\u00c8 sede del \u201c\"Museo del Legno\"\u201d presso il centro visite del Parco Nazionale del Gran Sasso e Monti della Laga.\nSociet\u00e0.\nTradizioni e folclore.\nOgni anno la seconda domenica di ottobre si tiene la tradizionale \"\"fiera di ottobre\" con il palio dei rioni \"Renzo Martellucci\"\" giunto alla 30\u00aa edizione."}
{"id": "273864", "revid": "1226", "url": "https://it.wikipedia.org/wiki?curid=273864", "title": "Diorama", "text": "Un diorama \u00e8 un'ambientazione in scala ridotta che ricrea scene di vario genere.\nStoria.\nI pi\u00f9 antichi diorami sono probabilmente quelli realizzati nella prima met\u00e0 dell'Ottocento da Paolo Savi e conservati presso il Museo di Storia Naturale e del Territorio di Calci, in provincia di Pisa. Essi sono i primi esempi di ricostruzioni tridimensionali di interazioni tra animali, e, all'epoca, furono ritenuti d'insuperabile qualit\u00e0 dai maggiori musei europei. L'inventore pi\u00f9 noto e accertato fu Louis Daguerre che costru\u00ec i primi diorama moderni tra il 1822 e il 1827, avvalendosi del pittore Hippolyte Sebron per gli sfondi e le ambientazioni sceniche.\nApplicazioni.\nFra gli utilizzi pi\u00f9 diffusi dei diorami i principali sono quello ad uso tecnico, soprattutto ingegneristico e architettonico (riproduzione di edifici, oggetti industriali e superfici), di istruzione e hobbistico (modellismo) che permette di ricreare particolari ambientazioni in scala, col fine di ottenere effetti quanto pi\u00f9 possibile realistici.\nGiochi di ruolo.\nSpecialmente nel campo dei \"wargame\" fantastici e dei giochi di ruolo, il diorama pu\u00f2 rappresentare una scena di fantasia legata in qualche modo al gioco, ad un libro o ad un film. In particolare si ricreano scenari costruendo vari elementi come colline, case, boschi, per lo svolgimento delle battaglie in giochi come \"Warhammer\" e \"Warhammer 40.000\" oppure \"Confrontation\". In questo caso i diorami sono disposti in modo da ricreare la scena tattica in cui si muovono le miniature dei due (o pi\u00f9) schieramenti. Possono quindi rappresentare duelli, scene di guerriglia o battaglie.\nModellismo.\nIn ambito modellistico il diorama viene utilizzato per riprodurre scenari reali o immaginari nei quali inserire ogni tipo di soggetto. Fra gli scenari pi\u00f9 diffusi vi sono quelli ferroviari, i percorsi automobilistici, i campi di battaglia. Anche la classica rappresentazione presepiale pu\u00f2 essere considerata a tutti gli effetti un diorama.\nI diorami pi\u00f9 classici e conosciuti probabilmente sono quelli utilizzati in ambito del modellismo ferroviario, che ricreano in scala una piccola ferrovia con trenini elettrici funzionanti ed integrati nel paesaggio e i diorami fantascientifici, come quelli di \"Star Wars\" o di serie anime come \"Gundam\", oltre al diorama con soggetti reali che rappresenta spesso scene di guerra o pose plastiche di modelli in scala, sovente in scala 1/35. \nMusei.\nNei musei della scienza o della tecnica, i diorami vengono utilizzati per rappresentare ricostruzioni di scene di vita naturale, degli animali o dell'uomo e ambienti di lavoro.\nStereoscopia.\nLa tecnica dei diorami \u00e8 stata largamente utilizzata per la realizzazione di racconti tridimensionali - soprattutto fiabe, racconti biblici o illustrazione scientifica - per sistemi steroscopici quali View-Master, Tru-Vue e altri similari. \nNel caso del View-Master, una \u00e9quipe di artisti era all'opera nella ditta di Portland per scolpire e modellare personaggi e scenari da riprendere attraverso la tecnica fotografica stereoscopica, in modo da permettere una illusione di tridimensionalit\u00e0 una volta che le diapositive 3D vengono visualizzate con un visore apposito. Tra gli artisti maggiormente apprezzati, specializzati in questa tecnica, vi erano Florence Thomas e Joe Liptak."}
{"id": "273866", "revid": "158913", "url": "https://it.wikipedia.org/wiki?curid=273866", "title": "Precetto", "text": "Il precetto (\"praeceptum legis\" in latino) \u00e8 inteso come comando o divieto di compiere una data azione o omissione. La loro applicazione presuppone il precetto giuridico: prima che la norma dispieghi i suoi effetti, il momento interpretativo della norma parte dal precetto quale antecedente necessario.\nNel diritto penale.\nIl precetto contiene la fattispecie astratta, cio\u00e8 la descrizione del fare o non fare, e assume la forma di un \"comando\" nei reati a condotta omissiva e di \"divieto\" nei reati a condotta commissiva. Ad esso \u00e8 giustapposta la sanzione, secondo un nesso di causalit\u00e0 non derivante dalla natura (causalit\u00e0 ontologica) ma dalla societ\u00e0 (causalit\u00e0 deontologica).\nL'atto di precetto nel diritto processuale civile.\nIl precetto \u00e8 un atto che necessariamente deve precedere l'esecuzione forzata. La responsabilit\u00e0 cui il precetto fa riferimento \u00e8 quella personale ex 1218 c.c., la quale ha funzione preparatoria della responsabilit\u00e0 patrimoniale ex 2740 c.c., che permette l'esperimento dell'esecuzione forzata per la realizzazione coattiva del debito. Esso ha la funzione di spingere il debitore ad adempiere, seppure forzatamente, l'obbligazione rimasta inadempiuta. In altre parole \u00e8 un \"ultimatum\" che il creditore rivolge al debitore, e se costui non dovesse raccogliere tale invito all'adempimento spontaneo, il creditore avr\u00e0 la possibilit\u00e0 di iniziare l'esecuzione forzata nei confronti dell'inadempiente."}
{"id": "273868", "revid": "438678", "url": "https://it.wikipedia.org/wiki?curid=273868", "title": "La moglie in bianco... l'amante al pepe", "text": "La moglie in bianco... l'amante al pepe \u00e8 un film del 1981 diretto da Michele Massimo Tarantini.\nTrama.\nIn una Trani degli anni '60, Peppino Patan\u00e8, dentista appartenente a una nobile famiglia meridionale di donnaioli, e la moglie, donna fragile e piagnucolona, attendono l'arrivo del figlio Gianluca di ritorno da un viaggio a Londra. Peppino trova il figlio molto cambiato e poco dopo il ritorno di questi sembra gi\u00e0 diffondersi la diceria che il giovane sia omosessuale.\nCalogero Patan\u00e8, nonno di Gianluca e padre di Peppino, scopre che il nipote ha delle riviste con uomini seminudi e, deducendone l'omosessualit\u00e0, viene colpito da un infarto che lo costringe a cambiare il testamento sul letto di morte. Qualche minuto prima di morire, Calogero chiama il figlio per informarlo sull'omosessualit\u00e0 del nipote, ma non fa in tempo a dirlo e muore.\nDurante il funerale, Carmelina, la cameriera di casa Patan\u00e8, diffonde la notizia dell'omosessualit\u00e0 del figlio di Peppino. In breve tempo tutto il paese ne \u00e8 a conoscenza. Durante la lettura del testamento si scopre che tutta l'eredit\u00e0 andr\u00e0 a Peppino a patto che il figlio si sposi e abbia un figlio entro un anno esatto dalla sua morte, altrimenti l'eredit\u00e0 passer\u00e0 a Linda, la sorella di Peppino che l'uomo odia profondamente, in quanto \u00e8 una donna di facili costumi che anni addietro riusc\u00ec a ottenere dal padre 220 milioni di lire per costruire un albergo a Taranto.\nPeppino, convinto che si tratti di un compito facile, scopre dalla sua amante l'omosessualit\u00e0 del figlio. Accecato dalla rabbia ordina a Carmelina di portargli la posta e vede che ha ricevuto delle missive offensive contro il figlio ed \u00e8 oggetto di vessazioni dalla gente del paese. Peppino decide di metterlo alla prova, mandandolo con una scusa a prendere le cartucce per il suo fucile dalla sua amante che possiede un'armeria. Proprio quando il ragazzo inizia a ricambiare le avances della donna, all'improvviso rientra il marito, e Gianluca \u00e8 costretto a scappare dal balcone.\nSconfortato, Peppino decide di chiedere aiuto al suo amico d'infanzia don Fef\u00e8, parroco del paese, che gli manda Sonia, una signorina inizialmente poco avvenente come assistente per il suo studio dentistico, ma presto scoprir\u00e0 che \u00e8 una bella donna, alta e formosa, adatta per suo figlio. Ben presto viene annunciato il fidanzamento tra Gianluca e Sonia e Peppino finalmente pu\u00f2 mettere a tacere tutte le malelingue. Dopo poco tempo i due finalmente si sposano; al termine della festa Gianluca e Sonia si preparano alla prima notte di nozze ma Gianluca \u00e8 stanco e ubriaco. Peppino, per spronarlo, mette una cassetta con i rumori della Seconda Guerra Mondiale, affinch\u00e9 il figlio reagisca agli spaventi.\nIl giorno dopo i due partono per il viaggio di nozze a Taranto. Peppino, preoccupato per un possibile boicottaggio del matrimonio del figlio, li segue di nascosto. Linda infatti aveva gi\u00e0 presentato a Sonia il figlio \"cadetto\" Piero, incaricato di far saltare il matrimonio, ma Peppino riesce a scongiurare il piano della sorella e alla fine Gianluca e Sonia diventano genitori di un bambino. L'eredit\u00e0 del padre finisce a lui. Peppino presenta quindi a tutto il paese suo nipote, e proprio in quel momento si accorge che il figlio sta ammiccando ad un uomo.\nProduzione.\nIl film \u00e8 girato in prevalenza a Trani (Il palazzo di Patan\u00e8 \u00e8 Palazzo Bianchi, in via Arcangelo Prologo 23) ed a Taranto. Alcuni interni del film (giardino pensile, sala della musica) sono stati girati a Trani presso il Palazzo Baronale Broquier-D'Amelj. Particolarit\u00e0 del film sar\u00e0 la partecipazione del barone stesso (Don Francesco Broquier-d'Amelj) nelle vesti di notaio. La pellicola segna il debutto cinematografico di Pamela Prati, futura soubrette televisiva di successo."}
{"id": "273870", "revid": "104485", "url": "https://it.wikipedia.org/wiki?curid=273870", "title": "Guglielmo", "text": "Origine e diffusione.\nDeriva dal nome germanico \"Willihelm\" o \"Willahelm\", composto dagli elementi \"wil\" (o \"wilja\", \"willio\", \"volont\u00e0\", \"desiderio\") e \"helm\" (o \"helma\", \"elmo\", \"protezione\"), di incerto significato complessivo; a volte viene interpretato come \"elmo della volont\u00e0\" o \"colui al quale la volont\u00e0 fa da difesa\".\nGiunto in Italia per tradizione francone, \u00e8 documentato nelle forme medievali \"Guilihelmus\", \"Guillelmus\", \"Gulliemus\", \"Guilgelmus\" e \"Wilielmus\" e negli ipocoristici \"Lemnus\", \"Memmus\", \"Welmus\" e \"Willus\". In Inghilterra venne introdotto dai normanni, diffondendosi molto dopo che Guglielmo il Conquistatore prese il potere nel paese tanto da divenire il nome pi\u00f9 usato fino a che non venne superato da John nel XIV secolo.\nLe varianti Zelmo e Azelma sono caratteristiche dell'Emilia-Romagna, Memmo \u00e8 toscano, mentre Gelmo e Gelma sono caratteristiche delle Venezie. Da queste ultime deriva inoltre il cognome Gelmini.\nOnomastico.\nL'onomastico pu\u00f2 essere festeggiato in memoria di diversi santi e beati, alle date seguenti"}
{"id": "273872", "revid": "14691", "url": "https://it.wikipedia.org/wiki?curid=273872", "title": "Baron karza", "text": ""}
{"id": "273874", "revid": "1071822", "url": "https://it.wikipedia.org/wiki?curid=273874", "title": "Ivan Dimitrov (scultore)", "text": "Lavora in Italia, a Bologna.\nGiunto in Italia in giovane et\u00e0, negli anni settanta completa la sua formazione nelle citt\u00e0 di Venezia, Firenze, Milano, Roma. Si stabilisce a Bologna continuando a viaggiare per tutta Europa per ulteriori approfondimenti e frequentazioni.\nLa prima personale \u00e8 del 1982, a cui seguono esposizioni delle sue opere nelle mostre del Palazzo Re Enzo (1993 e 1996), del Palazzo Isolani (1994 e 1995) e del complesso museale del Baraccano (1998, 1999, 2005).\nTra le opere si citano una serie di bassorilievi in terracotta dedicati a Bologna e i suoi presepi, alcuni dei quali in omaggio ai grandi maestri della storia dell'arte (Leonardo, Bruegel, D\u00fcrer, Rembrandt, Rubens).\nNel 2014 Ivan Dimitrov \u00e8 stato incaricato dal Comune di Siena di dipingere il Drappellone del Palio del 16 agosto, dedicato a Mario Luzi. Il Drappellone \u00e8 ora conservato nel Museo della Contrada della Civetta, vincitrice del Palio."}
{"id": "273877", "revid": "2164166", "url": "https://it.wikipedia.org/wiki?curid=273877", "title": "Tommaso (nome)", "text": "Origine e diffusione.\nRisale, tramite il greco \u0398\u03c9\u03bc\u1fb6\u03c2 (\"Th\u014dmas\") e il latino \"Thomas\", al nome aramaico \u05ea\u05b8\u05bc\u05d0\u05d5\u05b9\u05de\u05b8\u05d0 (\"Ta'oma'\" o \"Te'oma\"), che alla lettera vuol dire \"gemello\" (lo stesso significato dei nomi Didimo e Gemello).\nSi tratta di un nome di tradizione biblica, portato nel Nuovo Testamento dall'apostolo Tommaso; alla sua figura, e a quella di altri santi e beati come Tommaso d'Aquino e Tommaso da Celano, si deve la diffusione del nome in ambiti cristiani.\nIn Italia il nome \u00e8 ben attestato, specialmente nel Meridione e in Lazio. In Inghilterra cominci\u00f2 ad essere usato solo dopo conquista, quando venne importato dai normanni, divenendo ben presto uno dei nomi pi\u00f9 comuni, anche grazie alla figura di Thomas Becket.\nOnomastico.\nSono numerosi i santi e i beati che hanno portato questo nome. Tre di essi sono figure maggiori, e generalmente l'onomastico si festeggia in loro memoria: san Tommaso, apostolo e martire in India (3 luglio per la Chiesa cattolica e 6 ottobre per quella ortodossa), san Tommaso d'Aquino, filosofo e teologo, uno dei Dottori della Chiesa (28 gennaio) e san Thomas Becket, arcivescovo di Canterbury e martire (29 dicembre). Fra le altre figure con questo nome si ricordano:"}
{"id": "273880", "revid": "1652635", "url": "https://it.wikipedia.org/wiki?curid=273880", "title": "Sanzione", "text": "La sanzione, in diritto, \u00e8 una conseguenza sfavorevole prevista per chi non rispetti una norma giuridica. In generale, consiste nella limitazione di diritti per l'inosservanza del comportamento prescritto, prevedendo una sanzione volta a scoraggiarla. Va detto che, se la maggioranza delle norme di condotta \u00e8 assistita da una sanzione, vi possono essere anche obblighi e doveri non sanzionati; in casi come questi nel diritto romano si parlava di \"leges imperfectae\" (norme imperfette) in contrapposizione a quelle \"perfectae\" assistite da sanzione. \nIl dovere, posto in capo a un soggetto, di sottostare alla sanzione \u00e8 detto \"responsabilit\u00e0\". Normalmente il soggetto sul quale grava la responsabilit\u00e0 \u00e8 lo stesso che ha commesso l'illecito; vi possono, per\u00f2, essere casi in cui l'ordinamento ritiene un soggetto responsabile per l'illecito commesso da un altro, in virt\u00f9 di una certa relazione intercorrente tra i due: ne \u00e8 un esempio la \"responsabilit\u00e0 collettiva\" - in cui tutti i membri di una collettivit\u00e0 sono ritenuti responsabili per l'illecito commesso da uno o alcuni di loro - tipica degli ordinamenti primitivi, che sopravvive nel diritto internazionale (si pensi alla guerra). \nIl soggetto sul quale grava la responsabilit\u00e0 pu\u00f2 essere una persona fisica o giuridica. Un principio tradizionale, espresso dal brocardo \"societas delinquere non potest\", vuole che le sanzioni penali possano essere comminate solamente a persone fisiche; molti ordinamenti lo hanno superato, mentre in Italia \u00e8 ancora in vigore, sebbene attenuato in qualche modo dopo l'introduzione, nel 2001, di una forma di responsabilit\u00e0 penale degli enti. \nLa sanzione, prevista (o, come si suol dire, \"comminata\") dalla norma in via generale e astratta, \u00e8 \"inflitta\" (o \"irrogata\") al soggetto responsabile di un illecito concretamente accertato, dall'autorit\u00e0 cui l'ordinamento ha attribuito il relativo potere; negli ordinamenti statali \u00e8 tipicamente un giudice, ma pu\u00f2 essere anche un organo della pubblica amministrazione. Negli ordinamenti primitivi, invece, e tuttora nell'ordinamento internazionale, l'applicazione della sanzione \u00e8 lasciata al soggetto offeso dall'illecito (o al suo gruppo), il quale si fa in questo modo giustizia da s\u00e9 (\"autotutela\").\nSanzioni risarcitorie e punitive.\nLa sanzione pu\u00f2 essere \"risarcitoria\", cio\u00e8 finalizzata a reintegrare il danno subito da un altro soggetto in conseguenza dell'illecito, oppure \"punitiva\", finalizzata cio\u00e8 all'afflizione del trasgressore: la sanzione punitiva colpisce il comportamento illecito in s\u00e9, quella risarcitoria le sue conseguenze, cercando di compensarle.\nTipico esempio di sanzione risarcitoria \u00e8 l'obbligazione \"ex lege\" di risarcire il danno ingiusto causato con colpa o dolo, prevista nell'ordinamento italiano dall'art. 2043 del Codice civile; tipico esempio di sanzione punitiva \u00e8 la \"pena\", ossia la sanzione penale, prevista in conseguenza di un \"reato\". Talvolta una sanzione pu\u00f2 cumulare entrambe le funzioni: \u00e8 il caso dei danni punitivi nei sistemi di common law.\nAlla funzione riparatoria o punitiva della sanzione, si aggiunge una funzione preventiva: infatti, la certezza o, almeno, un'adeguata probabilit\u00e0 della sua applicazione ha l'effetto di indurre la maggior parte dei soggetti cui \u00e8 destinata a evitarla, astenendosi dal comportamento illecito.\nEstensioni del concetto.\nSecondo la prevalente dottrina non sono sanzioni in senso proprio, anche se talvolta si usa questo termine per riferirsi a esse, la nullit\u00e0, l'annullabilit\u00e0 e, in generale, l'invalidit\u00e0 o inefficacia dell'atto. In questi casi, infatti, non siamo di fronte alle conseguenze previste da una norma secondaria a seguito dell'inosservanza dell'obbligo o dovere previsto in una norma primaria ma, piuttosto, all'effetto diretto di una norma che stabilisce un onere la cui osservanza \u00e8 condizione per la validit\u00e0 ed efficacia dell'atto.\nIl concetto di sanzione viene a volte esteso facendovi rientrare non solo le conseguenze spiacevoli che l'ordinamento collega al comportamento illecito, di cui si \u00e8 finora parlato (\"sanzioni negative\"), ma anche le conseguenze piacevoli che l'ordinamento collega al comportamento conforme alla norma (\"sanzioni positive\"), quali premi, incentivi, ecc. Alcuni autori considerano sanzione positiva anche la validit\u00e0 e l'efficacia dell'atto conforme alla norma, sicch\u00e9 l'invalidit\u00e0 e l'inefficacia non sarebbero sanzioni negative ma inapplicazione di sanzioni positive.\nAltri significati.\n\u00c8 detto \"sanzione\" anche l'atto con il quale il monarca approva una legge adottata dal parlamento, conferendogli cos\u00ec efficacia. Nella monarchia costituzionale la sanzione era lo strumento attraverso il quale il monarca partecipava alla funzione legislativa; nella monarchia parlamentare, invece, la sanzione, per tradizione o per disposizione costituzionale, non pu\u00f2 essere negata, finendo cos\u00ec per assumere un rilievo puramente formale e assimilarsi alla promulgazione.\nIl termine viene talvolta usato anche per designare l'approvazione di un atto legislativo o amministrativo da parte dell'autorit\u00e0 competente (come, ad esempio, nell'espressione: \"La legge ha ottenuto la sanzione del parlamento\") o di un'autorit\u00e0 superiore con funzioni di controllo.\nQueste accezioni, oggi meno frequenti, sono in realt\u00e0 quelle pi\u00f9 vicine all'etimologia del termine. Nel diritto romano, infatti, era detta \"sanctio\" la parte finale della \"lex\" che ne garantiva l'efficacia, stabilendo le conseguenze delle violazioni, oltre a contenere eventuali disposizioni di coordinamento con altre leggi."}
{"id": "273908", "revid": "1573940", "url": "https://it.wikipedia.org/wiki?curid=273908", "title": "Hexacorallia", "text": "Gli Esacoralli (Hexacorallia ) sono una sottoclasse degli Antozoi che raggruppa forme molto varie, coloniali o solitarie, provviste di tentacoli cavi, ricchi di cnidoblasti. Ne fanno parte approssimativamente 3500 specie di anemoni di mare, coralli costruttori (madrepore), sclerattinie, anemoni copritrici e coralli neri spinosi.\nDescrizione.\nLa simmetria degli esacoralli \u00e8 esamerica, con setti presenti in multipli di sei. I setti, completi o incompleti, sono disposti in paia. Solo gli ordini degli Antipatharia (coralli neri) e i Ceriantharia (anemoni tubiformi) possiedono setti singoli. \nUn giovane polipo possiede, in genere, sei paia di setti e dodici tentacoli, uno per ogni spazio intersettale. Crescendo, pu\u00f2 comparire un nuovo anello con altri sei setti appaiati ed i rispettivi 12 tentacoli.\nPossono essere privi o provvisti di scheletro, che se presente \u00e8 calcareo o chitinoide, e si sviluppa alla superficie dell'ectoderma.\nTassonomia.\nLa sottoclasse Hexacorallia comprende i seguenti ordini:\nLa diversit\u00e0 fra i polipi degli esacoralli \u00e8 pi\u00f9 variabile che negli octocoralli rende pi\u00f9 complessa una sistemazione sistematica della sottoclasse. La sottoclasse Ceriantipatharia \u00e8 stata creata per ospitare gli ordini Antipatharia e Ceriantharia, basandosi sulla similitudine dei loro stadi larvari e polipoidi, ben diversi dagli altri ordini di esacoralli. Ma quest'interpretazione \u00e8 contestata da diversi studi: l'ordine Ceriantharia sarebbe piuttosto un ordine parallelo ad un clade costituita da Actiniaria, Antipatharia, Corallimorpharia, Scleractinia e Zoanthidea."}
{"id": "273915", "revid": "1305772", "url": "https://it.wikipedia.org/wiki?curid=273915", "title": "Libreria", "text": ""}
{"id": "273929", "revid": "834", "url": "https://it.wikipedia.org/wiki?curid=273929", "title": "Tac", "text": ""}
{"id": "273930", "revid": "106908", "url": "https://it.wikipedia.org/wiki?curid=273930", "title": "Paradiddle", "text": "Il paradiddle \u00e8 una diteggiatura usata dai percussionisti e dai batteristi che consiste in due alternanze di note seguite da due note della stessa mano (il \"diddle\"). La figura di base \u00e8 DSDD o SDSS. Quando vengono eseguiti paradiddle multipli, le note principali sono sempre alternate fra mano destra e sinistra.\nQuesta figura \u00e8 usata per lo studio della tecnica sulle percussioni, e maggiormente sulla batteria, per l'esecuzione di figure ritmiche, fill o ritmi.\nCompaiono delle lettere (R - L per lo standard inglese/statunitense, oppure D - S per quello italiano, come in questo caso), che stanno ad indicare Destra (R) e Sinistra (L): questa tecnica fondamentale viene ramificata in molte altre combinazioni (dai tempi classici a quelli terzinati) e il \"maneggio\" spesso rovesciato per migliorare la coordinazione delle mani.\nI segni che appaiono sopra le note (&gt;) indicano gli accenti (colpi in cui viene applicata una forza maggiore oppure minore, a seconda del segno usato).\nIl \"paradiddle\" \u00e8 uno dei rudimenti di rilievo, indicato particolarmente per la coordinazione degli arti e altri fattori; molti batteristi, fra cui Gary Chaffee, consigliano di usare questa tecnica come passaggio tra un ritmo e l'altro o semplicemente come riscaldamento prima di suonare.\nLo stesso Gary Chaffee sostiene che l'uso del paradiddle (come pure di altre alternanze di mani) su figure ritmiche utilizzate su uno strumento a percussione, contribuisce a determinare un fraseggio diverso, un diverso colore.\nI \"paradiddle\" fanno parte dei 26 rudimenti tecnici del tamburo rullante e sono usati per liberare una mano che dovr\u00e0 raggiungere velocemente un altro strumento del set o per aiutare il batterista a fraseggiare.\nTipi di \"paradiddle\".\nEsistono tre tipi di \"paradiddle\":\nma combinando i vari rudimenti e le varie tecniche questa configurazione ritmica di colpi singoli e doppi diviene una miniera di effetti sonori grazie anche alle quattro possibili accentuazioni.\nL'esempio pi\u00f9 semplice: l'accento del primo \"beat\" suona sul tom e rimanenti tre sul tamburo rullante. Logicamente, aumentando i colpi singoli si potranno ottenere i doppi e tripli \"paradiddles\".\nBuddy Rich perfezion\u00f2 l'uso dei rudimenti tra cui i \"paradiddles\", distribuendoli sui vari componenti della batteria a grande velocit\u00e0.\nKenny Clarke fece un estremo uso dei \"paradiddle\" alternati sui quattro arti, in special modo con ritmi ternari.\nNormalmente, il colpo doppio serve a preparare il tempo per il colpo singolo accentato della mano opposta, ma con un adeguato esercizio \u00e8 possibile mantenere il movimento delle mani del singolo \"paradiddle\" e ruotare gli accenti a piacere.\nCi sono poi anche il \"triple paradiddle\" e il \"paradiddlediddle.\""}
{"id": "273931", "revid": "3115", "url": "https://it.wikipedia.org/wiki?curid=273931", "title": "Giovanni Battista Caproni", "text": "Biografia.\nGiovanni Battista Caproni nacque in Trentino, allora territorio austriaco, nella frazione di Massone (allora comune di Oltresarca), attuale Arco, tra Trento e il Lago di Garda. I genitori, il geometra Giuseppe Caproni e Paolina Maini, erano piccoli possidenti della nobilt\u00e0 locale; il giovane Giovanni Battista pot\u00e9 cos\u00ec ottenere un'adeguata istruzione.\nFrequent\u00f2 inizialmente la Realschule di Rovereto, laureandosi poi in ingegneria civile al politecnico di Monaco di Baviera nel 1907. Parlava perfettamente l'italiano e il tedesco. L'anno successivo consegu\u00ec una specializzazione in elettrotecnica presso l'istituto Montefiori di Liegi, dove conobbe Henri Coand\u0103. Fu durante la permanenza a Liegi che inizi\u00f2 a coltivare interesse nell'allora emergente campo dell'aeronautica, dopo aver assistito ad una dimostrazione dei fratelli Wright. Questo interesse giunse a maturazione con un soggiorno a Parigi dove entr\u00f2 in contatto con diversi pionieri dell'aeronautica.\nRitorn\u00f2 quindi ad Arco, dove inizi\u00f2 la realizzazione del suo primo velivolo a motore, il Ca.1. Aveva gi\u00e0 realizzato un aliante, o veleggiatore, secondo il termine in uso all'epoca, di tipo biplano, assieme all'amico Henri Coand\u0103. Il progetto non riscosse interesse, e Giovanni Battista pot\u00e9 contare solo sul fratello maggiore, Federico Caproni, e il meccanico Ugo Sandri Tabacchi, che divent\u00f2 anche il \"pilota collaudatore\".\nPrima che il prototipo giungesse a completamento, Caproni si trasfer\u00ec in territorio italiano; proveniva da una famiglia di solide tradizioni irredentiste. La destinazione scelta era Cascina Malpensa, in comune di Somma Lombardo, dove venne fondata la Caproni e il velivolo comp\u00ec il suo primo volo il 27 maggio 1910, rimanendo distrutto nell'atterraggio. L'incidente era probabilmente dovuto alla pressoch\u00e9 nulla esperienza del pilota, proprio il meccanico Tabacchi, e non a difetti del velivolo. Fond\u00f2 in questo periodo anche la \"Scuola di aviazione Caproni\". Verso la fine del 1910 Caproni si trasfer\u00ec poi a Vizzola Ticino, dove prosegu\u00ec lo sviluppo di biplani, con i modelli da Ca.2 a Ca.7.\nA partire dal 1911, si concentr\u00f2 sullo sviluppo di monoplani, con i modelli che vanno da Ca.8 a Ca.16. Questi ebbero maggior successo, e vennero prodotti in piccole serie. Da questa serie di aerei, Gianni Caproni svilupp\u00f2 il Ca.18, destinato all'osservazione aerea, ma l'aereo usc\u00ec sconfitto dal 1\u00ba concorso militare italiano, tenutosi all'inizio del 1913. L'azienda si trov\u00f2 cos\u00ec in difficolt\u00e0 economiche e lo stesso anno venne acquistata dallo stato italiano; Giovanni Battista Caproni vi rimase come direttore tecnico.\nNonostante le difficolt\u00e0 \u00e8 in questo periodo che inizi\u00f2 lo sviluppo dei trimotori da bombardamento che, dal prototipo Ca.31, porteranno alla sviluppo della famiglia di bombardieri, biplani, Ca.32 (300 hp - Ca.1), Ca.33 (450 hp - Ca.3), Ca.44 (600 hp - Ca.5) e triplani Ca.40 (Ca.4). Oltre che alle capacit\u00e0 tecniche di Caproni, fondamentale fu il contributo di Giulio Douhet allora comandante del battaglione aviatori (la Regia Aeronautica vedr\u00e0 la luce solo nel 1923), che convinto della bont\u00e0 del progetto, riusc\u00ec ad aggirare l'opposizione del generale Maurizio Moris, allora ispettore dell'aeronautica.\nPoco prima dello scoppio della prima guerra mondiale, ancora nel 1914, Giovanni Battista Caproni rifiut\u00f2 un invito dal governo imperiale austro-ungarico a trasferire la sua azienda all'interno dell'Impero.\nLa Grande Guerra.\nIl conflitto dimostr\u00f2 la bont\u00e0 dei trimotori Caproni, che furono utilizzati dalle forze aeree di Italia, Francia, Regno Unito e Stati Uniti d'America e prodotti all'estero su licenza, in Francia fin dal 1914. Fu infatti sul fronte francese che avvenne il primo bombardamento aereo notturno. Anche se la sua fama deriva da questa famiglia di bombardieri strategici, Gianni Caproni fu anche tra i pionieri dell'aereo da caccia, nel 1914, dal Caproni Ca.18, deriv\u00f2 il caccia Ca.20, rimasto allo stadio di prototipo. La fine della guerra provoc\u00f2 un drastico ridimensionamento dell'industria aeronautica: infatti i vari governi italiani che si succedettero nell'immediato dopoguerra non pensarono di mantenere un'aliquota di velivoli da impiegare eventualmente a scopo difensivo e la quasi totalit\u00e0 fu smobilitata se non demolita.\nIl primo dopoguerra.\nSempre pi\u00f9 convinto delle capacit\u00e0 dell'aeroplano e del suo utilizzo come trasporto civile riadatt\u00f2 la propria fabbrica senza per\u00f2 abbandonare del tutto i progetti relativi all'impiego militare. Tali convinzioni porteranno a rielaborazioni come trasporto passeggeri dei trimotori da bombardamento, e progetti certamente pi\u00f9 visionari, come il Caproni Ca.60 \"Transaereo\", un gigantesco idrovolante a scafo per 100 passeggeri, destinato a rotte transatlantiche. Peculiare era la caratteristica di avere tre gruppi di ali triplane montati sopra lo scafo dove erano installati 8 motori. Il velivolo comp\u00ec un breve \u201cbalzo\u201d il 4 marzo 1921, ma rimase distrutto in un incendio poco dopo mentre era in riparazione.\nNuovo impulso all'industria aeronautica giunse con l'avvento del governo Mussolini. Nel gennaio 1923 fu costituito il \"Commissariato per l'aeronautica\" e pochi mesi dopo fu istituita la Regia Aeronautica e ricostituite subito le tre specialit\u00e0: caccia, ricognizione e bombardamento con le relative flotte aeree. In particolare per la flotta da bombardamento furono utilizzati i vecchi Caproni Ca.45.\nNel 1924 il Ca. 66 vinse un concorso indetto dal Ministero dell'aeronautica per un bombardiere notturno; questo modello, sviluppato, diverr\u00e0 il biplano Caproni Ca.73, il pi\u00f9 grande aereo terrestre nel periodo tra il 1929 e il 1934. Nel 1935 furono incorporate le Officine Meccaniche Reggiane.\nNegli anni Trenta, Gianni Caproni cre\u00f2 un gruppo industriale che assunse il nome \"Aeroplani Caproni S.A.\" arrivando a contare pi\u00f9 di 20 consociate (Gruppo Caproni), fra cui le Officine Meccaniche Reggiane, la Motori Marini Carraro, e alcuni stabilimenti all'estero, a Baltimora negli Stati Uniti (Caproni-Curtiss) e in Bulgaria a Kazanlik (Kaproni Bulgarski).. Nel 1936 insieme al designer Vittorio Ducrot fond\u00f2 l'Aeronautica Sicula.\nLa guerra d'Etiopia procur\u00f2 moltissime commesse alla Caproni i cui velivoli arrivarono a dominare i cieli abissini.\nI primati.\nNel 1928 fu assunto dalla Caproni come capo collaudatore Mario De Bernardi gi\u00e0 vincitore della coppa Schneider che aveva appena lasciato l'aviazione militare e che nel 1933, ai comandi di un Caproni Ca.111, comp\u00ec il raid Roma-Mosca percorrendo i 2600\u00a0km che dividono le due capitali con cinque passeggeri a bordo.\nL'11 aprile 1934 il pilota Renato Donati raggiunse per la prima volta 13.553 metri d'altezza e il 20 giugno 1935 Carina Negrone raggiunse i 12.043 metri d'altezza (primato femminile).\nIl 22 ottobre 1938 Mario Pezzi miglior\u00f2 il record raggiungendo i 17.093 metri d'altezza con un Caproni Ca.161 in cui la cabina era stata resa a tenuta stagna. Il 15 settembre 1939 Nicola Di Mauro raggiunse per la prima volta i 13.554 metri d'altezza con un idrovolante derivato dal Caproni Ca.161.\nNello stesso periodo Mario De Bernardi collaud\u00f2 a Taliedo il Campini-Caproni C.C.2, un motoreattore (da non confondere con gli aerei a reazione) italiano e il 30 novembre 1941 comp\u00ec il primo volo da Milano-Roma aggiudicandosi il primato mondiale.\nLa Seconda guerra mondiale.\nNel 1940 venne insignito da Vittorio Emanuele III del titolo nobiliare di conte di Taliedo, dalla localit\u00e0 del comune di Milano dove sorgevano le officine Caproni e il primo aeroporto milanese. Inizialmente contrario all'entrata dell'Italia nella Seconda Guerra mondiale, era fermamente convinto che sarebbe stato un conflitto di macchine, vinto da chi \"ne avrebbe schierato il maggior numero e della qualit\u00e0 migliore\".\nA seguito dell'armistizio dell'8 settembre 1943 i principali stabilimenti della Caproni si trovarono nel territorio controllato dalla Repubblica Sociale Italiana. \nIn quel periodo Giovanni Caproni assunse un atteggiamento di tergiversazione ottenendo che sia le maestranze che i macchinari non fossero trasferiti in Germania.\nIl secondo dopoguerra.\nNell'immediato dopoguerra, anche in seguito all'uccisione da parte di elementi partigiani del direttore di officina Arnaldo Vischi avvenuta 31 agosto 1945 e all'ordine di arresto spiccato nei suoi confronti con l'accusa di collaborazionismo con i tedeschi e per aver favorito il regime fascista, Caproni entr\u00f2 in latitanza fino al 1946, anno in cui fu assolto in fase istruttoria per non aver commesso il fatto.\nDopo il proscioglimento, Caproni tent\u00f2 di riorganizzare il suo gruppo industriale che nel frattempo aveva accumulato numerosi debiti. Tra il 1947 e il 1951 cerc\u00f2 finanziatori e committenti in tutto il mondo: Unione Sovietica, Francia, ed Israele. Prov\u00f2 ad ottenere finanziamenti anche presso le banche vaticane e nel corso di un viaggio negli Stati Uniti incontr\u00f2 anche il presidente Harry Truman. Nel corso di tale incontro fu introdotto all'interno del gabinetto presidenziale dove con stupore not\u00f2 che alle pareti erano appese due grandi fotografie, una che lo raffigurava e una di Wright. Ad uno stupito Caproni il presidente statunitense disse:\nTuttavia nell'immediato dopoguerra il nuovo governo italiano prefer\u00ec rifornirsi all'estero, soprattutto negli Stati Uniti per quel che riguardava il materiale aeronautico e questo caus\u00f2 la crisi della Caproni che perse molte commesse e viceversa il numero degli operai fu aumentato per ragioni politiche e lo stesso Caproni fu costretto ad accettare concessioni agli operai sotto minaccia delle armi.\nMor\u00ec a Roma nel 1957 all'et\u00e0 di 71 anni.\nDediche e riconoscimenti.\nA lui sono dedicati l'aeroporto di Trento, l'adiacente Museo dell'aeronautica e una via a Trento, una via a Milano, il Centro Sportivo Comunale a Vizzola Ticino (VA) \u00e8 stato dedicato ai fratelli \"Gianni e Federico Caproni\".\nLe Poste Italiane hanno ricordato Gianni Caproni con un francobollo commemorativo dei pionieri dell'aviazione italiana del valore di euro 0,52 emesso il 12 settembre 2003.\nNella cultura di massa.\nIl personaggio di Gianni Caproni \u00e8 presente nel film d'animazione \"Si alza il vento\" di Hayao Miyazaki, che vede protagonista Jir\u014d Horikoshi progettista e ingegnere aeronautico giapponese, il quale ha diverse conversazioni con Caproni durante i suoi sogni.\nArchivio.\nL\u2019archivio privato Caproni \u00e8 conservato presso la famiglia a Roma e a Venegono (Varese); una parte della documentazione bibliografica \u00e8 ora deposita presso il Museo G. Caproni di Trento."}
{"id": "273932", "revid": "1318658", "url": "https://it.wikipedia.org/wiki?curid=273932", "title": "Idrossido", "text": "Gli idrossidi sono composti salini ternari costituiti da un metallo, ossigeno e idrogeno e hanno formula generale M(OH)n, dove n \u00e8 il numero di gruppi anione idrossido (OH-) legati al catione metallico. Gli idrossidi disciolti nell'acqua, dissociandosi, rilasciano il gruppo OH- e uno ione metallico positivo.\nSono tutti basi di Arrhenius pi\u00f9 o meno forti e si possono formare tramite reazione formale tra l'acqua e un ossido basico, come negli esempi:\n&lt;chem&gt;Na2O + H2O -&gt; 2NaOH &lt;/chem&gt;\n&lt;chem&gt;CaO + H2O -&gt; Ca(OH)2 &lt;/chem&gt;\n&lt;chem&gt;Al2O3 + 3H2O -&gt; 2Al(OH)3&lt;/chem&gt;\nNomenclatura.\nLa nomenclatura \u00e8 tradizionale o IUPAC.\nLa nomenclatura IUPAC (International Union of Pure and Applied Chemistry) ha le seguenti regole per nominare gli idrossidi:\nLa nomenclatura tradizionale invece, segue queste regole:\nAd esempio il ferro pu\u00f2 avere numero di ossidazione +2 o +3 e dare i rispettivi idrossidi:\nCategoria degli idrossidi.\nGli idrossidi essenzialmente sono costituiti da elementi del primo e del secondo gruppo della tavola periodica quindi con i metalli alcalini e alcalino-terrosi e dai sistemi atomici anfoteri. Un esempio di idrossido di un sistema atomico anfotero \u00e8 Al(OH)3 tri-idrossido di alluminio o idrossido di alluminio(III) (o ancora idrossido alluminico, \"obsoleto\").\nCaratteristiche degli idrossidi: la basicit\u00e0 e gli equilibri di precipitazione.\nGli idrossidi sono dei sistemi basici cio\u00e8 in grado di rilasciare anioni idrossido OH- in soluzione acquosa (teoria acido base di Arrhenius), di accettare protoni (H+) in qualsiasi tipo di solvente (teoria acido-base di Bronsted-Lowry) o di donare un doppietto elettronico (teoria acido-base di Lewis). Per questi sistemi esiste quindi un equilibrio acido-base governato da una costante termodinamica KT funzione dell'attivit\u00e0 delle specie in soluzione e che pu\u00f2 essere separata in due costanti: una costante dipendente dalle concentrazioni delle specie in soluzione e una costante dipendente dai coefficienti di attivit\u00e0 ionica delle specie in soluzione:\nL'equilibro della nostra specie basica (l'idrossido) quindi \u00e8:\n\u03b3 \u00e8 il coefficiente di attivit\u00e0 ionica dipendente dalla carica degli ioni, dalla temperatura della soluzione (T), dalla costante dielettrica del solvente (D), da un termine correttivo (B) e dalla forza ionica delle specie in soluzione (u) e questi coefficienti di attivit\u00e0 ionica per una specie possono essere ricavati tramite la legge di Debye-H\u00fcckel. Da ricordare che in soluzione non si possono isolare ioni n\u00e9 tanto \u00e8 possibile conoscere il coefficiente di attivit\u00e0 per un singolo ione. Per\u00f2 per soluzioni diluite si \u00e8 visto che i coefficienti di attivit\u00e0 ionica \u03b3 tendono tutti a 1 quindi \u00e8 possibile effettuare un'approssimazione e considerare per il nostro equilibrio acido-base o di precipitazione la sola costante di equilibrio dipendente dalle concentrazioni e ci\u00f2 ci permette di lavorare con le concentrazioni e conoscere pH, descrivere curve acido-base, ecc. perch\u00e9 altrimenti per soluzioni fortemente concentrate a partire da 1M in su entra in gioco la forza ionica e quindi i coefficienti di attivit\u00e0 non tendono pi\u00f9 a 1 quindi bisogna calcolarli con la legge di Debye-H\u00fcckel e nonostante ci\u00f2 si ottengono risultati che scartano abbastanza dal valor vero. Quindi:\nGeneralmente le specie neutre come M(OH) in soluzione acquosa si presentano sotto forma di precipitato in quanto hanno un basso prodotto di solubilit\u00e0 e quindi il sistema acqua non \u00e8 in grado di rompere la molecola dell'idrossido per poterla scindere in catione e anione. Quindi per la specie M(OH) neutra che si presenta sotto forma di precipitato essendo appunto un solido, la sua attivit\u00e0 sar\u00e0 unitaria quindi avremo:\nQuesta \u00e8 la legge che governa l'equilibrio di solubilit\u00e0 di una specie generica M(OH). Se la specie fosse stata M(OH)2 l'equilibrio viene scritto in questo modo:\ne la costante di equilibrio:\nLe basi possono essere classificate anche come basi mono-basiche, cio\u00e8 in grado di accettare un protone (soda caustica o idrato di sodio, NaOH) o poli-basiche, cio\u00e8 in grado di accettare pi\u00f9 protoni (es. idrossido di calcio Ca(OH)2 ). Possono inoltre essere basi forti se sono completamente dissociate in soluzione (ovvero quando l'equilibrio \u00e8 spostato totalmente a destra) o basi deboli quando la dissociazione \u00e8 parziale, portando alla formazione di un equilibrio chimico."}
{"id": "273933", "revid": "767487", "url": "https://it.wikipedia.org/wiki?curid=273933", "title": "Norma penale", "text": "La norma penale \u00e8 una norma imperativa, valutativa e ha carattere statuale: significa che impone un divieto o un obbligo che va necessariamente osservato, valuta quando una condotta sia antisociale e da punire e pu\u00f2 essere emanata soltanto dallo Stato. \u00c8 formata, di regola, da due elementi: un precetto (\"praeceptum legis\") che si identifica con il comando o il divieto imperativo da osservare, e che nel suo enunciato d\u00e0 vita alla fattispecie legale, e da una sanzione (\"sanctio legis\"), ovvero la conseguenza giuridica derivante dalla violazione del precetto, con conseguente implicazione della minaccia del male (la pena).\nSpecie di norme penali.\nAccanto a questi tipi di norma penale, si innesta un altro gruppo, chiamate \"norme integratrici\", che mantengono il carattere imperativo ma non sono autonome, in quanto la loro funzione \u00e8 soltanto quella di precisare, limitare o disciplinare l'applicabilit\u00e0 di norme preesistenti. Si dividono in:\nSovrapposizioni fra diritto penale e amministrativo.\nLa Corte Costituzionale (sent. n.68/1963) ha affermato che il criterio distintivo tra norma penale e norma che prevede un fatto come illecito amministrativo non \u00e8 da ricercare nella materia cui la norma si riferisce, ma nella sola \"qualificazione giuridica\" data dal legislatore all\"'illecito\". Sar\u00e0 quindi penale la legge che punisce un determinato fatto con una pena, mentre avr\u00e0 natura amministrativa qualora preveda come conseguenza del medesimo una sanzione amministrativa."}
{"id": "273934", "revid": "2171879", "url": "https://it.wikipedia.org/wiki?curid=273934", "title": "Riccardo", "text": "Origine e diffusione.\nContinua un antico nome germanico composto dagli elementi \"ric\" (\"potere\", \"dominio\") e \"hard\" (\"forte\", \"audace\", \"valoroso\"), e il significato \u00e8 suscettibile di svariate interpretazioni: fra le altre, \"potere coraggioso\", \"forte nel dominio\", \"signore forte\", \"condottiero valoroso\" e via dicendo.\nGli arcaismi \"Ricciardo\" e \"Rizzardo\", quest'ultimo pi\u00f9 tipicamente settentrionale, riflettono una pronuncia di tramite francese, come avveniva spesso nell'onomastica antica - la \"c\" o, nel nord, la \"z\" nascono da un adattamento della \"ch\" francese.\nIn Inghilterra venne portato dai normanni, acquistando subito popolarit\u00e0 e diventando uno dei nomi pi\u00f9 diffusi introdotti con la conquista.\nOnomastico.\nL'onomastico si pu\u00f2 festeggiare in memoria di numerosi santi e beati, fra i quali, commemorati alle date seguenti:"}
{"id": "273938", "revid": "22475", "url": "https://it.wikipedia.org/wiki?curid=273938", "title": "Il Novellino", "text": " \nIl Novellino \u00e8 una raccolta di cinquanta novelle divise in cinque parti di Masuccio Salernitano e pubblicata postuma nel 1476, un anno dopo la sua morte. Infatti, la maggior parte di questi racconti erano gi\u00e0 stati scritti e pubblicati singolarmente da Masuccio tra il 1450 e il 1457.\nLa lingua del \"Novellino\" si distacca dalla tipica prosa toscana per l'utilizzo di termini dialettali napoletani e latinismi, che si intonano perfettamente alle atmosfere dei racconti.\nIl testo del \"Novellino\", impregnato di forte carattere anticlericale, figura nel primo Indice dei libri proibiti promulgato dalla Santa Congregazione dell'Inquisizione romana.\nTrame.\nLe trame delle cinque parti sono le seguenti:\nParte I.\nNella prima parte del \"Novellino\" protagoniste sono figure del clero, quasi sempre frati, che Masuccio critica per la loro poca devozione ai voti: essi infatti ingannano per soddisfare i loro desideri carnali o arricchirsi, ma non sempre riescono nei loro intenti. Nella novella V, per esempio, il prelato fa la figura del vile spaventandosi al suono della musica della piva -suonata dall'amante della donna che l'ecclesiastico stava possedendo- e fuggendo nel timore di essere stato scoperto dai parenti della giovane: la fuga e la ridicolizzazione dell'ecclesiastico sono la giusta punizione per aver infranto i propri voti, e sono utilizzati dal narratore per deridere il clero corrotto. \nNella novella II si ha l'esempio di prelato bugiardo che inganna una donna approfittandosi dell'ascendente (che deriva dalla sua posizione di clericale) che ha su di lei, per poter possederla. Inoltre il prete sfrutta l'argomento religioso nella \"trama\" del suo inganno, rendendo ancor pi\u00f9 evidente la propria meschinit\u00e0.\nParte II.\nLa seconda parte comprende le novelle che vanno dalla XI alla XX. Nonostante i diversi temi trattati, l'inganno \u00e8 sempre alla base, utilizzato sia per ingannare il marito della donna amata e conquistarla, sia per fare truffe e beffe con lo scopo di ricavare denaro.\nLe prime cinque novelle trattano di adulteri commessi a danno di mariti gelosi. Infatti, in tutte, la donna sedotta \u00e8 una moglie infelice di un uomo molto possessivo, che la tratta male o la picchia o non la soddisfa. In una sola novella, la XIV, l'uomo geloso e avido \u00e8 il padre della ragazza. Quasi sempre il giovane che si innamora della povera donna \u00e8 un cavaliere nobile che riesce ad ingannare e beffarsi del marito per arrivare al suo scopo. Il marito, spesso, dopo essere stato beffato, muore dalla vergogna, e la moglie si risposa o si diverte con l'amante. Gli stratagemmi ideati dagli innamorati sono molto astuti e spesso anche estremi: per esempio, nella novella XII il giovane arriva addirittura a travestirsi da donna per ingannare l'oste di un albergo e andare a dormire con sua moglie; oppure, nella novella XV, quando un cardinale innamorato di una donna sposata non riesce ad ottenerla, arriva a corrompere il marito con molto denaro per passare una notte con lei.\nLe altre cinque novelle parlano di truffe e beffe fatte a signori di alta classe borghese. In queste gli inganni utilizzati sono come sempre molto astuti e ben ingegnati, per\u00f2 gli autori di queste beffe non sono uomini di alta classe sociale, bens\u00ec persone comuni dotate di grande intelligenza che riescono ad ingannare dottori di legge, uomini ricchi e, nella novella XVI, perfino S. Bernardino e l'intera popolazione di Firenze. L'avarizia \u00e8 molto evidente nella novella XVIII, nella quale un frate predicatore di S. Antonio riceve in dono una tela da una donna; quando il marito viene a sapere del fatto si turba molto e insegue il frate per impossessarsene nuovamente, alla fine il frate butta del fuoco nella tela e la rende all'uomo a cui si brucia tra le mani: il popolo pensa che sia un miracolo e riempie di doni ed offerte il frate.\nParte III.\nNella terza parte del \"Novellino\", ovvero quella che comprende le storie dalla ventunesima fino alla trentesima, il tema pi\u00f9 frequente che troviamo \u00e8 quello della passione amorosa, perlopi\u00f9 in personaggi di sesso femminile, che in pi\u00f9 di un caso porta al tradimento nei confronti del marito.Masuccio, nell'esordio che precede le novelle della terza parte, ci dice: \"il defettivo muliebre sesso ser\u00e0 in parte crociato\". In parte delle novelle, infatti, la passione amorosa e il desiderio di amore carnale si possono definire irrazionali, perch\u00e9 spingono alcune donne, anche di alta societ\u00e0 e sposate, ad aver rapporti amorosi con mori, schiavi neri, orrendi nani e in un caso addirittura con il proprio figlio (XXII, XXV, XXVIII). Il tema centrale di buona parte delle novelle \u00e8 quindi il desiderio irrefrenabile di sesso, che porta i protagonisti ad architettare stratagemmi intricati e talvolta anche a tradire la fiducia dei propri cari pur di raggiungere i propri fini. In questi racconti, alle donne in questione piace dare loro speranza e sfruttarli. La figura della donna \u00e8 quindi vista come qualcosa di meschino. Al contrario, l'uomo, che pur sempre tradisce il marito della fanciulla amata e quindi non \u00e8 privo di colpe, si rende poi conto dell'errore che sta commettendo e alla fine rinuncia al suo intento. Questa distinzione netta caratterizza probabilmente un forte maschilismo presente in et\u00e0 medievale e che di certo non era scomparso agli inizi del rinascimento. La donna era vista come un qualcosa di provocatorio, cos\u00ec da giustificare atti che anche l'uomo faceva, spinto dalla lussuria.\nCi sono per\u00f2 alcuni casi, come nelle novelle XXVI, XXIX e XXX, dove le donne dimostrano astuzia negli amori segreti. In queste prevale la ragione sulla passione, perch\u00e9 l'amore \u00e8 qualcosa di pi\u00f9 spirituale e meno carnale, anche se poi anche quest'ultimo non viene meno. La donna, riesce cos\u00ec a conquistare l'uomo che ama davvero, in mezzo a tanti che invece la desiderano solo carnalmente. L'esempio pi\u00f9 chiaro \u00e8 forse la novella XXIX, che parla di una donna che ha molti amanti. Una sera il suo marito parte e tre di loro si fanno avanti. Dopo una serie di vicende dove i tre amanti si ostacolano a vicenda, il pi\u00f9 astuto e unico amato dalla donna, riesce a prevalere sugli altri e ad ingraziarsela per una sera, cos\u00ec da soddisfare le sue voglie, e poi tutto torna alla normalit\u00e0. Da notare che nella novella in questione \u00e8 presente un richiamo alla prima parte della raccolta, quella anticlericale. Uno dei tre amanti di Viola, infatti, \u00e8 un frate che, in preda alle passioni, vuole avere un rapporto sessuale con essa. Questo ci fa capire quanto il clero fosse, secondo Masuccio, corrotto ed empio. Non solo, infatti, il frate avrebbe dovuto abbandonare le sue voglie nel momento in cui aveva preso i voti, ma stava anche per commettere adulterio, dal momento che la sua amata era sposata.\nC'\u00e8 poi un'ultima tipologia, nella novella XXVII, dove \u00e8 la donna ad essere tradita dal suo amante (che l'abbandona) e, in preda alla collera, lo cerca in lungo e in largo, bramosa di vendetta. Fortunatamente, con lei c'\u00e8 il Podest\u00e0, che riesce a riappacificarli e tutto si conclude nel migliore dei modi.\nParte IV.\nLa parte quattro del \"Novellino\" parla dell'amore, legato a morte e inganno. Protagonista delle novelle, a differenza della parte precedente, \u00e8 sempre l'uomo o la coppia nel suo insieme, ma mai la donna singolarmente. L'amante, protagonista nelle novelle pari, \u00e8 evidentemente presentato sotto una luce positiva, e la donna, anche nelle trame dove compie adulterio, non viene mai infamata: spesso il compiere adulterio la libera dal sottostare alla potest\u00e0 di un uomo presentato come ottuso e ingenuo, in quanto spesso, inconsciamente, aiuta l'amante della moglie nel suo intento.\nLo stesso Masuccio, nel commento che segue ogni novella, dimostra sempre di apprezzare l'astuzia dell'amante, rendendo ancor pi\u00f9 evidente al lettore chi sia il \"buono\". Nelle novelle dispari, invece, protagonista \u00e8 la coppia di amanti nella sua interezza: in queste novelle sono esaltati i buoni sentimenti, e lo stesso amore \u00e8 elevato a un piano pi\u00f9 spirituale. Queste novelle differiscono dalle altre anche per il finale drammatico, finale che invece nelle novelle pari ha un carattere da commedia, reso possibile soprattutto dalla figura del marito geloso che si accorge di essere stato ingannato.\nAlla distinzione fatta prima si associa quella di due trame \u201cstandard\u201d: in una, quella propria delle novelle dispari, l'uomo muore di morte violenta e la donna si suicida non riuscendo a sopportare la morte dell'amante, mentre nell'altra, quella propria delle novelle pari, \u00e8 sempre presente il tema dell'inganno, con cui l'amante riesce a sottrarre la donna al marito. Protagonista delle novelle, a differenza della parte tre, \u00e8 sempre l'uomo o la coppia nel suo insieme, ma mai la donna singolarmente.\nDal secondo dei due modelli sopra citati, si distacca -pur essendo sempre presente il tema dell'inganno- la novella XXXVI, dove chi inganna sono le mogli, e tutti e quattro i protagonisti sono amici: infatti Petruccio desidera Catarina, moglie dell'amico Augustino: Catarina racconta tutto a Selvaggia, moglie di Petruccio, e le due cercano di umiliare quest'ultimo facendogli credere di essere in compagnia di Catarina mentre in realt\u00e0 \u00e8 in compagnia della moglie. \nPer una serie di eventi, Petruccio evita l'inganno e i due uomini trascorrono la notte l'uno con la moglie dell'altro. Gli uomini traditi sono due, ma sono due anche le donne tradite, inoltre nessuno dei protagonisti \u00e8 presentato negativamente, come accade ai mariti traditi delle altre novelle. \nL'altra differenza dalle altre novelle pari \u00e8 che l'inganno non va a buon fine, e anzi si ritorce contro le due donne, costrette, pur non volendo, ad andare l'una col marito dell'altra.\nLa novella pi\u00f9 importante della quarta parte \u00e8 la XXXIII, ambientata a Siena, da cui pare Shakespeare si sia ispirato per il suo dramma Romeo e Giulietta.\nParte V.\nLa quinta parte \u00e8 l'ultima del \"Novellino\" di Masuccio Salernitano, e va dalla novella XLI alla L. Le novelle parlano perlopi\u00f9 dell'amore, inteso non come amore puro, ma come rapporto extraconiugale e carnale, come nella novella XLII, in cui la regina di Polonia ha un rapporto sessuale, da cui rimarr\u00e0 anche incinta, con un cavaliere. In quanto la regina ha promesso all'amante di far morire il figlio avuto dal marito, \u00e8 presentata come una persona malvagia e lussuriosa, che infatti paga con la vita i suoi eccessi. Si parla anche di stupri: per esempio, nella novella L, in cui due cavalieri stuprano le figlie di un nobile castigliano. L'ultimo tipo di amore \u00e8 quello inteso come svago: durante un viaggio, come nella novella XLV, o durante una guerra o il ritorno da essa, come nella XLI. \nIn queste ultime dieci novelle, notiamo anche che ci sono nobili con parti da protagonista: a volte sono positive, come nel caso di un nobile siciliano che per aiutare due ragazze stuprate e prende come mogli e gli lascia l'eredit\u00e0, ma a volte sono negative, come la regina Polacca, che pur di andare con un cavaliere manda il figlio a morire. In tutte le novelle si riscontra un lieto fine."}
{"id": "273941", "revid": "125840093", "url": "https://it.wikipedia.org/wiki?curid=273941", "title": "Romano (nome)", "text": "Origine e diffusione.\nDeriva dal latino \"Romanus\", che significa \"romano\", \"originario di Roma\".\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "273946", "revid": "1893", "url": "https://it.wikipedia.org/wiki?curid=273946", "title": "Idrossidi", "text": ""}
{"id": "273947", "revid": "1522738", "url": "https://it.wikipedia.org/wiki?curid=273947", "title": "Sinistra (politica)", "text": "Con il termine sinistra, nel linguaggio politico, si indica la componente del parlamento che siede alla sinistra del presidente dell'assemblea legislativa e, in generale, l'insieme delle posizioni politiche qualificate come progressiste ed egualitariste. Indica infatti un orientamento politico social-liberale, riformista, socialdemocratico, liberalsocialista e liberaldemocratico (\"centro-sinistra\"), socialista democratico, ecosocialista e laico (\"sinistra\"), o comunista, di matrice anarchica e non (\"estrema sinistra\"), diametralmente opposte rispetto a quelle della destra.\nLa politica di sinistra sostiene l\u2019uguaglianza sociale e l'egualitarismo. I suoi aderenti, in genere, percepiscono alcuni membri della societ\u00e0 come svantaggiati rispetto ad altri, e ritengono che ci siano disuguaglianze ingiustificate che devono essere ridotte o abolite. Secondo il professore emerito di economia Barry Clark, i militanti di sinistra affermano che \u201clo sviluppo umano prospera quando gli individui si impegnano in relazioni cooperative e reciprocamente rispettose che possono crescere solo quando vengono ridotte differenze eccessive di status, potere e ricchezza\".\nIl termine \"sinistra\", originariamente di matrice liberale, \u00e8 stato applicato a una serie di movimenti, in particolare il repubblicanesimo in Francia durante il XVIII secolo, seguito dal socialismo, tra cui anarchismo, comunismo, movimento operaio, marxismo, socialdemocrazia e sindacalismo nei secoli XIX e XX. \nDa allora, il termine \"sinistra\" \u00e8 stato applicato a un'ampia gamma di movimenti, tra cui il movimento per i diritti civili, il movimento femminista, il movimento per i diritti LGBT+, il movimento contro la guerra e il movimento ambientalista, nonch\u00e9 un'ampia gamma di partiti politici.\nStoria del termine.\nLe denominazioni \"destra\" e \"sinistra\" delle due parti opposte nell'arena politica nascono in Francia poco prima della Rivoluzione francese. Nel maggio 1789 furono convocati gli Stati generali dal Re di Francia, un'assemblea che doveva rappresentare le tre classi sociali, pi\u00f9 che veri e propri ordini, allora riconosciute: il clero, la nobilt\u00e0 e il terzo Stato, ovvero il popolo in generale. Quest'ultimo si ordin\u00f2 all'interno dell'emiciclo con gli esponenti conservatori capeggiati da Pierre Victor de Malouet che presero i posti alla destra del Presidente, i radicali di Honor\u00e9 Gabriel Riqueti de Mirabeau quelli alla sinistra. Questa divisione si ripresent\u00f2 anche in seguito, quando si form\u00f2 l'Assemblea nazionale. A destra prevaleva una corrente volta a mantenere i poteri monarchici, a sinistra stava la componente pi\u00f9 rivoluzionaria.\nQuando, a fine agosto, si discusse l'articolo della Dichiarazione dei diritti dell'uomo e del cittadino che riguarda la libert\u00e0 religiosa, \"coloro i quali tenevano alla religione e al re si erano messi alla destra del presidente, per sfuggire alle urla, ai discorsi e alle indecenze che avevano luogo nella parte opposta\", dove stava la componente pi\u00f9 rivoluzionaria (Marcel Gauchet). La denominazione si consolid\u00f2 durante l'Assemblea legislativa e la Convenzione Nazionale. Con la Restaurazione monarchica la distinzione si conferma come una caratteristica costante del sistema parlamentare, destinata a durare. Dalla Francia si estese rapidamente a tutta l'Europa. Nel periodo della Restaurazione la sinistra era occupata dai settori progressisti e rivoluzionari.\nNel corso del Novecento, la sinistra ha compreso posizioni ideologiche come il progressismo, la socialdemocrazia, il socialismo, il comunismo e, sotto certi profili, il liberalismo sociale. Il termine \"left\" \u00e8 stato utilizzato nel Regno Unito per indicare le componenti liberale (erede degli Whig) e laburista, il termine \"linke\" in Germania per indicare prevalentemente i socialdemocratici.\nPosizioni.\nConflitto sociale.\nAlla luce dell'ingresso dei partiti di sinistra nella competizione elettorale delle democrazie occidentali, \"gli studiosi della stratificazione sociale e i politologi hanno interpretato questo fenomeno con il concetto di \u00ablotta di classe democratica\u00bb: nel capitalismo maturo, con libere elezioni e un sistema politico democratico, il conflitto tra borghesia e classe operaia si \u00abcivilizza\u00bb, perde le forme drammatiche e violente della rivoluzione e della reazione controrivoluzionaria, e assume le forme pacifiche e regolate dalla legge del confronto elettorale e parlamentare tra partiti politici che esprimono gli interessi delle classi in conflitto\".\nPer converso, \"Pietro Nenni denunci\u00f2 il massimalismo come la pi\u00f9 grave malattia della sinistra italiana e descrisse i massimalisti come agitatori che nascondevano con la mobilitazione permanente la loro sterilit\u00e0 e la loro incapacit\u00e0 di formulare un programma concreto su specifici problemi\".\nEconomia.\nLe posizioni di sinistra relative all'ambito economico spaziano dall'economia keynesiana e il welfare state attraverso la democrazia industriale e l'economia sociale di mercato alla nazionalizzazione dell'economia e all'economia pianificata. Durante la rivoluzione industriale, la sinistra sostenne i sindacati. Nei primi anni del Novecento essa fu associata alle politiche che sostengono un esteso intervento governativo in ambito economico. I sostenitori della sinistra criticano ci\u00f2 che percepiscono come il carattere sfruttante della globalizzazione, la \"race to the bottom\" e i licenziamenti ingiusti. Nell'ultimo quarto del XX secolo, l'idea che un governo (governando in accordo con gli interessi del popolo) dovesse coinvolgere direttamente s\u00e9 stesso nelle attivit\u00e0 giornaliere di un'economia ha perso popolarit\u00e0 presso il centrosinistra, specialmente tra i socialdemocratici che furono influenzati dall'ideologia della terza via.\nVi sono altri, poi, che credono nell'economia marxista, basata sulle teorie economiche di Karl Marx. Alcuni distinguono le teorie economiche di Marx dalla sua filosofia politica, sostenendo che l'approccio del filosofo alla comprensione dell'economia \u00e8 indipendente dalla sua difesa del socialismo rivoluzionario e dalla sua fede nell'inevitabilit\u00e0 della rivoluzione proletaria.\nI libertari di sinistra, i libertari socialisti, insieme agli anarco comunisti, credono in un'economia decentralizzata retta dai sindacati, i consigli dei lavoratori, le cooperative, i comuni e le comuni e si oppongono al controllo privato e governativo dell'economia, preferendo il controllo locale, in cui una nazione di regioni decentralizzate siano unite in una confederazione.\nReligione.\nL'originale sinistra francese era anticlericale, si opponeva all'influenza della Chiesa cattolica e sosteneva la separazione fra Stato e Chiesa. In seguito, Marx sostenne che \u00abLa religione \u00e8 il singhiozzo di una creatura oppressa, il sentimento di un mondo senza cuore, lo spirito di una condizione priva di spirito. \u00c8 l'oppio dei popoli.\u00bb Nella Russia sovietica i bolscevichi abbracciarono inizialmente \u00abun credo ideologico che professava che tutta la religione si sarebbe atrofizzata\u00bb e \u00abdeciso a sradicare il cristianesimo in quanto tale\u00bb. Nel 1918, \u00abDieci alti prelati furono sommariamente fucilati con la spiegazione: \"Il potere sovietico continuer\u00e0 a sparare a questi signori fino a quando manderemo in frantumi e schiacceremo la criminale attivit\u00e0 controrivoluzionaria dei capi della Chiesa.\"\u00bb e \u00abi bambini furono privati di qualsiasi istruzione religiosa fuori di casa\u00bb. Oggi, nel mondo occidentale, i sostenitori della sinistra appoggiano solitamente la secolarizzazione e la separazione tra Stato e Chiesa.\nTuttavia, le credenze religiose hanno trovato spazio anche all'interno di alcune realt\u00e0 di sinistra, come il movimento abolizionista americano e il movimento contro la pena di morte. Inoltre, i primi pensatori socialisti, come Robert Owen, Charles Fourier e Saint-Simon, basarono le proprie teorie del socialismo su principi cristiani. D'altra parte, da \"La citt\u00e0 di Dio\" di Agostino passando per \"L'Utopia\" di Thomas More, i maggiori scrittori cristiani difesero le idee ritenute dai socialisti accettabili. In ambito biblico sono riscontrabili diverse preoccupazioni comuni della sinistra, come il pacifismo, la giustizia sociale, l'uguaglianza razziale, i diritti umani e il rifiuto di un'eccessiva ricchezza. Alla fine del XIX secolo sorse il movimento Social Gospel (in particolare tra gli anglo-cattolici, i luterani, i metodisti, i battisti in America del Nord e in Gran Bretagna), che tent\u00f2 di integrare il pensiero progressista e socialista con il cristianesimo nell'attivismo sociale basato sulla fede, promosso da movimenti come il socialismo cristiano. Nel XX secolo, la teologia della liberazione e la spiritualit\u00e0 della creazione fu sostenuta da alcuni scrittori come Gustavo Guti\u00e9rrez e Matthew Fox.\nEsistono anche movimenti di sinistra come il socialismo islamico e il socialismo buddhista. Vi sono anche state alleanze tra la sinistra e i musulmani contrari alla guerra; ad esempio quella tra il Partito del Rispetto e la Stop the War Coalition, in Gran Bretagna. In Francia, la sinistra si \u00e8 divisa sulle azioni per bandire il velo islamico dalle scuole, con alcuni che sostenevano il divieto sulla base della separazione tra Stato e autorit\u00e0 religiose ed altri che a tale divieto si opponevano invocando la libert\u00e0 personale.\nLa sinistra in Italia.\nPartiti politici.\nAlcuni dei partiti politici italiani identificati come di sinistra sono:\nNella \"Prima Repubblica\":"}
{"id": "273949", "revid": "77358", "url": "https://it.wikipedia.org/wiki?curid=273949", "title": "Ere di Exile", "text": ""}
{"id": "273953", "revid": "1632387", "url": "https://it.wikipedia.org/wiki?curid=273953", "title": "Pena", "text": "Una pena, in diritto, indica una sanzione predisposta per la violazione di un precetto penale comminata secondo il diritto penale. \u00c8 erogata dall'autorit\u00e0 giudiziaria, con le forme e le garanzie previste dalla legge.\nDescrizione.\nCaratteristica essenziale \u00e8 l'afflittivit\u00e0; consiste cio\u00e8 nella privazione o diminuzione di un bene individuale (vita, incolumit\u00e0, libert\u00e0, rispettabilit\u00e0, propriet\u00e0).\nSecondo il principio giuridico di determinatezza, la pena deve essere comprensibile a tal punto di fare capire a tutti i soggetti quali sono i comportamenti leciti e quali sono quelli illeciti. Vi deve essere una proporzione tra pena e delitto, la pena non pu\u00f2 essere sproporzionata rispetto al delitto commesso, in base la principio di proporzionalit\u00e0.\nConcezione.\nLe teorie principali al riguardo sono la\nLe tre teorie convivono in dottrina: la funzione della pena \u00e8 infatti considerata \"triplice\" dalla dottrina maggioritaria.\nI principi e la funzione.\nI principi giuridici fondamentali che regolano la sua disciplina in un moderno Stato di diritto sono:\nLa pena pu\u00f2 svolgere varie funzioni: una funzione meramente retributiva (o assoluta), una funzione di prevenzione generale e una funzione di prevenzione speciale:\nLa prevenzione speciale si divide in:\nPresupposti per l'applicazione.\nPresupposti per la sua applicazione:\nL'irrogazione e l'applicazione della pena \u00e8 competenza dall'autorit\u00e0 giudiziaria previo espletamento di un regolare processo nei confronti di colui che violi un comando o un divieto della legge.\nNel mondo.\nItalia.\nI principi giuridici fondamentali che regolano la pena e la sua applicazione sono stabiliti dall'ordinamento. Costituiscono deroga a tale principio l'aumento facoltativo di pena previsto per i recidivi, l'art. 133 c.p. impone al giudice di tener conto, nell'applicazione della pena, anche della \"capacit\u00e0 criminale\" del reo. Si distinguono in:\n\u00c8 in corso di approvazione dal Parlamento un disegno di legge, gi\u00e0 approvato dalla Camera dei deputati la scorsa legislatura (poi decaduto per scioglimento delle Camere), in cui anche la detenzione domiciliare (oggi concedibile solo dalla Magistratura di sorveglianza) viene ascritta tra le pene principali (e quindi irrogabile direttamente dal giudice penale come condanna).\nSi ha estinzione della pena quando non si verifica l'effettiva realizzazione della medesima. Sono cause di estinzione della pena:\nAi fini della riabilitazione, la pena deve essere stata interamente eseguita, oppure estinta, e da quel momento devono essere trascorsi almeno 3 anni prima che possa essere concessa la riabilitazione. Salvo che la legge non disponga altrimenti l'effetto estintivo non concerne la pena principale ma solo le pene accessorie e gli effetti penali. La sua funzione \u00e8 il reinserimento sociale del condannato, e pu\u00f2 essere concessa solo su richiesta di quest'ultimo; \u00e8 inoltre necessario che il condannato abbia dato prove effettive e costanti di buona condotta. La riabilitazione non \u00e8 concessa quando al condannato sia stata disposta una misura di sicurezza o quando non abbia adempiuto alle obbligazioni civili del reato. Pu\u00f2 essere revocata quando il soggetto commetta delitto non colposo entro 5 anni dalla sentenza di riabilitazione."}
{"id": "273954", "revid": "1515147", "url": "https://it.wikipedia.org/wiki?curid=273954", "title": "Destra (politica)", "text": "Con il termine destra, nel linguaggio politico, si indica la componente del Parlamento che siede alla destra del Presidente dell'assemblea legislativa e, in generale, l'insieme delle posizioni politiche qualificate come conservatrici e gerarchiche. \nIndica infatti un orientamento politico liberal-conservatore, democristiano (\"centro-destra\"), nazional-conservatore, tradizionalista, nazionalista (\"destra\"), o reazionario, ultranazionalista, autoritario, nativista, neo-fascista/nazista (\"estrema destra\"), diametralmente opposte rispetto a quelle della sinistra.\nIl significato politico di \"destra\", nato insieme a quello di \"sinistra\" durante la Rivoluzione francese, ha subito molte variazioni a seconda dei tempi e dei Paesi, ma indica, in genere, un orientamento moderato, conservatore o, nelle sue punte pi\u00f9 estreme, reazionario. Nel XX secolo, si sono detti di \"destra\" anche partiti praticanti metodi di eversione violenta, anti-liberali e, soprattutto, sostenitori del nazionalismo estremo (fascismo, nazismo ecc.).\nLa \"destra\" rappresenta l'opinione che certe gerarchie e certi ordini sociali siano desiderabili, inevitabili, naturali o normali, tipicamente sostenendo questa posizione sulla base dell'economia, della legge naturale o della tradizione. La disuguaglianza sociale e la gerarchia vengono viste come risultati naturali delle differenze sociali tradizionali o della concorrenza nelle economie di mercato.\nIl termine \"destra\" pu\u00f2 generalmente riferirsi alla \"sezione conservatrice o reazionaria di un partito o sistema politico\".\nIn Europa, i conservatori economici sono solitamente considerati liberali e la destra include i conservatori religiosi, gli oppositori all'immigrazione, i nazionalisti e, storicamente, un numero significativo di movimenti anti-capitalisti, inclusi conservatori e fascisti, che si opposero al capitalismo contemporaneo perch\u00e9 credevano che l'eccessivo materialismo e l'egoismo fossero intrinseci in esso.\nNegli Stati Uniti, la destra include sia conservatorismo fiscale che conservatorismo sociale.\nI termini politici \"destra\" e \"sinistra\" furono usati, per la prima volta, durante la Rivoluzione francese del XVIII secolo per indicare la disposizione dei posti a sedere nel Parlamento: coloro che sedevano a destra della sedia del presidente (\"le pr\u00e9sident\") erano ampiamente favorevoli alle istituzioni dell'Antico Regime monarchico. \nLa destra originale, in Francia, si form\u00f2 come reazione contro la \"sinistra\" e comprendeva coloro che sostenevano il clericalismo, la gerarchia e la tradizione. L'espressione \"la droite\" (\"la destra\") aument\u00f2 in uso dopo la restaurazione della monarchia del 1815 quando fu applicata agli ultrarealisti.\nDal 1830 al 1880, l'economia e la struttura della classe sociale del mondo occidentale si spostarono dall'aristocrazia e dalla nobilt\u00e0 al capitalismo. Questo generale spostamento economico verso esso ha influenzato i movimenti di centro-destra, come il Partito conservatore britannico che ha risposto sostenendolo.\nLe persone dei Paesi di lingua inglese non hanno applicato i termini \"destra\" e \"sinistra\" alla propria politica fino al XX secolo. Il termine \"destra\" era, originariamente, applicato a conservatori tradizionali, monarchici e reazionari; un'estensione, l\"'estrema destra\", denota fascismo, nazismo e supremazia razziale.\nNascita della destra politica.\nLa Rivoluzione francese.\nI prodromi delle denominazioni \"destra\" e \"sinistra\" delle due parti opposte nell'arena politica nascono in Francia poco prima della Rivoluzione francese. Il 5 maggio 1789 furono convocati gli Stati generali dal Re di Francia Luigi XVI, un'assemblea che doveva rappresentare le tre classi sociali allora istituite: il clero, la nobilt\u00e0 e il terzo Stato. Quest'ultimo si ordin\u00f2 all'interno dell'emiciclo con gli esponenti conservatori capeggiati da Pierre-Victor Malouet che presero i posti alla destra del Presidente e i radicali di Honor\u00e9 Gabriel Riqueti de Mirabeau che sedettero a sinistra. Questa divisione si ripresent\u00f2 anche in seguito nella storia francese, ad esempio quando si form\u00f2 l'Assemblea nazionale. A destra prevaleva una corrente volta a mantenere i poteri monarchici mentre a sinistra stava quella rivoluzionaria.\nQuando, a fine agosto, si discusse l'articolo della Dichiarazione dei diritti dell'uomo e del cittadino che riguardava la libert\u00e0 religiosa, \"coloro i quali tenevano al re e alla religione si erano messi alla destra del presidente per sfuggire ai discorsi, alle indecenze e alle urla che avevano luogo nella parte opposta, dove stava la componente rivoluzionaria\" secondo le parole di Marcel Gauchet.\nLa denominazione si consolid\u00f2 durante l'Assemblea legislativa e la Convenzione Nazionale. Con la Restaurazione la distinzione si conferma come una caratteristica costante del sistema parlamentare, destinata a durare. \nDalla Francia si estese rapidamente in tutta l'Europa. Nel periodo della Restaurazione, in Francia, la destra era occupata dai monarchici cattolici contro-rivoluzionari (Les Ultras) classificabili ai giorni d'oggi come reazionari e, dunque, collocabili nella destra radicale.\nLa destra anglo-statunitense.\nNell'Inghilterra del Settecento and\u00f2 al governo il partito della destra, i Tory, che sostenevano il potere regio e l'integralismo religioso. Nell'Ottocento nacque il Conservative Party che si altern\u00f2 al governo con i liberali prima e con i laburisti poi. Negli Stati Uniti la destra, attualmente, \u00e8 rappresentata dal Partito Repubblicano, nato nel 1854, sebbene originariamente fosse di sinistra.\nIl Novecento.\nNel corso del Novecento la destra ha compreso posizioni ideologiche come il conservatorismo, il liberalismo conservatore, il liberismo, il nazionalismo e il tradizionalismo cattolico. Mentre in Italia ha prevalso a lungo l'uso del termine \"destra\" per le posizioni pi\u00f9 estreme dello schieramento politico, in altri Paesi, come gli Stati Uniti, il Regno Unito e la Francia, tale espressione \u00e8 stata utilizzata per definire partiti di \"destra moderata\" o di centro-destra.\nIn questo senso, i maggiori esponenti di tale destra nel Novecento sono stati Margaret Thatcher in Gran Bretagna e Ronald Reagan negli USA che hanno contribuito a trasformare il conservatorismo classico da ideologia protezionista e statalista in un pensiero prevalentemente individualista, liberista e nazionale.\nLa destra in Italia.\nLa destra storica.\nLa prima volta che in Italia fece capolino il termine \"destra\" fu in riferimento alla Destra storica nata con Cavour e composta principalmente dai proprietari terrieri e dall'alta borghesia. Questo partito govern\u00f2 il Paese dall'unit\u00e0 fino alla fine del governo Minghetti II nel 1876, portando al pareggio di bilancio dello Stato.\nLe succedette la sinistra storica, che si sarebbe trasformata nella classe dirigente liberale.\nCon l'avvio sulla scena politica del Partito Socialista Italiano e del Partito Popolare, si qualific\u00f2 \"destra\" la stessa ideologia borghese e liberale, a differenza di quella conservatrice prevalente negli altri paesi. I liberali infatti negli altri paesi furono collocati a sinistra, ma in Italia, a causa del vuoto provocato dall'emarginazione politica dei cattolici tradizionalisti, essi occuparono tutte e due le collocazioni politiche: sia destra che sinistra (Galli della Loggia). Negli anni 1910 nacque l'Associazione Nazionalista Italiana che rivendicava le regioni italiane ancora occupate da potenze straniere e che oper\u00f2 per l'entrata dell'Italia nella prima guerra mondiale. Il Fascismo, che conquist\u00f2 il potere nel 1922, \u00e8 stato poi catalogato come ideologia di \"estrema destra\". In seguito il Partito Nazionale Fascista assorb\u00ec anche l'Associazione Nazionalista Italiana.\nIl fascismo e la destra.\nIl \"\"fascismo movimento\" delle origini propugnava idee in antitesi alla destra tradizionale di inizio secolo, condividendo con essa aspetti legati al nazionalismo, ai miti connessi all'idea di patria ma favorevole ad esempio rispetto all'emancipazione delle donne, a politiche maggiormente redistributive, ai temi del sindacalismo rivoluzionario non marxista. Tutto questo diversamente dal \"fascismo regime\"\" che prende l'avvio nel 1923 (quando l'Associazione Nazionalista Italiana si fuse con il fascismo), che inglob\u00f2, dopo il 1925, le forze conservatrici e monarchiche del paese, assumendo un carattere pi\u00f9 propriamente di destra, seppur aperta a politiche assistenziali per tutelare le classi meno abbienti e all'intervento statale in economia, oltrech\u00e9 alle idee keynesiane (fortemente influenzate dal massimo dirigente dell'Iri il socialista riformista Alberto Beneduce e nell'ultima fase furono propugnati anche piani di socializzazione embrionali, oltre al tentativo di rendere il paese ecomicamente ed energeticamente autonomo, con l'apertura alle energie rinnovabili e le politiche decisamente autarchiche degli anni appena precedenti alla guerra, politiche molto avversate dalle classi abbienti). Solo nella RSI il \"fascismo repubblicano\" torn\u00f2 alle origini, eliminando totalmente riferimenti alla destra e promuovendo la socializzazione dell'economia. .\nLa destra nella Repubblica.\nPrimo soggetto della destra fu nel 1946, alla Costituente, l'alleanza del Blocco Nazionale della Libert\u00e0. Da allora, per lungo tempo, si \u00e8 usato il termine \"destra\" principalmente per riferirsi ai partiti neofascisti (come il Movimento Sociale Italiano scioltosi in ragione dell Svolta di Fiuggi nel 1995 in Alleanza Nazionale) e monarchici (come il Partito Nazionale Monarchico).\nAnche il Partito Liberale Italiano \u00e8 stato sovente considerato la destra dell'arco costituzionale, con la sinistra liberale che ne usc\u00ec per formare il Partito radicale.\nDiscorso a s\u00e9 stante rappresent\u00f2 la posizione assolutamente minoritaria degli intellettuali italiani facenti capo alla destra, ossia, escludendo gli ambienti nostalgici, soprattutto Indro Montanelli, Leo Longanesi e Giovannino Guareschi, oltre che l'ormai anziano e residente all'estero Giuseppe Prezzolini, storico fondatore de \"la Voce\". Tra i pochi giornali italiani vicini alla destra dell'epoca, sempre escludendo gli ambiti neofascisti (rappresentati dal missino \"Secolo d'Italia\"), \"Il Borghese\", \"Candido\" e soprattutto \"Il Giornale\".\nNella situazione attuale, nella fase della cosiddetta \"Seconda Repubblica\", i partiti che si considerano parte della destra sono: Alleanza Nazionale (sciolta nel 2009) e La Destra (scissione di AN, scioltasi a sua volta nel 2017).\nDal 1994 esiste un partito di centro-destra, Forza Italia, che si \u00e8 presentato alle elezioni del 2008 insieme ad Alleanza Nazionale e a gruppi minori all'interno de Il Popolo della Libert\u00e0, che diventa partito unico nel 2009, scioltosi anch'esso successivamente.\nL'alleanza di quest'ultimo con la Lega Nord rappresenta l'evoluzione delle coalizioni di centro-destra, con i movimenti federalisti, avutesi dal 1994 ad oggi, il Polo delle Libert\u00e0 e la Casa delle Libert\u00e0, trasformando parzialmente quella concezione tradizionalmente centralista della destra italiana. Nelle elezioni politiche 2013 si \u00e8 constatato la nascita di un gruppo politico quale Fratelli d'Italia che rappresenta un chiaro partito di destra ed \u00e8 attualmente presente in parlamento.\nIl concetto di destra nel XXI secolo.\nNel ventunesimo secolo, con il termine \"destra\", in ambito politico, s'indica l'insieme delle posizioni politiche qualificate come conservatrici e nazionaliste.\nPartiti politici attuali.\nAlcuni dei partiti politici italiani di destra sono:\nNella \"Prima Repubblica\":"}
{"id": "273955", "revid": "2020096", "url": "https://it.wikipedia.org/wiki?curid=273955", "title": "Coppa del mondo per club FIFA", "text": "La Coppa del mondo per club FIFA (in inglese \"FIFA Club World Cup\") \u00e8 una competizione calcistica per club che assegna il titolo di campione del mondo.\nFin dalla sua prima edizione hanno diritto a partecipare le squadre vincitrici dei tornei continentali organizzati dalle sei confederazioni appartenenti alla FIFA. Quindi oltre agli europei vincitori della UEFA Champions League e ai sudamericani detentori della Coppa Libertadores, che fino al 2004 si contendevano in gara unica la Coppa Intercontinentale, alla competizione prendono parte anche i campioni centro-nordamericani della CONCACAF Champions League, quelli africani della CAF Champions League, quelli asiatici della AFC Champions League e quelli dell'Oceania dell'OFC Champions League. Inoltre dal 2007 partecipa anche la squadra vincitrice del campionato della nazione ospitante.\nIn continuit\u00e0 con la Coppa Intercontinentale, fino al 2008 la manifestazione si \u00e8 disputata stabilmente in Giappone. A partire dall'anno successivo invece il paese organizzatore viene selezionato dalla FIFA, similmente a quanto avviene per le competizioni riservate alle squadre nazionali. Ogni paese si aggiudica l'organizzazione di due edizioni consecutive.\nFormula.\nDal 2007 la formula del torneo prevede un turno eliminatorio preliminare tra la squadra campione oceaniana e quella vincitrice del campionato del Paese ospitante.\nLa vincente di tale spareggio accede al primo turno a eliminazione diretta cui gi\u00e0 sono presenti le tre squadre campioni continentali centro-nordamericana, africana e asiatica.\nTali quattro squadre sono accoppiate per sorteggio in un turno eliminatorio a partita unica; le vincitrici affrontano le due semifinaliste di diritto, le campioni d'Europa e del Sudamerica.\nLe semifinaliste vincenti disputano la finale per il primo posto, quelle sconfitte per il terzo.\nLe due squadre sconfitte nel primo turno disputano altres\u00ec la finale per il quinto posto.\nIl regolamento prevede che, qualora la vincitrice di una delle competizioni continentali sia del paese ospitante, il posto della vincitrice del campionato locale \u00e8 preso dalla finalista perdente del torneo continentale. Questa eventualit\u00e0 \u00e8 occorsa in due casi, nelle edizioni 2007 e 2008: nel primo caso \u00e8 stata ammessa la squadra iraniana del Sepahan, nel secondo quella australiana dell'Adelaide United; entrambe avevano perso le rispettive finali dell'AFC Champions League contro club giapponesi.\nDopo l'edizione 2021, la competizione sar\u00e0 composta da 24 squadre: ci saranno otto gironi da tre squadre ciascuno, con le prime classificate di ogni gruppo che si qualificheranno alla fase a eliminazione diretta a partire dai quarti di finale. Con la nuova formula in vigore, il torneo si disputer\u00e0 con cadenza quadriennale.\nStoria.\nLe origini.\nPrima della nascita della Coppa del mondo per club FIFA sono stati fatti vari tentativi di organizzare un torneo che individuasse il miglior club a livello mondiale, come il Football World Championship (tra il 1887 e il 1902), il Sir Thomas Lipton Trophy (tra il 1909 e il 1911), la Copa Rio (tra il 1951 e il 1952), la Peque\u00f1a Copa del Mundo (tra il 1952 e il 1957) e la Coppa Intercontinentale (tra il 1960 e il 2004).\nLa FIFA, comunque, riconosce unicamente la Coppa Intercontinentale (organizzata dalle confederazioni UEFA e CONMEBOL), come antecedente ufficiale della Coppa del mondo per club nonch\u00e9 come torneo mondiale \"in illo tempore\". Inoltre, il 27 ottobre 2017 la Federazione ha stabilito che il titolo assegnato dall'Intercontinentale \u00e8 da considerarsi come titolo di \"campione del mondo FIFA\", equiparandolo a quello inizialmente attribuito soltanto alla Coppa del mondo per club.\nTutte le altre manifestazioni, al contrario, non sono da ritenersi competizioni legate alla FIFA, n\u00e9 tantomeno assegnatarie del titolo ufficiale di \"campione del mondo\". Un caso particolare \u00e8 rappresentato dalla Copa Rio, competizione non ufficiale che ha ricevuto da parte della FIFA il riconoscimento di \"prima competizione per club di livello mondiale\".\nLa Copa Rio (1951-1952).\nIl Torneo Internazionale dei Club Campioni (uffic. pt. \"Torneio Internacional de Clubes Campe\u00f5es\"), pi\u00f9 noto come Copa Rio per il nome del trofeo, fu una competizione alla quale venivano invitati otto club campioni nazionali in carica appartenenti alle nazioni meglio classificate al Campionato Mondiale di Calcio 1950 (salvo defezioni), che si svolgeva in Brasile ed era organizzata dalla Confedera\u00e7\u00e3o Brasileira de Desportos (CBD) con la supervisione ufficiosa della F\u00e9d\u00e9ration Internationale de Football Association (FIFA) durante gli anni cinquanta del XX secolo.\nLa FIFA, sebbene non la ritenga un torneo ufficiale a differenza della Coppa Intercontinentale e della Coppa del mondo per club, riconosce la Copa Rio 1951, vinta dal Palmeiras, come il primo torneo per club di livello mondiale. L'edizione 1952 vinta dal Fluminense, invece, non \u00e8 stata presa in considerazione dalla FIFA a causa delle carenze organizzative che la afflissero. Alla Copa Rio segu\u00ec un'altra competizione nel 1953 chiamata Torneio Octogonal Rivadavia Corr\u00eaa Meyer e vinta dal Vasco da Gama. Questo torneo si differenzia dal precedente per la predominanza di squadre brasiliane, 5 su 8, perdendo in tal modo l'aspetto internazionale della Copa Rio.\nLa Coppa Intercontinentale (1960-2004).\nSolo nel 1960 venne inaugurata la prima manifestazione ufficiale che individuava la migliore squadra calcistica di club al mondo, ovvero la Coppa Intercontinentale. Inizialmente la formula del torneo prevedeva una doppia sfida, in Europa e in Sud America, pi\u00f9 un eventuale spareggio, che venne successivamente abolito. La competizione divenne sempre meno attraente per i club europei nel corso degli anni sessanta, per il trattamento poco sportivo che le squadre sudamericane offrivano nelle partite interne alle squadre europee. In particolare una trasferta del Milan in terra argentina vide gesti di violenza ai danni dei calciatori italiani. Questi episodi e la difficolt\u00e0 a trovare una collocazione stabile nel calendario causarono la progressiva riluttanza delle squadre europee ad affrontare le trasferte sudamericane, mettendo a rischio la sopravvivenza del torneo stesso.\nIn seguito la competizione ritrov\u00f2 stabilit\u00e0 grazie all'interessamento della casa automobilistica giapponese Toyota. Dal 1980 la manifestazione fu ridotta ad una sola gara, giocata nel mese di dicembre in Giappone, prima a Tokyo poi a Yokohama, e alla coppa vera e propria fu affiancata la \"Toyota Cup\" (Coppa Toyota), premio offerto dallo sponsor del torneo, il quale donava anche un'auto al miglior giocatore dell'incontro.\nLa nascita del mondiale per club (2000).\nSul finire del secolo tuttavia, la FIFA, che dalla sua fondazione aveva sempre limitato le sue attivit\u00e0 nell'ambito delle formazioni nazionali, cominci\u00f2 a manifestare interesse per un proprio ingresso diretto nel business sempre pi\u00f9 fiorente intorno alle societ\u00e0 di club. Infatti la Coppa Intercontinentale, cio\u00e8 la manifestazione che laureava il club campione del mondo, era gestita direttamente dalle due confederazioni continentali, la UEFA e la CONMEBOL. Ma il massimo organismo del calcio cominci\u00f2 a pensare ad una manifestazione che comprendesse squadre da ogni parte del pianeta anche per la progressiva crescita del calcio negli altri continenti.\nFu cos\u00ec che nel gennaio 2000 fu organizzata la prima edizione del \"Campionato mondiale per club\", alla quale vennero invitati i campioni delle sei confederazioni continentali, pi\u00f9 una seconda formazione per l'Europa (il Real Madrid campione del mondo in carica) e il Sud America (il Corinthians campione del Brasile, paese ospitante). Alcuni club rinunciarono e furono sostituiti, le otto societ\u00e0 rimaste furono radunate in due gironi i cui vincitori disputarono la finale. Il torneo si contraddistinse, per\u00f2, per la sufficienza con cui fu affrontato dalle due compagini europee, il Real Madrid e il Manchester United. Roberto Carlos, giocatore brasiliano del Real Madrid, dichiar\u00f2 che era stata pi\u00f9 importante la Coppa Intercontinentale disputata dai madrileni contro il rispetto al torneo organizzato dalla FIFA; emblematica fu, inoltre, la non esultanza di Dida, allora portiere del , quando Edmundo fall\u00ec il rigore decisivo che diede il titolo alla squadra paulista nell'edizione pilota del 2000.\nLa FIFA tent\u00f2 di mettere in piedi una seconda edizione nel 2001 in Spagna, ma il progetto naufrag\u00f2 di fronte a una serie di difficolt\u00e0 oggettive, in primis l'impossibilit\u00e0 di trovare spazio in un calendario sempre pi\u00f9 intasato d'impegni. Il secondo problema fu congiunturale e legato al fallimento del partner commerciale incaricato di sovraintendere alla manifestazione. La questione pi\u00f9 insolubile, per\u00f2, era quella relativa alla permanenza della Coppa Intercontinentale che, agli occhi dei tifosi, dei giornalisti e degli addetti ai lavori stessi, rappresentava la vera competizione atta a laureare i campioni del mondo, relegando i vincitori del torneo della FIFA quasi al rango di involontari usurpatori. Fu cos\u00ec che la FIFA intavol\u00f2 una serie di trattative con la Toyota per arrivare ad una soluzione, anche se una prima idea che mirava al ritorno dell'Intercontinentale alla formula dell'andata e ritorno (nel quadro di un'organizzazione ora gestita dalla federazione mondiale) fall\u00ec nel 2001.\nLa formula a eliminazione diretta (2005-2021).\nLa successiva edizione nacque nel 2005 quando FIFA e Toyota trovarono l'accordo per un torneo organizzato dalla federazione e sempre sponsorizzato dalla casa automobilistica nipponica. La quadratura del cerchio fu trovata ideando una manifestazione che riprendesse esplicitamente e si ponesse chiaramente nel solco della vecchia Coppa Intercontinentale, ma che al contempo ne rappresentasse l\u2019evoluzione. La \"Coppa Toyota del Campionato del Mondo per club FIFA\" (in inglese: \"FIFA Club World Championship Toyota Cup\") si sarebbe svolta nello stesso luogo, nello stesso periodo e con lo stesso sponsor dell'Intercontinentale. A tal fine i campioni d'Europa e del Sud America non si sarebbero pi\u00f9 incontrati direttamente in finale, ma avrebbero dovuto affrontare preliminarmente in semifinale le due vincenti delle eliminatorie. La formula dell'eliminazione diretta garantiva inoltre snellezza, rapidit\u00e0 e interesse al torneo.\nLa prima edizione, che vide l'affermazione del San Paolo sul Liverpool, comport\u00f2 dunque il pensionamento del vecchio trofeo del 1960, sostituito da una nuova coppa, che tuttavia richiama chiaramente la precedente, seppur in versione pi\u00f9 moderna (il pallone che viene sostenuto raffigura le varie aree geografiche del globo). Dal 2006 il nome originario della competizione \u00e8 stato semplificato in \"Coppa del Mondo per club\".\nDal 2007 la squadra vincitrice della manifestazione applica sulla propria divisa il FIFA Club World Cup Champions Badge, uno stemma che indossa fino alla successiva edizione. Questa novit\u00e0 \u00e8 stata presentata ufficialmente il 7 febbraio 2008 a Zurigo nel quartier generale della FIFA dal suo segretario Jerome Valcke, in presenza dell'amministratore delegato del Milan Adriano Galliani, all'epoca detentore del trofeo.\nL'edizione del 2009, che ha visto l'affermazione del Barcellona sull'Estudiantes, \u00e8 stata la prima Coppa del Mondo per club disputata al di fuori del Giappone, mentre nell'edizione del 2010 si \u00e8 assistito per la prima volta ad una finale diversa dalla tradizionale sfida fra i campioni europei e quelli sudamericani: a rompere il duopolio \u00e8 stata la squadra congolese del TP Mazembe, grazie alla vittoria in semifinale sui brasiliani dell'Internacional di Porto Alegre. Gli africani hanno poi perso nella finalissima contro l'Inter per 3-0.\nDopo le due edizioni disputate negli Emirati Arabi Uniti, nelle due edizioni del 2011 e del 2012 il trofeo \u00e8 tornato nuovamente in Giappone, mentre le due edizioni successive sono state assegnate al Marocco.\nNell'edizione 2013, vinta dai tedeschi del Bayern Monaco, si \u00e8 avuta la seconda finale fra una squadra europea ed un'africana, il Raja Casablanca. I marocchini, dopo il Corinthians nell\u2019edizione del 2000, sono la prima squadra rappresentativa del paese ospitante ad aver raggiunto la finale. Il Mondiale per club 2014 vede la vittoria del Real Madrid, che il 20 dicembre conquista il trofeo battendo in finale per 2-0 il San Lorenzo.\nL'organizzazione delle edizioni 2015 e 2016 \u00e8 stata nuovamente assegnata al Giappone, mentre quella delle edizioni 2017 e 2018 agli Emirati Arabi Uniti. Nel 2015 a trionfare \u00e8 il Barcellona, che batte gli argentini del River Plate e conquista il suo terzo Mondiale per club. Nel 2016, 2017 e 2018 si assiste al tris di successi consecutivi del Real Madrid, che supera rispettivamente i giapponesi del Kashima Antlers, i brasiliani del Gremio e gli emiratini dell\u2019Al-Ain: per il club madrileno si tratta di un record, dal momento che nessuna squadra era mai riuscita in precedenza a conquistare tre edizioni di fila della prestigiosa manifestazione.\nL'organizzazione delle edizioni 2019 e 2020 \u00e8 stata assegnata al Qatar come prova generale per il campionato mondiale di calcio 2022. A prevalere nell'edizione del 2019 \u00e8 stato il Liverpool, che ha superato per 1-0 ai tempi supplementari il Flamengo, ottenendo il suo primo titolo mondiale, mentre \u00e8 stato il Bayern Monaco a trionfare nell'edizione del 2020, al secondo successo nella competizione, superando con lo stesso risultato il Tigres UANL. Il conquista il suo primo titolo nell'edizione del 2021, battendo ai tempi supplementari con il risultato di 2-1 il .\nL'allargamento a 24 squadre.\nNel marzo 2019, confermando i propositi di revisione del torneo espressi da Gianni Infantino tra il 2016 e il 2018, la FIFA ha ufficializzato l'allargamento delle partecipanti a 24 squadre; la formula rinnovata preveder\u00e0 otto gironi da tre squadre ciascuno, con le vincenti di ogni gruppo che si qualificheranno per la fase ad eliminazione diretta. L'edizione pilota del nuovo torneo a cadenza quadriennale si svolger\u00e0 in Cina, sostituendo di fatto la FIFA Confederations Cup nel calendario internazionale. Originariamente prevista tra giugno e luglio 2021, il 17 marzo 2020 l'edizione \u00e8 stata rinviata dalla FIFA a data da destinarsi in un periodo compreso tra il 2021 e il 2023, facendo seguito allo spostamento dell'Europeo e della Copa Am\u00e9rica a causa della pandemia di COVID-19. Il 4 dicembre successivo la FIFA ha comunicato la decisione di rinviare la prima edizione del torneo con il nuovo format prevista per il 2021 e di organizzare nello stesso anno un'edizione con la formula in vigore fino al 2020 in Giappone, il quale successivamente ha rinunciato ad ospitare la manifestazione a causa della pandemia. Il 20 ottobre 2021 la FIFA assegna il torneo agli Emirati Arabi Uniti.\nTrofeo e premi.\nLa coppa assegnata alla squadra vincitrice \u00e8 stata disegnata in occasione dell'edizione del 2005, la prima in continuit\u00e0 con la Coppa Intercontinentale. Pesa 5,2 chilogrammi, \u00e8 alta 50 centimentri e la sua base ha un diametro di 20\u00a0cm. Realizzata da un'impresa di design inglese, di Birmingham, la coppa rappresenta il globo sostenuto da sette pilastri: sei adiacenti simboleggianti le squadre rappresentative di ogni continente, e uno pi\u00f9 isolato simboleggiante la squadra vincitrice. I materiali utilizzati per le diverse parti della coppa sono molteplici: ottone, rame, argento, alluminio, cromo, rodio, e altri metalli placcati in oro.\nLa squadra vincitrice, dal 2007, ha anche il diritto di esporre sulla propria maglia il FIFA Club World Cup Champions Badge, fino allo svolgimento dell'edizione successiva. Ai membri delle squadre piazzatesi ai primi tre posti vengono assegnate delle medaglie, rispettivamente d'oro, d'argento e di bronzo. Inoltre a tutte le squadre partecipanti viene donata una targa ricordo. La FIFA, cos\u00ec come in altre sue manifestazioni, al termine della Coppa del mondo per club assegna a una delle squadre uno speciale premio per il fair-play, sulla base di punteggi assegnati da un apposito gruppo di studio della confederazione mondiale.\nLo stesso gruppo di studio ha il compito di individuare un gruppo di giocatori fra i quali individuare il migliore del torneo. Le prime tre posizioni sono poi assegnate tramite una votazione svolta fra i rappresentanti dei media.\nAccoglienza.\nLa competizione, da quando fu istituita nel 2000, ha ricevuto trattamenti mediatici differenti.\nIn Europa, soprattutto nel Regno Unito e tra i mezzi di comunicazione di massa britannici, il torneo \u00e8 scarsamente considerato a causa del suo livello tecnico, considerato inferiore alla precedente Coppa Intercontinentale; ci\u00f2 \u00e8 dovuto alla superiorit\u00e0 evidente, rispetto al passato, dei club europei su quelli sudamericani, favorita dalla forza economica e dalla sempre maggiore permeabilit\u00e0 delle frontiere.\nIn Sudamerica e nel resto del mondo, al contrario, i mass-media lo ritengono il punto pi\u00f9 alto nella carriera di un calciatore, allenatore o squadra di club."}
{"id": "273957", "revid": "709565", "url": "https://it.wikipedia.org/wiki?curid=273957", "title": "Dzo", "text": "Lo dzo \u00e8 un bovino ibrido che nasce dall'incrocio tra un toro (\"Bos taurus\") ed una femmina di yak (\"Bos grunniens\"). La parola dzo si riferisce tecnicamente a un ibrido di sesso maschile, mentre la femmina \u00e8 nota come un dzomo o zhom.\nDescrizione.\nUna delle caratteristiche di questo animale \u00e8 la sua forza: pu\u00f2 infatti portare carichi molto pi\u00f9 pesanti dello yak.\nBiologia.\nComportamento.\nMentre il toro si muove in mandria, lo dzo, che ha ereditato geneticamente il movimento dello yak, si muove in fila indiana: \u00e8 questo un fattore indispensabile per le carovane che percorrono gli stretti sentieri che portano dagli alti pascoli ai bassopiani.\nRiproduzione.\nLe femmine di dzo sono feconde e lattifere, mentre il maschio \u00e8 sterile. In Mongolia e in Tibet il risultato di una dzomo incrociata con un toro o con uno yak viene chiamato ortoom (tre quarti di razza) e uno ortoom incrociato con un toro domestico o con uno yak viene detto g\u00fczee usan (un ottavo di razza)."}
{"id": "273961", "revid": "1318658", "url": "https://it.wikipedia.org/wiki?curid=273961", "title": "Coppa Intercontinentale", "text": "Con il nome Coppa Intercontinentale si intendono diverse competizioni internazionali:"}
{"id": "273965", "revid": "125637127", "url": "https://it.wikipedia.org/wiki?curid=273965", "title": "Conservatorismo", "text": "Il conservatorismo \u00e8 un\u2019ideologia che diffida dai mutamenti improvvisi (la cui incontestabile espressione \u00e8 il concetto di rivoluzione) e sostiene l\u2019opportunit\u00e0 di preservare un determinato stato istituzionale, religioso, sociale, avversando o ritardando il progresso (e la trasformazione) di idee, forme e istituti politici e sociali. \n\u00c8 anche una filosofia sociale e politica (tipica delle politiche di destra) che si oppone al modernismo e che ricerca un ritorno ai valori tradizionali.\nStoria e diffusione.\nStoricamente in polemica con gli aspetti radicali della rivoluzione francese, i conservatori moderni avversano i \u00abprogetti utopistici di societ\u00e0 perfette, credono nella libert\u00e0 individuale e nel mercato, sono intransigenti in tema di ordine sociale e legalit\u00e0 e nutrono un particolare rispetto per tradizione, famiglia e propriet\u00e0 privata\u00bb.\nPer Fran\u00e7ois-Ren\u00e9 de Chateaubriand, il \"conservatore\" \u00e8 anche colui che sostiene la religione, monarchia, libert\u00e0, la Carta e la gente rispettabile. \u00c9 conservatore colui che in una societ\u00e0 in continuo cambiamento come la nostra ha dei solidi valori di ancoraggio, la possibilit\u00e0 di aggrapparsi orgogliosamente a quello che non muta.\nNel Regno Unito il conservatorismo ebbe maggiore successo. Non avendo subito una rivoluzione analoga a quella francese (anzi timoroso degli eccessi come il \"Terrore\") e la monarchia inglese aveva mantenuto il rispetto e la benevolenza del suo popolo. Il padre del conservatorismo inglese fu Edmund Burke, che ironicamente era un Whig (ovvero un liberale). Burke sosteneva un conservatorismo meno rigido di quello di Chateubriand e, essendo attivo prima di questi, pu\u00f2 essere considerato un proto-conservatore, tanto che sostenne la rivoluzione americana (che aveva quale causa principale le eccessive tassazioni) mentre disconobbe quella francese (che aveva come proposito il rovesciamento della monarchia). Fu proprio nel Regno Unito che, alla fine del XVIII secolo, si svilupp\u00f2 in seno al Partito Tory un largo gruppo conservatore, opposto al succitato Partito Whig di matrice liberale. I Tory, sospettosi verso il capitalismo (in quanto fortemente anglicani e legati all'aristocrazia terriera, ostile alla borghesia) e mercantilisti, finirono per accettare il sistema del \"laissez-faire\" (\"lascia fare\") mantenendo invece una linea protezionistica verso i commerci esteri. Nel 1836 i Tory si coalizzarono nel Partito Conservatore, che seppur allora caratterizzato da un pi\u00f9 progressista conservatorismo uninazionale, definiva chiaramente i principi conservatori, in linea generale con quelli teorizzati da Chataubriand.\nNel frattempo negli Stati Uniti Alexander Hamilton aveva fondato un altro partito proto-conservatore, il Partito Federalista. Questo, nonostante il nome, era favorevole alla centralizzazione dei poteri (ovvero dati al governo federale), all'industrializzazione e al monetarismo; era infine contrapposto al Partito Democratico-Repubblicano di Thomas Jefferson, che propugnava un liberalismo classico e un rigido fiscalismo, oltre a difendere il ruralismo e il federalismo. Nel 1833 i federalisti e i membri dissidenti del Partito Democratico di Andrew Jackson crearono il Partito Whig, in sintonia con i loro omologhi inglesi. Furono i democratici quindi a rappresentare i conservatori fino alla fine del secolo e, seppur con forti venature liberali (specie sul libero-scambio), il Partito Democratico si mantenne populista, segregazionista e rurale, forte negli Stati del Profondo Sud.\nNegli albori del XX secolo ci fu un notevole ribaltamento nel sistema politico anglosassone, dove il conservatorismo era pi\u00f9 presente. Negli Stati Uniti varie rotture nel Partito Repubblicano, erede dei Whig, avevano portato definitivamente l'ala progressista di questo a formare il Partito Progressista, guidato da Theodore Roosevelt, che poi conflu\u00ec perlopi\u00f9 nel Partito Democratico. I repubblicani di William Howard Taft si fecero decisamente conservatori, mentre i democratici di Woodrow Wilson trasformarono le idee populiste in un'ideologia progressista tuttora chiamata liberalismo moderno (\"modern liberalism\", molto simile alla socialdemocrazia europea). Nel Regno Unito invece il Partito Liberale stava perdendo terreno per il Partito Laburista di idee socialiste e questo aveva portato a un aumento dei voti conservatori, che avevano rafforzato il loro liberalismo economico.\nNella Francia del dopoguerra vi fu la nascita di un conservatorismo populista e statalista: il gollismo, cos\u00ec chiamato per via del sostegno a Charles de Gaulle. A differenza dei conservatori anglosassoni, De Gaulle era nettamente pi\u00f9 nazionalista e tecnocratico; era inoltre un conservatore solo sui temi sociali, poich\u00e9 in economia (come molti Paesi europei dell'epoca, guidati da partiti cattolici) fu fortemente dirigista.\nInizialmente marginale come Raggruppamento del Popolo Francese, nella met\u00e0 degli anni cinquanta il movimento gollista ebbe un'impennata, dovuta alla sfiducia verso i partiti politici cattolico (MRP), socialista (SFIO) e liberale (CNIP) che si alternavano costantemente alla guida del Paese. Cos\u00ec nel 1958 De Gaulle venne eletto premier con l'Unione per la Nuova Repubblica e in poco tempo cre\u00f2 un sistema stabile di tipo semi-presidenziale. Nel 2002 i vari gruppi cristiano-democratici, liberali e gollisti si sono fusi nell'Unione per un Movimento Popolare (UMP), che tuttavia si \u00e8 disciolta a causa degli insuccessi elettorali nel 2015 per formare un partito-fotocopia chiamato I Repubblicani, guidati da Nicolas Sarkozy.\nIn Italia i conservatori, a parte la parentesi qualunquista (il Fronte dell'Uomo Qualunque era di matrice liberista e anticomunista, socialmente conservatrice), si coagularono nel Partito Monarchico Italiano (1946-1959) e dal 1959 al 1972 nel Partito Democratico Italiano di Unit\u00e0 Monarchica, diretti da Alfredo Covelli, confluito nel MSI-DN; nel Partito Liberale Italiano e nelle correnti di destra della Democrazia Cristiana. Dal 2011 al 2015 sono stati lanciati alcuni movimenti auto-dichiarati conservatori, come il defunto Futuro e Libert\u00e0 per l'Italia (FLI) di Gianfranco Fini, staccatosi dal Popolo della Libert\u00e0 (PdL), il recente Conservatori e Riformisti di Raffaele Fitto, scissosi da Forza Italia, e Fratelli d'Italia.\nIdeologia.\nIl termine \"conservatorismo\" fu coniato da Fran\u00e7ois-Ren\u00e9 de Chateaubriand nel 1818 durante la Restaurazione (1814\u20131830), per definire coloro che sostenevano la religione, la monarchia, la libert\u00e0, la Carta e la gente rispettabile (\"Les honn\u00eates gens\"). Il conservatore cerca quindi di conciliare l'ordine preesistente (come la monarchia e, in un certo senso, anche l'aristocrazia) con le conquiste ottenute dalla rivoluzione francese (ad esempio diritto di voto e diritti dell'uomo), mantenendo un equilibrio che pu\u00f2 essere minacciato dai reazionari (volti cio\u00e8 a restaurare il vecchio ordine) quanto dai rivoluzionari (che pretendevano di migliorare le condizioni del popolo con mezzi radicali e violenti).\nNel corso degli anni il conservatorismo si diffuse soprattutto nell'Impero britannico (che aveva una monarchia costituzionale e molte libert\u00e0) e negli Stati Uniti, perdendo invece terreno nel vecchio continente, dove esistevano chiuse oligarchie e povere masse, con in mezzo una media borghesia. Fino alla fine del XIX secolo i conservatori erano chiusi sui temi sociali, ma favorevoli al libero mercato (in italiano \"liberismo\"), a dispetto dei liberali che erano pi\u00f9 progressisti sui temi sociali e protezionisti. Ironicamente, Edmund Burke, uno dei padri della suddetta dottrina, era un Whig inglese, ovverosia un liberale. Tuttavia agli albori del XX secolo i conservatori allentarono la loro chiusura sui temi sociali, favorendo anche un maggior protezionismo. Questi cambiamenti erano dovuti principalmente al complesso cambiamento geopolitico europeo, che vedeva nuove potenze come l'Impero tedesco e la politicamente debole Terza repubblica francese, nonch\u00e9 alla crisi economica del periodo, che caus\u00f2 la fine del bimetallismo, oramai obsoleto, in favore del sistema aureo.\nDalla met\u00e0 del XX secolo i conservatori si sono caratterizzati definitivamente per la loro opposizione ad aborto, matrimoni omosessuali, eutanasia, ius soli e droghe, cos\u00ec come per il supporto al libero mercato, ai tagli fiscali e alla fiducia nella propriet\u00e0 privata. Non mancano tuttavia delle eccezioni, come alcuni conservatori pi\u00f9 progressisti su temi sociali (i conservatori liberali o \"compassionevoli\") bench\u00e9 mantengano una fermezza sui temi economici in generale. In definitiva ci\u00f2 che caratterizza il conservatorismo \u00e8 la fiducia nell'individuo, ma la sfiducia nella collettivit\u00e0 di per s\u00e9, al contrario dei progressisti che invertono i termini. I caratteri tipici odierni (famiglia, patriottismo, libero mercato, sicurezza, giustizia sociale, legalit\u00e0, meritocrazia, sussidiariet\u00e0, tradizione) sono comunque comuni a quei soggetti che si ispirano a questo filone culturale, senza tener comunque conto di varianti che hanno avuto modo di contaminarsi con il liberalismo, con il nazionalismo e persino con il cristianesimo democratico.\nPunti ideologici.\nI tratti maggiormente comuni del conservatorismo si possono riassumere in:\nSottogruppi.\nEsistono poi vari sottogruppi appartenenti all'ideologia conservatrice, che possono essere presenti in forma minoritaria o maggioritaria all'interno dei partiti conservatori. Tra di essi vi sono:"}
{"id": "273969", "revid": "767487", "url": "https://it.wikipedia.org/wiki?curid=273969", "title": "Italianistica", "text": "Con il termine italianistica si intende genericamente lo studio della lingua e della cultura italiana. In questo senso corrisponde all'espressione inglese \"Italian Studies\", in uso nelle universit\u00e0 anglosassoni. A livello universitario in Italia il termine assume il significato leggermente pi\u00f9 ristretto dell'insieme delle discipline in cui si articola lo studio specialistico della letteratura italiana (linguistica, filologia, storia letteraria, storia della critica, letterature comparate)."}
{"id": "273981", "revid": "12245", "url": "https://it.wikipedia.org/wiki?curid=273981", "title": "Valle del Primiero", "text": ""}
{"id": "273983", "revid": "542444", "url": "https://it.wikipedia.org/wiki?curid=273983", "title": "Kasumi Suzuki", "text": "\u00c8 una cosiddetta idol e canta nel gruppo Doll's Vox.\nHa fatto degli album fotografici e ha recitato nei musical di \"Sailor Moon\". Nel 2003 ha debuttato come attrice nel cortometraggio \"Bakuryuu sentai Abaranger: Deluxe\". Successivamente ha recitato in diverse serie televisive giapponesi fra cui \"Kamen Rider Kabuto\", adattamento del 2006 dell'originale \"Kamen Rider\" del 1973.\nNel 2005 ha recitato nel suo primo ruolo cinematografico in \"Zoo\"."}
{"id": "273985", "revid": "267046", "url": "https://it.wikipedia.org/wiki?curid=273985", "title": "Cultura degli Stati Uniti d'America", "text": "La cultura degli Stati Uniti d'America rappresenta l'insieme di modi, usanze, costumi e tradizioni del popolo statunitense. Si tratta di una cultura in prevalenza di stampo occidentale, in primis di derivazione anglosassone, ma, in virt\u00f9 della multietnicit\u00e0, ha subito nel tempo notevoli influenze da parte di tradizioni, usi e costumi dei popoli originari, colonizzati o immigrati ovvero nativi americani, africani, asiatici, polinesiani e delle culture dell'America Latina (ispanici), dando vita ad un diffuso e forte multiculturalismo. \nDi fatto gli Stati Uniti d'America hanno proprie caratteristiche sociali e culturali uniche, come dialetto, musica, arti, abitudini sociali, cucina e folklore, pur essendo un paese connotato da forti diversit\u00e0 etniche e razziali, quale risultato delle migrazioni su larga scala da molti diversi paesi nel corso della sua storia, cos\u00ec come diversi sono i tassi di natalit\u00e0 e di mortalit\u00e0 tra nativi, coloni e immigrati.: la sua formazione socio-culturale \u00e8 iniziata infatti oltre 10.000 anni fa, con la migrazione di Paleo-Indiani dall'Asia, cos\u00ec come dall'Oceania e dall'Europa, nella regione oggi nota col termine di Stati Uniti continentali.\nNel corso del XX secolo tale cultura ha assunto un peso via via dominante sul resto del mondo industrializzato, al punto da far assurgere gli Stati Uniti al rango di \"superpotenza culturale\": l'influenza degli Stati Uniti su scala planetaria \u00e8 tale che buona parte della cultura di massa espressa in Occidente dalla seconda met\u00e0 del XX secolo in poi pu\u00f2 essere ricondotta a quella americana e, pi\u00f9 in generale, a quella anglosassone (si pensi ad esempio all'influsso della lingua inglese, alla cultura hippies e punk, al cinema hollywoodiano, alla musica pop e rock e Hip hop, alla tecnologia elettronica moderna,con marchi come Apple, Microsoft, Meta e Google al fumetto (da Topolino ai Supereroi della Marvel), al mondo dei videogiochi, ai fast food, agli sport americani e ai marchi sportivi divenuti status symbol come Nike.\nStoria.\nLe prime influenze principali europee provenivano dai colonizzatori inglesi, scozzesi, gallesi e irlandesi dell'America coloniale durante il dominio britannico. La cultura britannica ha avuto un'influenza formativa per effetto dei legami coloniali con la madrepatria, che diffusero la lingua inglese, del sistema giuridico e delle altre eredit\u00e0 culturali. Altre importanti influenze erano quelle provenienti da altre parti d'Europa, in particolare Germania, la Francia e l'Italia.\nSvolsero un ruolo importante, inoltre, elementi originali, come la democrazia secondo Thomas Jefferson. \"Notes on the State of Virginia\" di Thomas Jefferson \u00e8 stata forse la prima autorevole critica culturale nazionale elaborata da un americano e . Le idee prevalenti e gli ideali che si sono sviluppati a livello nazionale, come le festivit\u00e0 nazionali, gli sport solo americani, la tradizione militare e le innovazioni nelle arti, nell'intrattenimento e nella tecnologia danno un forte senso di orgoglio nazionale ai cittadini statunitensi.\nSi \u00e8 spesso usato l'acronimo WASP (White Anglo-Saxon-Protestant) per indicare una tipologia specifica di americano, : bianco, anglosassone, protestante, non senza intenti dispregiativi verso gli altri gruppi etnici, provenienti da Irlanda, Svezia, Germania, Paesi Bassi, Francia, Italia.\nBasti pensare al fatto che della cultura nel senso pi\u00f9 ampio fanno parte gli usi alimentari, e che questi ultimi dovettero essere adattati, da parte dei coloni di origine nordeuropea, ai prodotti disponibili sul nuovo territorio in cui man mano s'insediavano. Inoltre, non si pu\u00f2 non tener conto dell'importanza delle cosiddette \"captive narratives\" nella genesi della letteratura e pi\u00f9 in generale della cultura degli Stati Uniti: in queste storie si raccontavano le esperienze di bianchi catturati e tenuti prigionieri dai nativi americani. Tra le pi\u00f9 famose, quella della principessa Pocahontas.\nUn altro importante fattore nell'evoluzione della cultura statunitense \u00e8 quello religioso. Molti dei coloni di provenienza inglese e tedesca si recavano in America per fondare comunit\u00e0 nelle quali professare liberamente il loro credo religioso. \u00c8 il caso dei puritani, una chiesa di matrice calvinista fondamentalista, che s'insedi\u00f2 nel Massachusetts; ma anche dei quaccheri (anche detti amish o mennoniti), che fondarono la Pennsylvania. L'identit\u00e0 culturale delle colonie inglesi che diventeranno alla fine del XVIII secolo gli Stati Uniti si distingue anche per questo aspetto da quella dalla madrepatria.\nAl momento della Rivoluzione americana (1775) la nuova nazione si pone il problema di avere una propria cultura distinta da quella dell'Inghilterra, che fino ad allora aveva governato quei territori. \u00c8 per esempio in questo momento che si smette di bere t\u00e8 (secondo la tradizione britannica) e la bevanda nazionale diviene il caff\u00e8. Ma il tentativo di creare un'identit\u00e0 culturale americana del tutto distaccata dalle radici europee \u00e8 di dubbio successo, fino a un altro tentativo, stavolta per\u00f2 in grande stile e assai pi\u00f9 efficace, presente nell'intera opera del filosofo e scrittore Ralph Waldo Emerson, considerato il padre fondatore della cultura americana. Emerson, con il saggio \"Lo studioso americano\" scrive quella che \u00e8 stata considerata \"la dichiarazione di indipendenza intellettuale americana\".\nIn seguito, a partire dalla seconda met\u00e0 del XIX secolo si sono fatti sentire gli apporti di altre culture, a seconda dei flussi migratori che si sono succeduti: hanno contribuito l'Irlanda, l'Italia, l'Europa orientale (soprattutto a seguito della forte immigrazione ebraica da Polonia, Ucraina, Bielorussia, ecc.), la Grecia.\nNel frattempo si \u00e8 sviluppata in territorio statunitense, tra mille contraddizioni e lacerazioni, una cultura afro-americana, legata alla peculiare e travagliata storia degli americani discendenti degli schiavi (ma anche di quella minoranza di africani immigrati nel corso di secoli volontariamente negli Stati Uniti). Una delle realizzazioni pi\u00f9 rappresentative di questa cultura \u00e8 il jazz, il pi\u00f9 grande e innovativo contributo statunitense nel campo musicale. E in modo ancor pi\u00f9 faticoso e drammatico, comincia a uscire dall'isolamento la cultura dei nativi americani, ridotti allo 0,8% della popolazione e confinati nelle riserve dove per\u00f2 hanno la possibilit\u00e0 di professare la loro religione e continuare a vivere secondo le proprie tradizioni.\nL'immigrazione dal Messico e dagli altri paesi latino-americani ispanofoni, quella cinese e quella giapponese contribuiscono a far s\u00ec che la cultura americana assuma (non senza resistenze e incomprensioni) anche caratteri non-europei.\nLa pi\u00f9 recente ondata immigratoria \u00e8 quella dai paesi islamici, che ancora non si pu\u00f2 dire abbia segnato la cultura statunitense nel suo complesso (per quanto l'islam si sia diffuso gi\u00e0 a partire dagli anni trenta tra gli afro-americani).\nDescrizione.\nLa cultura americana comprende sia elementi conservatori che liberali, la competitivit\u00e0 scientifica e religiosa, strutture politiche, assunzione di rischi e libert\u00e0 di espressione, cultura materialista ed . Nonostante alcuni principi ideologici coerenti (ad esempio, l'individualismo, l'egualitarismo e la fede nella libert\u00e0 e nella democrazia), la cultura americana ha una variet\u00e0 di espressioni a causa dell'ampiezza geografica e della diversit\u00e0 demografica. La flessibilit\u00e0 della cultura degli Stati Uniti e la sua natura altamente simbolica hanno portato alcuni ricercatori a catalogare la cultura americana come una identit\u00e0 mitica;; altri la vedono come espressione di un \"eccezionalismo americano\". Uno dei miti americani \u00e8 quello del \"self made man\", appartenente al sogno americano, ovvero l'uomo che, come i padri pellegrini, partendo dal basso, da solo e per meriti propri, raggiunge il successo, la ricchezza e la celebrit\u00e0, accompagnato dal celebre patriottismo.\nEssa comprende anche gli elementi che si sono evoluti da indigeni americani, degli afroamericani, le culture dell'America Latina e le culture americane asiatiche. Molti elementi culturali americani, soprattutto dalla cultura di massa, si sono diffusi in tutto il mondo attraverso i moderni mass media sviluppatisi nel XX secolo.\nGli Stati Uniti sono considerati per tradizione un \"melting pot\" (un \"crogiolo\"), ma, a partire dal 1960, il Paese si protende verso la diversit\u00e0 culturale, il pluralismo e l'immagine di una \"salad bowl\" \u2014 espressione americana che indica gruppi di etnie e culture diverse perfettamente integrati, come gli ingredienti di un'insalata. A causa della portata della cultura americana, ci sono molte sottoculture sociali integrate, ma uniche negli Stati Uniti. Le affiliazioni culturali che un individuo negli Stati Uniti pu\u00f2 avere di solito dipendono dalla classe sociale, dall'orientamento politico, e da una moltitudine di caratteristiche demografiche, come il contesto religioso, l'occupazione lavorativa, e l'appartenenza a un gruppo etno-religioso.\nAmericana.\nUn aspetto tipico della cultura statunitense consiste nel fenomeno dell\"Americana\", termine che si riferisce all'insieme di oggetti e artefatti, naturali o creati dall'uomo, legati al retaggio, alla storia, alla geografia e al folclore degli Stati Uniti d'America e che ne caratterizzano il patrimonio culturale. Sotto l'etichetta di \"Americana\" cadono prodotti artistici o oggetti comuni, come stampe, dipinti, targhe automobilistiche, insegne, armi o bandiere. A definire questi oggetti come parte dell\"Americana\" giocano un ruolo importante il patriottismo e la nostalgia: gli artefatti non devono necessariamente essere vecchi, ma in essi va individuato un profondo legame con il territorio statunitense. Il termine \u00e8 utilizzato anche per descrivere gli studi sulla cultura americana, specie se in contrapposizione con quella di altri paesi.\nIl genere musicale dell'americana \u00e8 detto tale perch\u00e9 incorpora elementi tipici e caratteristici della musica statunitense, come il country, il folk, il blues, il jazz e il roots rock.\nLingua.\nAnche se gli Stati Uniti non hanno lingua ufficiale a livello federale, 28 Stati hanno approvato leggi che rendono l'inglese la lingua ufficiale; sempre l'inglese \u00e8 considerato la lingua nazionale \"de facto\". Secondo l'US Census del 2000, oltre il 97% degli americani (circa 300 milioni di persone) pu\u00f2 parlare bene l'inglese, e per il 81% \u00e8 l'unica lingua parlata a casa. Pi\u00f9 di 300 lingue oltre all'inglese hanno dei madrelingua negli Stati Uniti \u2014 alcune delle quali sono parlate dalle popolazioni indigene (circa 150 lingue viventi) e altre importate da immigrati.\nLo spagnolo ha lo status ufficiale nel Commonwealth di Porto Rico e nello Stato del Nuovo Messico; Lo spagnolo \u00e8 la lingua primaria parlata a Porto Rico e varie enclavi linguistiche pi\u00f9 piccole. Secondo il censimento del 2000, ci sono quasi 30 milioni di madrelingua spagnola negli Stati Uniti. Parlanti bilingue possono utilizzare sia l'inglese che lo spagnolo abbastanza bene ma ricorrono alla commutazione di codice (ovvero parlano in una delle due lingue) in base alla persona con cui dialogano o al contesto. Alcuni si riferiscono a questo fenomeno con l'espressione \"Spanglish\".\nLe lingue indigene degli Stati Uniti comprendono le lingue dei nativi americani, che si parlano in numerose riserve indiane del Paese e durante manifestazioni culturali dei nativi americani; l'hawaiano, che ha status ufficiale nello Stato delle Hawaii; il chamorro, che ha status ufficiale nelle repubbliche di Guam e Isole Marianne Settentrionali; il caroliniano, che ha status ufficiale nel Commonwealth delle Isole Marianne Settentrionali; e il samoano, che ha lo status ufficiale nel Commonwealth delle Samoa americane. La lingua dei segni americana, utilizzato principalmente dai sordi, \u00e8 anch'essa nativa del paese.\nIl dialetto nazionale \u00e8 conosciuto come l'inglese americano, che si compone di numerosi dialetti regionali, ma ha alcune caratteristiche unificanti condivise che lo distinguono da altre variet\u00e0 nazionali di inglese. Ci sono quattro grandi regioni dialettali negli Stati Uniti: il Nord, la Midland, il Sud e le diverse regioni pi\u00f9 piccole dialettali come quelle di New York e Boston. Un dialetto standard chiamato \"General American\"\" (analogo per certi aspetti alla pronuncia altrove nel mondo di lingua inglese), privo di caratteristiche dialettali regionali, sussiste accanto alla lingua principale.\nSecondo i dati del censimento del 2000, l'italiano \u00e8 la settima lingua pi\u00f9 parlata negli USA, con oltre un milione di parlanti.\nIstruzione.\nL'istruzione negli Stati Uniti \u00e8 ed \u00e8 stata storicamente fornita principalmente dal governo, con il controllo e i finanziamenti provenienti da tre livelli: federale, statale e locale. La frequenza scolastica \u00e8 obbligatoria e quasi universale ai livelli scolastici elementari e superiori (spesso conosciuti al di fuori degli Stati Uniti in quanto i livelli primario e secondario).\nGli studenti hanno la possibilit\u00e0 di essere istruiti nelle scuole pubbliche, in quelle private o tramite dei tutor a casa. Nella maggior parte delle scuole pubbliche e private, l'educazione \u00e8 divisa in tre livelli: scuola elementare (\"elementary school\"), scuola media (\"middle school\") e scuole superiori (\"high school\").\nIl sistema scolastico americano \u00e8 gestito dal settore pubblico ed \u00e8 obbligatorio fino ai 18 anni (16 in alcuni Stati). Negli Stati Uniti sono presenti le scuole pi\u00f9 costose del mondo per quanto riguarda l'universit\u00e0, sia che si parli di scuole pubbliche, sia che ci si riferisca alle scuole private: le tasse annuali di iscrizione si aggirano intorno ai 20,000 $ per le scuole pubbliche, mentre arrivano e spesso possono superare i 60,000$ per quanto riguarda le universit\u00e0 private. Fino al liceo la scuola \u00e8 del tutto gratis, compresi i libri e l'iscrizione.\nNel 2000, vi erano 76,6 milioni di studenti iscritti nelle scuole dall'asilo fino alle scuole di specializzazione. Tra la popolazione adulta del Paese, oltre l'85 per cento ha completato la scuola superiore e il 27 per cento ha ricevuto un diploma di laurea o superiore. Il Centro nazionale per la statistica scolastica degli USA indica che nel 2016 le donne avevano conseguito la maggioranza delle lauree (57%) e dei dottorati (52%).\nPolitica.\nNumerosi i presidenti e i politici che hanno segnato la storia americana ed entrati nell'immaginario collettivo nazionale ed estero, si ricordano George Washington, Abraham Lincoln, Thomas Jefferson, Benjamin Franklin, Dwight Eisenhower, Franklin Delano Roosevelt, Gerald Ford, John Fitzgerald Kennedy, Robert Kennedy, Henry Kissinger, Lyndon B. Johnson, Richard Nixon, Jimmy Carter, Ronald Reagan, George Bush, Bill Clinton, George W. Bush, Barack Obama, Donald Trump, Joe Biden, ecc...\nReligione.\nIn conseguenza della forte multietnicit\u00e0 della societ\u00e0 americana sono presenti diverse religioni e confessioni di fede. Tra tutte prevalgono la chiesa cristiana con le sue varie confessioni (cattolicesimo, ortodossi, anglicanesimo, protestantesimo), quella ebraica e la religione musulmana.\nScienza e tecnologia.\nC'\u00e8 un occhio di riguardo per il progresso scientifico e l'innovazione tecnologica nella cultura americana, con conseguente flusso di molte innovazioni moderne. I grandi inventori americani casalinghi includono Robert Fulton (battello a vapore); Samuel Morse (il telegrafo); Eli Whitney (la sgranatrice di cotone, con parti intercambiabili); Cyrus McCormick (il mietitore); e Thomas Edison (con pi\u00f9 di mille invenzioni accreditate al suo nome). La maggior parte delle innovazioni tecnologiche oltre il XX secolo e il XXI secolo sono state sia inventate negli Stati Uniti e/o prima ampiamente adottate dagli americani. Gli esempi includono la lampadina, l'aereo, il transistor, la bomba atomica, l'energia nucleare, la televisione, il computer, l'iPod, i videogiochi e lo shopping online, cos\u00ec come lo sviluppo di Internet. Molte di queste invenzioni si svilupparono in corso di guerra fredda e diedero vita alla terza rivoluzione industriale.\nQuesta propensione per l'applicazione delle idee scientifiche continu\u00f2 per tutto il XX secolo, con le innovazioni che tenevano forti benefici internazionali. Il XX secolo ha visto l'arrivo dell'era spaziale, l'era dell'informazione e una rinascita delle scienze della salute. Ci\u00f2 culmin\u00f2 in pietre miliari culturali quali gli sbarchi sulla luna (le missioni Apollo), la creazione del personal computer e l'espansione di Internet nonch\u00e9 lo sforzo di sequenziamento chiamato Progetto Genoma Umano. Americani sono anche due padri dell'informatica moderna come Bill Gates e Steve Jobs fondatori di Microsoft e Apple.\nGli Stati Uniti sono sede di importanti centri di ricerca quali: Fermilab, Brookhaven National Laboratory, Bell Laboratories, SLAC e Oak Ridge National Laboratory, Institute for Advanced Study, Los Alamos National Laboratory sede operativa del famoso Progetto Manhattan, che hanno sfornato un gran numero di premi Nobel. Altri centri di ricerca e sviluppo importanti sono la NASA, il NOAA, il NCAR, NCEP e il Massachusetts Institute of Technology (MIT). Scienziati importanti sono stati Benjamin Franklin, Thomas Jefferson, Joseph Henry, Alexander Graham Bell, Arthur Compton, Robert Oppenheimer, Owen Chamberlain, Linus Pauling, Richard Feynman, Carl David Anderson, James Van Allen, Norbert Wiener, John Bardeen, Murray Gell-Mann, Claude Shannon, Harry Nyquist, John Nash ecc...\nNel corso della sua storia, la cultura americana ha ottenuto guadagni significativi attraverso l'immigrazione aperta di scienziati affermati. Antonio Meucci brevett\u00f2 il primo telefono, lo scienziato tedesco Charles Steinmetz svilupp\u00f2 nuovi sistemi elettrici a corrente alternata nel 1889; il russo Vladimir Zworykin invent\u00f2 la macchina da presa nel 1919; il serbo Nikola Tesla brevett\u00f2 un motore a induzione elettrico basato sulla rotazione dei campi magnetici nel 1888.\nCon l'ascesa del nazismo di Adolf Hitler in Germania, un gran numero di scienziati ebrei fugg\u00ec dalla Germania ed emigr\u00f2 negli USA. Tra questi ricordiamo, primo fra tutti, il fisico Albert Einstein, che raggiunse l'America nel 1933. Negli anni durante e dopo la Seconda guerra mondiale, molti scienziati innovativi emigrarono negli Stati Uniti dall'Europa, come John Von Neumann, Kurt G\u00f6del, Alfred Tarski, Emilio Segr\u00e8, Bruno Rossi e Enrico Fermi, venuto dall'Italia nel 1938 e che guid\u00f2 il team di ricerca che produsse la prima reazione nucleare a catena auto-alimentata del mondo. Gli anni del dopoguerra hanno visto molti scienziati, come Wernher von Braun, essere reclutati dagli Stati Uniti come parte dell'Operazione Paperclip.\nFilosofia.\nTra i filosofi statunitensi appartenenti alla filosofia moderna e contemporanea troviamo Ralph Waldo Emerson, Thomas Kuhn, Herbert Marcuse, Charles Sanders Peirce, Milton Friedman, Rudolf Carnap, Willard Van Orman Quine, Noam Chomsky ecc...\nRicordiamo anche l'importante figura di George Peabody, considerato il padre della moderna filantropia.\nArte.\nTra i maggiori artisti statunitensi si ricordano Jackson Pollock, Andy Warhol, Frank Lloyd Wright, Edmonia Lewis, ecc...\nLetteratura.\nIl diritto alla libert\u00e0 di espressione nella costituzione americana si pu\u00f2 far risalire al immigrato tedesco John Peter Zenger e alla sua lotta legale per fare le pubblicazioni veritieri nelle colonie un diritto giuridico tutelato, in ultima analisi, aprendo la strada per i diritti degli autori americani protette.\nNel XVIII e all'inizio del XIX secolo, l'arte e la letteratura americana presero la maggior parte dei propri spunti dall'Europa. Nel corso della sua storia antica, l'America era una serie di colonie britanniche sulla costa orientale degli attuali Stati Uniti. Pertanto, la sua tradizione letteraria iniziale fu legata alla tradizione pi\u00f9 ampia della letteratura inglese. Bench\u00e9 molti considerino la letteratura britannica e quella statunitense un unico blocco, tenendo conto che entrambe sono scritte in lingue inglese, le caratteristiche uniche americane e l'ampiezza della sua produzione di solito portano ad una separazione delle due letterature.\nI primi scrittori popolari a livello internazionale in America sono stati Washington Irving con la \"short-story\" di \"La leggenda di Sleepy Hollow\" (1819) e James Fenimore Cooper con \"L'ultimo dei Mohicani\" (1826) nel XIX secolo. Hanno dipinto un paesaggio letterario americano pieno di umorismo e avventura. Questi autori sono stati succeduti da Nathaniel Hawthorne, Edgar Allan Poe, Herman Melville, Ralph Waldo Emerson, Henry Wadsworth Longfellow e Henry David Thoreau che hanno stabilito una voce letteraria distintiva americana nella met\u00e0 del XIX secolo.\nMark Twain, Henry James, e il poeta Walt Whitman erano figure importanti nella seconda met\u00e0 del secolo; Emily Dickinson, praticamente sconosciuta durante la sua vita, sarebbe stata riconosciuta come un altro poeta essenziale dell'America. Undici cittadini americani hanno vinto il premio Nobel per la letteratura, tra cui John Steinbeck, William Faulkner, Eugene O'Neill, Pearl S. Buck, TS Eliot e Sinclair Lewis. Ernest Hemingway, premio Nobel del 1954, viene spesso indicato come uno degli scrittori pi\u00f9 influenti del ventesimo secolo [16]. Spesso citato \u00e8 anche lo scrittore Ray Bradbury.\nOpere che hanno catturato gli aspetti fondamentali dell'esperienza nazionale e il carattere statunitense sono, ad esempio, \"Moby Dick\" (1851) di Melville, \"Le avventure di Huckleberry Finn\" (1885) di Twain e \"Il grande Gatsby\" (1925) di Francis Scott Fitzgerald, ognuno dei quali reputato \"Great American Novel\" (\"Grande Romanzo Americano\"). Generi letterari popolari come il romanzo poliziesco sono stati sviluppati negli Stati Uniti. Altri romanzi, come \"Sulla strada\" (\"On the road\") di Jack Kerouac, hanno ispirato intere generazioni. Nella seconda parte del XX secolo alcuni autori di romanzi hanno conosciuto fortuna critica internazionale, tra cui Philip Roth, Don DeLillo, Thomas Pynchon e, pi\u00f9 di recente, David Foster Wallace e Jonathan Franzen. Per anni sottovalutato dalla critica, Stephen King \u00e8 stato recentemente rivalutato, sebbene abbia sempre avuto grande successo di pubblico.\nCinema e televisione.\nGli Stati Uniti sono la patria del cinema moderno con i suoi studi di Hollywood, avendo influenzato profondamente la produzione cinematografica di molti altri stati occidentali e oltre nonch\u00e9 la visione a livello mondiale delle sue produzioni. Tra i cineasti pi\u00f9 famosi si ricordano Walt Disney, Alfred Hitchcock, Stanley Kubrick, Woody Allen, Steven Spielberg, George Lucas, Brian De Palma, Robert Zemeckis, Francis Ford Coppola, Martin Scorsese, Michael Cimino, Quentin Tarantino, Joel ed Ethan Coen, Tim Burton ecc. Appartiene alla cultura cinematografica americana e mondiale il Premio Oscar e il Golden Globe con le loro cerimonie di premiazione annuali. Tra le case di produzione cinematografiche si ricordano la 20th Century Fox, la Warner Bros., la Walt Disney Company, Hanna-Barbera.\nTra gli attori pi\u00f9 titolati della storia del cinema americano si ricordano Humphrey Bogart, Cary Grant, James Stewart, Marlon Brando, Fred Astaire, Henry Fonda, Clark Gable, James Cagney, James Dean, Steve McQueen, Spencer Tracy, Charlie Chaplin, Oliver Hardy, Gary Cooper, Gregory Peck, John Wayne, Orson Welles, Kirk Douglas, Burt Lancaster, Buster Keaton, Charlton Heston, Anthony Quinn, Paul Newman, Warren Beatty, Robert Redford, Clint Eastwood, Jerry Lewis, Jack Lemmon, Walter Matthau, Katharine Hepburn, Bette Davis, Greta Garbo, Marilyn Monroe, Elizabeth Taylor, Judy Garland, Marlene Dietrich, Ava Gardner, Ginger Rogers, Jane Fonda ecc... Tra gli attori pi\u00f9 recenti si ricordano Robert de Niro, Al Pacino, Dustin Hoffman, Robin Williams, Ron Howard, Henry Winkler, John Travolta, Tom Cruise, Mickey Rourke, Mel Gibson, Harrison Ford, Richard Gere, Patrick Swayze, Sylvester Stallone, Steven Seagal, Chuck Norris, Jackie Chan, Bruce Lee, Arnold Schwarzenegger, Morgan Freeman, Leonardo DiCaprio, George Clooney, Jodie Foster, Kim Basinger, Julia Roberts, Hilary Swank, Sandra Bullock, Scarlett Johansson, Joe Pesci ecc... Molti di questi sono ricordati nella Hollywood Walk of Fame.\nMolte anche le serie televisive e sitcom storiche andate in onda in tutto il mondo con i loro attori famosi: Le avventure di Rin Tin Tin,\nLassie, Furia, La casa nella prateria, Strega per amore, L'incredibile Hulk, Happy Days, Super Vicki, Supercar, A-Team, McGyver, Magnum, P.I., Perry Mason, La signora in giallo, Colombo, Agli ordini pap\u00e0, Il mio amico Arnold, Casa Keaton, Genitori in blue jeans, Beautiful, I Robinson, The Simpson, Willy, il principe di Bel Air, X-Files, Beverly Hills 90210, Dawson's Creek, La signora del West, E.R. - Medici in prima linea, Dr. House - Medical Division, Ugly Betty, Desperate Housewives, Una mamma per amica, Sex and the City, Scrubs - Medici ai primi ferri, Tom &amp; Jerry, Looney Tunes, Merry Melodies, Wile E. Coyote e Beep Beep.\nProgrammi televisivi storici divenuti famosi nel mondo sono: The Oprah Winfrey Show, Muppet Show e David Letterman Show. Famosa in tutto il mondo \u00e8 l'emittente televisiva CNN.\nMusica.\nAssieme al Regno Unito gli Stati Uniti sono la patria di numerosi generi musicali come rock, pop, folk, country, blues, soul, jazz, dance, gospel, grunge, punk ecc. Numerosi sono gli artisti e i gruppi di fama internazionale che hanno segnato le scene e i palcoscenici musicali di tutto il mondo tra cui si ricordano Louis Armstrong, Frank Sinatra, Elvis Presley, Chuck Berry, Jimi Hendrix, Frank Zappa, James Brown, Little Richard, Aretha Franklin, Ray Charles, Bob Dylan, Stevie Wonder, Carlos Santana, Lou Reed, Bruce Springsteen, Prince, Michael Jackson, Madonna, Patti Smith, Tina Turner, Diana Ross, Whitney Houston, The Blues Brothers, The Velvet Underground, The Doors, The Beach Boys, Guns N' Roses, Eagles, Aerosmith, Metallica, Dream Theater, Talking Heads, Village People, R.E.M., Foo Fighters, Nirvana, The Offspring, Green Day, Alanis Morissette, Sheryl Crow, The Smashing Pumpkins, Red Hot Chili Peppers, Ricky Martin, Mariah Carey, Jennifer Lopez, Beyonc\u00e9, Ariana Grande ecc... Molti di questi sono ricordati nella Hollywood Walk of Fame.\nEtichette discografiche famose in tutto il mondo sono Universal Music Group (che include Interscope-Geffen-A&amp;M, Decca, Deutsche Grammophon, Interscope, Island, Def Jam, Mercury, Motown, Philips Records, PolyGram e altre), Sony Music (che include RCA Records, Columbia, Epic, Jive, BMG, Syco Entertainment e altre) e Warner Music Group.\nSport.\nIcone dello sport americano note a livello mondiale sono stati: Joe di Maggio, Rocky Marciano, Jake LaMotta, Muhammad Ali, George Foreman, Mike Tyson, Kareem Abdul-Jabbar, Magic Johnson, Larry Bird, Michael Jordan, Patrick Ewing, Hakeem Olajuwon, John Stockton, Scottie Pippen, Karl Malone, Dennis Rodman, Shaquille O'Neal, Kobe Bryant, Arthur Ashe, John McEnroe, Jimmy Connors, Vitas Gerulaitis, Andre Agassi, Jim Courier, Pete Sampras, Michael Chang, Chris Evert, Billie Jean King, Jennifer Capriati, Monica Seles, Lindsay Davenport, Venus Williams, Serena Williams, Tiger Woods, Carl Lewis, Michael Johnson, Maurice Greene, Tim Montgomery, Tyson Gay, Justin Gatlin, Florence Griffith-Joyner, Marion Jones, Bode Miller, Lindsey Vonn, Greg Lemond, Lance Armstrong, Michael Phelps, Ryan Lochte ecc...\nModa.\nIl mercato statunitense della moda \u00e8 uno dei pi\u00f9 ricchi al mondo con case di numerosi stilisti anche di provenienza estera. Gli Stati Uniti organizzano inoltre annualmente il concorso di bellezza noto come Miss America.\nCucina.\nAnche la cucina e la tradizione gastronomica degli Stati Uniti risente dell'influenza multiculturale dei popoli di origine, in particolare quello anglosassone e quello ispanico. Non \u00e8 infrequente trovare catene di ristorazione afferenti a varie tipi di cucina: cucina messicana, italiana, cinese, spagnola, indiana ecc..\nStoricamente gli Stati Uniti sono stati la patria dei fast food, diffusosi poi in tutto il mondo occidentale e oltre con le sue catene di negozi (McDonald's, Burger King, Pizza Hut ecc..).\nFolclore e immaginario collettivo.\nTipicamente americani sono i Rodei nei ranch, i balli country, le lunghe traversate sulla Route 66, i grattacieli nelle grandi metropoli e le case in legno tipiche del Nord-America (vedi Architettura statunitense), le stesse aree naturali pi\u00f9 famose sono assunte a simbolo e monumenti nazionali entrando fortemente nell'immaginario collettivo nazionale ed estero, il patriottismo americano ecc..."}
{"id": "273989", "revid": "154893", "url": "https://it.wikipedia.org/wiki?curid=273989", "title": "Vangelo di Marco", "text": ""}
{"id": "273997", "revid": "380654", "url": "https://it.wikipedia.org/wiki?curid=273997", "title": "WWE Hall of Fame", "text": "La WWE Hall of Fame \u00e8 un'istituzione del wrestling che comprende tutti quei lottatori o manager ricordati come i migliori della storia da parte della World Wrestling Federation/Entertainment. L'arca della gloria comprende anche personalit\u00e0 che hanno avuto carriere di spicco nella Extreme Championship Wrestling e nella World Championship Wrestling, entrambe federazioni acquisite dalla WWE nei primi anni duemila.\nA partire dal 2004, la cerimonia di introduzione si svolge annualmente due giorni prima di WrestleMania, il pay-per-view pi\u00f9 importante della WWE. L'edizione del 2020 fu posticipata all'anno successivo a causa della pandemia di COVID-19.\nStoria.\nLa WWE Hall of Fame fu creata il 22 marzo 1993, due mesi dopo la morte del lottatore francese Andr\u00e9 the Giant; vennero introdotte altre personalit\u00e0 fino al 1996, ma dall'anno successivo non furono pi\u00f9 tenute nuove edizioni.\nNel 2004 il proprietario della WWE, Vince McMahon, decise di ristabilire la cerimonia.\nNell'edizione 2020, rimandata all'anno successivo a causa della pandemia di Covid-19, avrebbe visto l'introduzione di Batista, ma essendo impossibilitato a causa di altri impegni a partecipare alla cerimonia la sua introduzione \u00e8 stata rimandata.\nCriteri.\nI criteri con i quali vengono scelti i lottatori inseriti nella WWE Hall of Fame non sono mai stati resi pubblici. Sebbene essa, in teoria, dovrebbe comprendere le pi\u00f9 importanti figure nella storia della WWE, alcune personalit\u00e0 non sono state introdotte a causa di cattivi rapporti con la federazione.\nIntroduzioni d'onore.\nLegacy.\nA partire dall'edizione del 2016, la WWE ha deciso di premiare anche i pi\u00f9 importanti lottatori della prima met\u00e0 del XX secolo per via del loro lascito all'eredit\u00e0 del wrestling, nonostante non abbiano mai militato in federazioni con contratti televisivi nazionali.\nWarrior Award.\nA partire dall'edizione del 2015, la WWE ha deciso di premiare anche personalit\u00e0 non affiliate al mondo del wrestling ma che \"hanno esposto forza incrollabile e perseveranza e che vivono la vita con il coraggio e la compassione che incarna lo spirito indomito di Ultimate Warrior\". L'ambasciatrice del premio \u00e8 la vedova di Ultimate Warrior, Dana."}
{"id": "274006", "revid": "29727", "url": "https://it.wikipedia.org/wiki?curid=274006", "title": "Squalo balena", "text": ""}
{"id": "274015", "revid": "125858343", "url": "https://it.wikipedia.org/wiki?curid=274015", "title": "Tenochtitl\u00e1n", "text": "Tenochtitlan (nahuatl: \"M\u0113xihco Ten\u014dchtitlan\" ]; spagnolo: \"Tenochtitl\u00e1n\" o \"M\u00e9xico-Tenochtitlan\" \n) fu la capitale dell'impero azteco. Fondata nel 1325, sorgeva \nsu diverse isolette nel lago di Texcoco, nell'attuale Messico centrale. La citt\u00e0 fu rasa al suolo nel 1521 dai \"conquistadores\" spagnoli: sulle sue macerie fu costruita Citt\u00e0 del Messico e nel corso dei secoli gran parte del lago Texcoco fu prosciugato.\nEtimologia.\nL'etimologia del nome di Tenochtitlan non \u00e8 del tutto trasparente. Tradizionalmente, si fa derivare il suo nome da quello del leggendario sovrano T\u00e9noch.\nProposte pi\u00f9 recenti prevedono che esso sia formato col suffisso locativo \"-ti-tlan\" (\"sotto, alla base di\"), unito ad un composto nominale. La prima parte di questo composto \u00e8 indubbiamente \"tetl\", ovvero \"pietra, roccia\", mentre il secondo elemento \u00e8 probabilmente identificabile con \"n\u014dchtli\", che indica il fico d'India. Dunque il suo nome significherebbe letteralmente \"il luogo del fico d'India alla base della roccia\". Secondo alcuni, per\u00f2, un'etimologia di questo tipo non tiene conto del fatto che Tenochtitlan \u00e8 variamente riportato sia con la \"\u014d\" (lunga) che con la \"o\" (breve).\nLa fondazione.\nNumerose trib\u00f9 si avvicendarono sulle sponde del lago, senza per\u00f2 riuscire ad insediarsi definitivamente nel territorio. Fu con l'arrivo degli Aztechi, un popolo originario di Aztl\u00e1n (la cui posizione \u00e8 ancora fonte di dibattito), che quest'area cominci\u00f2 a fiorire.\nGli Aztechi lasciarono Aztl\u00e1n guidati da un'antica profezia, secondo cui avrebbero dovuto stabilirsi e fondare la loro citt\u00e0 in un luogo sacro, che gli sarebbe stato annunciato dalla visione di un'aquila che mangia un serpente in cima ad un cactus. Scorsero quest'immagine nell'isola al centro del lago Texcoco e l\u00ec, nel 1325, decisero di costruire Tenochtitl\u00e1n (dal nome del leggendario fondatore e capo \"Tenoch\"). Quell'immagine oggi \u00e8 raffigurata nello stemma del Messico ed \u00e8 presente al centro della bandiera messicana.\nAl loro arrivo, i \"Mexica\" (nome nahuatl con cui gli Aztechi si riferivano a loro stessi) dovettero fare i conti con la diffidenza delle popolazioni autoctone. Contaminarono la loro cultura con quella tolteca, specie in ambito religioso, ma subirono un lungo assoggettamento mercenario alla citt\u00e0 di Azcapotzalco, capitale del regno tepaneco. Nel 1428, la potenza militare di Tenochtitl\u00e1n ebbe il sopravvento sulla citt\u00e0 nemica, che fu invasa e distrutta dal tlatoani (imperatore) Itzc\u00f3atl.\nI coloni intervennero sulla zona secondo la tecnica \"chinampa\" (dall'originale nahuatl \"chinamitl\"), un avanzato sistema di drenaggio che permise agli Aztechi di estendere il terreno edificabile per la loro citt\u00e0 e nel contempo di distribuire l'acqua per l'irrigazione agricola.\nLo splendore.\nLa civilt\u00e0 azteca crebbe rapidamente e Tenochtitl\u00e1n divenne la citt\u00e0 pi\u00f9 importante dell'America centrale. Le dominazioni azteche diventarono un impero culturalmente egemone sulle regioni circostanti, tecnologicamente avanzato e a connotazione fortemente religiosa. Gli Aztechi ebbero contatti commerciali con il Golfo del Messico, con l'Oceano Pacifico e perfino con l'impero Inca.\nTenochtitl\u00e1n era collegata alla terraferma attraverso ponti e terrapieni (le \"calzadas\") e l'urbanistica cittadina prevedeva una rete di strade e canali, di modo che ogni zona potesse essere raggiunta sia a piedi che in canoa. Era inoltre dotata di un funzionale acquedotto.\nAi tempi dell'arrivo degli spagnoli il territorio di Tenochtitl\u00e1n era suddiviso in quattro sezioni principali, raggruppate in centri amministrativi locali chiamati \"calpulli\". Ogni unit\u00e0 locale nominava i propri capi militari, religiosi e civili nel rispetto della volont\u00e0 dei rappresentanti dei \"calpulli\" manifestata nelle assemblee.\nEra compito di una nobilt\u00e0 burocratica la gestione della amministrazione pubblica, che doveva occuparsi delle attivit\u00e0 giuridiche, di quelle fiscali comprendenti l'esazione delle tasse, della assegnazione dei campi, di accertare l'approvvigionamento e la suddivisione delle raccolte, dei beni prodotti dagli artigiani e di contrattazione con i popoli vicini. Il loro titolo, inizialmente, non era ereditario.\nLa classe sacerdotale era impegnata non solo nell'espletamento delle pratiche religiose, ma anche nell'educazione dei giovani nobili, all'interno di strutture scolastiche chiamate \"calmecac\". Le materie che imparavano erano soprattutto l'astronomia, la storia, la religione e la scrittura.\nNel XV secolo, in seguito a un'esondazione del lago Texcoco, l'imperatore Ahuitzotl avvi\u00f2 una maestosa ricostruzione di Tenochtitl\u00e1n che andava eseguita secondo la volont\u00e0 divina: a seguito dell'ampliamento della Grande Piramide (o \"Templo Mayor\"), ordin\u00f2 infatti il tragico sacrificio di 20.000 uomini in onore della struttura (1487).\nLa fine.\nIl \"conquistador\" spagnolo Hern\u00e1n Cort\u00e9s giunse a Tenochtitl\u00e1n l'8 novembre 1519. Nei suoi diari, raccont\u00f2 di non aver mai visto citt\u00e0 pi\u00f9 grande ed efficiente al mondo. In Europa, solo Napoli, Parigi e Costantinopoli erano tanto estese. L'imperatore dell'epoca, Montezuma II (o Motecuz\u00f2ma: Montezuma era la storpiatura spagnola del vero nome), credendo che Cort\u00e9s fosse il dio Quetzalcoatl, descritto come un bianco dalla barba lunga, di ritorno a Tenochtitl\u00e1n per riformare i costumi e le leggi, lo accolse magnificamente. Gli storici moderni hanno ipotizzato che in realt\u00e0 si trattasse di un falso mito, infatti le prime testimonianze al riguardo risalgono solo a dopo la morte di Cort\u00e9s e nessuna fonte precolombiana ha mai neppure citato il profetizzato ritorno del Dio.\nIn quegli anni, la popolazione di Tenochtitl\u00e1n si aggirava tra i 200.000 e i 250.000 abitanti.\nIl 13 agosto del 1521, Cort\u00e9s e i suoi uomini, aiutati da alcune popolazioni locali ostili agli aztechi, conquistarono Tenochtitl\u00e1n dopo una sanguinosa battaglia (battaglia di Tenochtitl\u00e1n) che stermin\u00f2 la popolazione e ridusse la citt\u00e0 in macerie. Ci\u00f2 che restava della citt\u00e0 fu smantellato, demolito, distrutto o dato a fuoco. Sulle ceneri di Tenochtitl\u00e1n fu costruita Citt\u00e0 del Messico.\nNegli anni settanta, furono intrapresi degli scavi archeologici e le rovine della citt\u00e0 vennero portate alla luce. Alcune delle pi\u00f9 importanti, come la Grande Piramide, sono aperte ai visitatori.\nOggi, lo \"Z\u00f3calo\" (piazza principale di Citt\u00e0 del Messico) si trova su quella che un tempo fu il \"Centro ceremonial\" (piazza centrale e mercato di Tenochtitl\u00e1n) e molte delle \"calzadas\" originali corrispondono alle moderne strade della capitale.\nEconomia e societ\u00e0.\nL'economia azteca era basata sulle tasse che i popoli dominati erano obbligati a pagare. Un altro punto importante dell'economia era il commercio, attivit\u00e0 che i mexicas realizzavano con base nel baratto, e in cui hanno utilizzato come moneta il grano di cacao e i fagioli.\nGli aztechi hanno introdotto sulla loro legislazione il concetto di propriet\u00e0 comunale, che era un pezzo di terreno consegnato a ognuno dei membri del calpulli, chiamato \"macehuales\" che, a differenza dei nobili, possedevano solo la terra indispensabile per sopravvivere.\nQueste terre si potevano affittare, per\u00f2 i prodotti erano condivisi fra la comunit\u00e0 locatrice e gli inquilini. Le terre dei nobili erano ereditate, e non potevano passare a gente di un'altra classe sociale. Se una persona titolare di una terra fosse morta senza discendenti, la terra passava automaticamente al tlatoani. In generale, le terre della citt\u00e0 si usavano per la manutenzione della nobilt\u00e0 e dei sacerdoti, ed erano divise in:\nLa struttura sociale mexica era caratterizzata per il suo segnato classismo. Le due grandi divisioni sociali erano dei \"pillis\": i nobili, i militari, i sacerdoti e i commercianti pi\u00f9 potenti. I \"non privilegiati\" erano i macehuales, gli artigiani, i contadini, i lavoratori di basso livello economico e gli schiavi.\nGli alimenti pi\u00f9 consumati erano il mais, i fagioli, il pomodoro, il peperoncino, il \"Dysphania ambrosioides\", la zucca e il chayote. Altre coltivazioni importanti erano il tabacco e il cotone."}
{"id": "274016", "revid": "287204", "url": "https://it.wikipedia.org/wiki?curid=274016", "title": "Tenochtitl\u00e0n", "text": ""}
{"id": "274017", "revid": "287204", "url": "https://it.wikipedia.org/wiki?curid=274017", "title": "Tenochtitlan", "text": ""}
{"id": "274024", "revid": "2192220", "url": "https://it.wikipedia.org/wiki?curid=274024", "title": "Pat Cash", "text": " Nel circuito maggiore ha vinto in totale 6 titoli in singolare e 11 in doppio, oltre a due edizioni della Coppa Davis nel 1983 e nel 1986. I suoi migliori ranking ATP sono stati il 4\u00ba in singolare nel maggio 1988 e il 6\u00ba in doppio nell'agosto 1984.\nBiografia.\nDetto \"il Pirata\", \u00e8 celebre oltre che per il trionfo a Wimbledon nel 1987, per l'orecchino a forma di croce e per la bandana a scacchi che indossava durante gli incontri, che con il tempo \u00e8 diventata il marchio di fabbrica del tennista australiano. Tra i suoi idoli da bambino vi erano i tennisti John Newcombe e Ken Rosewall. Ambientalista e sostenitore di Greenpeace, \u00e8 un grande appassionato di musica rock. Dotato di grande affabilit\u00e0, amava trattenersi a lungo con i suoi interlocutori e nelle occasioni mondane. Noto per il suo grande temperamento, non solo nei campi da tennis, alcuni suoi comportamenti hanno creato imbarazzo e sono stati problematici i suoi rapporti con la stampa, che ha accusato di essersi occupata in modo scorretto ed eccessivo della sua vita privata. Ha avuto una pazienza e una testardaggine non comuni nel recuperare la forma dopo i gravi infortuni subiti.\nNato in una famiglia cattolica, il padre Patrick Sr. era un avvocato ed ex giocatore di football australiano e ha gestito gli aspetti economici della carriera del figlio. A inizio carriera, ancora giovanissimo, Pat Jr. ha avuto una realazione con la modella norvegese Anne-Britt Kristiansen, dalla quale ha avuto due figli. Nel 1990 ha sposato Emily Bendit, con cui nel 1994 ha avuto i gemelli maschi Shannon e Jett; la coppia ha divorziato nel 2002 e in seguito Cash ha avuto spesso notevoli problemi economici, ma ha sempre trovato un modo per risolverli. Ha fondato diverse organizzazioni di beneficenza per risolvere problemi ambientali, per garantire sport e istruzione a bambini poveri, per aiutare i malati di cancro e gli indigeni australiani ecc.\nCaratteristiche tecniche.\nGiocatore specialista dei campi erbosi, \u00e8 stato un grande interprete del \"serve &amp; volley\" (servizio-vol\u00e9e). Da fondo campo alternava colpi potenti a leggere \"pennellate\" nell'impaziente attesa di crearsi l'opportunit\u00e0 di scendere a rete. Era inoltre dotato di grande velocit\u00e0, agilit\u00e0 e potenza, particolarmente muscoloso nelle gambe e nelle spalle. Spettacolare, irruente, aggressivo e rissoso, dotato di gran classe, \u00e8 stato spesso perseguitato da infortuni che gli hanno precluso la possibilit\u00e0 di mantenersi a lungo ai vertici del tennis mondiale. Verso fine carriera ha modificato con profitto la sua tecnica con l'apporto di uno scienziato dello sport, un miglioramento che lo avrebbe aiutato come allenatore.\nCarriera da giocatore.\nJuniores.\nSi mette in grande evidenza da juniores raggiungendo il primo posto nella classifica mondiale di categoria nel 1981, anno in cui nei tornei juniores si spinge fino ai quarti al Roland Garros, dove viene eliminato da Mats Wilander, in finale a Wimbledon, persa 6-7, 5-7 contro Matt Anger, e in semifinale agli US Open. L'anno successivo, dopo i quarti all'Australian Open e la semifinale al Roland Garros, trionfa a Wimbledon e agli US Open superando nelle finali rispettivamente Henrik Sundstr\u00f6m per 6-4, 6-7, 7-5 e Guy Forget per 6-3, 6-3.\n1981, inizi da professionista.\nDebutta nel tennis professionistico del Grand Prix nel gennaio 1981 con una sconfitta al primo turno del torneo di Adelaide. La settimana successiva vince il primo incontro da professionista nel Challenger di Perth. Dopo queste due prime isolate esperienze, inizia a giocare stabilmente nel circuito maggiore dall'ottobre successivo e in dicembre fa il suo esordio all'Australian Open con una sconfitta al primo turno.\n1982, primi titoli Challenger, primo titolo Grand Prix in doppio, quarti all'Australian Open e top 100.\nApre la stagione ad Adelaide e viene eliminato nei quarti dopo aver sconfitto il n\u00ba 20 del mondo Mark Edmondson, In primavera gioca nel circuito Challenger e arriva in semifinale a Tokyo e a Toyota. Nel torneo di Tokyo alza il suo primo trofeo da professionista vincendo il titolo in doppio con Craig A. Miller. Rientra nel circuito maggiore e subisce una serie di sconfitte al primo turno, tra le quali quella al suo esordio agli US Open. In ottobre disputa la sua prima semifinale del Grand Prix a Melbourne e tre settimane dopo vince il suo primo titolo Challenger in singolare a Sydney, superando in finale Craig A. Miller. Conferma il buon momento di forma in novembre all'Australian Open raggiungendo i quarti dopo aver eliminato Tim Wilkison e Wally Masur, prima di cedere in 4 set a Paul McNamee. Grazie a questo risultato entra per la prima volta nella top 100, al 69\u00ba posto. A fine anno vince il suo primo titolo del circuito maggiore in coppia con Chris Johnstone nel torneo di doppio dell'Adelaide II, dove esce di scena nelle semifinali in singolare.\n1983, trionfo in Davis e primi titoli in singolare nel circuito maggiore.\nIl 2 gennaio 1983, a soli 17 anni e 7 mesi, vince il suo primo titolo in singolare del circuito maggiore a Melbourne, sconfiggendo in finale per 6-4, 7-6 Rod Frawley. A fine mese migliora il best ranking portandosi in 43\u00aa posizione. Il 4 marzo debutta nella squadra australiana di Coppa Davis e ottiene un successo e una sconfitta in singolare nella sfida vinta 4-1 contro la Gran Bretagna. Nella World Team Cup giocata in maggio vince tutti gli incontri disputati in doppio e due dei 5 incontri in singolare, perdendo contro Manuel Orantes nella finale vinta dalla Spagna. Nella stagione sulla terra rossa in Europa raccoglie soprattutto sconfitte e torna a mettersi in luce sull'erba arrivando nei quarti al Queen's (dove raggiunge anche la semifinale in doppio) e negli ottavi a Wimbledon. In luglio vince entrambi i singolari nei quarti di finale di Davis a Brisbane contro la Romania, eliminata con il punteggio di 5-0. Viene eliminato al terzo turno degli US Open da Bill Scanlon, che raggiunger\u00e0 la semifinale, mentre perde la semifinale in doppio in coppia con John Fitzgerald contro Peter Fleming / John McEnroe.\nSconfitto nel primo incontro da Yannick Noah nella semifinale di Davis a Sydney contro la Francia, fissa il risultato finale di 4-1 in favore dell'Australia sconfiggendo Henri Leconte. Il 9 ottobre vince il suo secondo titolo Grand Prix in singolare a Brisbane superando in finale McNamee e trionfa anche nel torneo di doppio in coppia con lo stesso McNamee. A inizio dicembre viene eliminato nei quarti dell'Australian Open sia in singolare, da Ivan Lendl, che in doppio. Nelle settimane successive perde in semifinale a Sydney e nei quarti ad Adelaide rispettivamente da Joakim Nystr\u00f6m e Mike Bauer, che si sarebbero aggiudicati i titoli. A Sydney si impone nel torneo di doppio in coppia con Bauer. In questo periodo si porta al 35\u00ba posto nel ranking di singolare. Il 26 dicembre apre la finale di Davis contro la Svezia perdendo in 4 set contro Mats Wilander ma si riscatta 2 giorni dopo prendendosi la rivincita su Nystrom, al quale concede 6 soli giochi, regalando all'Australia il punto decisivo per la conquista del trofeo. A 18 anni e 7 mesi, diventa il pi\u00f9 giovane tennista ad aver giocato una finale di Davis, record che sarebbe stato battuto da Rafael Nadal.\n1984, semifinali a Wimbledon e agli US Open in singolare, finale in doppio a Wimbledon, top 10 in singolare e in doppio.\nInizia la nuova stagione in marzo e il primo risultato di rilievo \u00e8 la semifinale raggiunta in aprile a Houston, dove si aggiudica il torneo di doppio in coppia con McNamee. La coppia australiana si impone a fine mese anche nella finale di Aix-en-Provence. Eliminato al primo turno al Roland Garros, sempre con McNamee vince in giugno il titolo al Queen's. Viene eliminato in semifinale al successivo Slam di Wimbledon, sconfitto in tre set da John McEnroe, dopo aver battuto tra gli altri il n\u00ba 4 ATP Mats Wilander e il n\u00ba 6 Andres Gomez. Arriva a un passo dalla vittoria nel torneo di doppio, sconfitto in finale con McNamee per 3-6 al quinto set da Fleming / McEnroe. A fine torneo sale al 17\u00ba posto nel ranking di singolare e in agosto al 6\u00ba in doppio, che rimarr\u00e0 il migliore della carriera. In luglio si impone in entrambi i singolari nei quarti di Davis vinti 5-0 contro l'Italia. Raggiunge la semifinale anche agli US Open, dove si inchina a Ivan Lendl al tiebreak del quinto set dopo aver sprecato due match-ball e dopo aver eliminato Wilander nei quarti. Al termine del torneo entra per la prima volta nella top 10 del ranking in singolare raggiungendo la 7\u00aa posizione. Nella semifinale di Davis persa 4-1 a fine settembre contro gli Stati Uniti a Portland, Cash viene seccamente sconfitto dal n\u00ba 1 del mondo McEnroe nel primo singolare e si consola con l'ininfluente ma prestigiosa vittoria sul n\u00ba 2 Jimmy Connors. A fine stagione arriva in finale a Melbourne e nei quarti all'Australian Open, dove si ferma in semifinale nel torneo di doppio.\n1985-1986, infortunio alla schiena, crollo nel ranking e risalita, secondo trionfo in Coppa Davis.\nInizia la stagione in marzo imponendosi in un singolare e in doppio nella sfida di Davis vinta 3-2 a Spalato con la Yugoslavia. La settimana dopo perde contro Wilander la semifinale a Bruxelles. In aprile si aggiudica il torneo di doppio a Las Vegas in coppia con John Fitzgerald, assieme al quale raggiunge la finale in giugno al Queen's, dove esce nei quarti in singolare per mano di Boris Becker. Ancora con Fitzgerald supera Fleming / McEnroe nella semifinale del doppio a Wimbledon, ma vengono sconfitti nell'incontro per il titolo da Heinz G\u00fcnthardt / Bal\u00e1zs Tar\u00f3czy; in singolare non va oltre il secondo turno. Subito dopo deve osservare una lunga convalescenza, da tempo soffriva di dolori alla schiena e si deve fermare per un'ernia discale. Dopo il rientro nel febbraio 1986 non ottiene risultati di rilievo per alcuni mesi, il 2 giugno si opera inoltre d'urgenza per un'appendicite e in quei giorni precipita al 418\u00ba posto del ranking in singolare. Si ristabilisce in fretta e partecipa 3 settimane dopo a Wimbledon, dove a sorpresa batte Wilander e si arrende nei quarti di finale a Leconte. Rientra cos\u00ec nella top 100, al 99\u00ba posto, e stabilisce un record con un balzo in classifica di 314 posti. Nel secondo turno indossa per la prima volta la bandana a scacchi che lo contraddistinguer\u00e0 nel prosieguo della carriera.\nLa settimana dopo vince sugli stessi campi di Wimbledon entrambi i singolari e il doppio nei quarti di finale di Coppa Davis 1986 in cui l'Australia supera per 4-1 la Gran Bretagna. Nella semifinale vinta contro gli Stati Uniti in settembre a Brisbane, si conferma in singolare battendo Tim Mayotte e ottiene il punto del 3-1 sconfiggendo Brad Gilbert dopo aver perso in doppio. Nel finale di stagione viene eliminato in semifinale in singolare da Lendl a Sydney e da Ramesh Krishnan a Hong Kong, dove perde la finale in doppio. Due settimane pi\u00f9 tardi viene sconfitto nella finale di doppio anche a Stoccolma. Nella finale di Davis vinta 3-2 a Melbourne contro la Svezia il 28 dicembre, Cash \u00e8 artefice della conquista di tutti e tre i punti per la propria squadra, vincendo sia i singolari contro Stefan Edberg e Mikael Pernfors che il doppio, giocato con John Fitzgerald contro Edberg e J\u00e4rryd. Vince l'incontro decisivo contro Pernfors dopo essere stato in svantaggio di due set. In quel periodo sale nel ranking al 24\u00ba posto in singolare e al 34\u00ba in doppio.\n1987, trionfo a Wimbledon e finale all'Australian Open, ritorno in top 10.\nNel 1987 inizia la stagione all'Australian Open, che per la prima volta si tiene in gennaio, due settimane dopo la finale di Davis. Conferma il grande momento di forma sconfiggendo nei quarti il n\u00ba 4 ATP Yannick Noah e in semifinale il n\u00ba 1 Ivan Lendl; in finale rimonta due set di svantaggio a Stefan Edberg, che vince il titolo imponendosi per 6-3 nel set conclusivo, e il giorno dopo Cash sale al 13\u00ba posto del ranking. Torna a giocare in marzo per il primo turno di Davis contro la Jugoslavia e vince tutti e tre gli incontri disputati. Il 29 marzo vince a Nancy il suo terzo titolo maggiore in singolare sconfiggendo in finale Wally Masur. In giugno si prende la rivincita su Edberg nei quarti di finale del Queen's e viene eliminato in semifinale da Connors. Il 5 luglio conquista il risultato pi\u00f9 prestigioso in carriera trionfando a Wimbledon; perde un solo set durante tutto il torneo e vince in tre partite i quarti contro Wilander, la semifinale contro Connors e la finale contro il n\u00ba 1 del mondo Ivan Lendl, diventando il primo australiano a imporsi nello Slam londinese dopo il trionfo di John Newcombe nel 1971. Per l'occasione, sfidando il rigido cerimoniale del torneo londinese, Cash inaugura la prassi, ancora oggi seguita, della \"scalata\" del vincitore alle tribune del \"central court\" per i festeggiamenti di rito con il proprio clan. A fine torneo eguaglia il proprio best ranking salendo in 7\u00aa posizione. Qualche mese prima era stato uno dei primi tennisti a inserire nel proprio staff uno psicologo, grazie al quale affronta gli incontri con maggiore serenit\u00e0.\nA fine mese vince i due singolari nei quarti di finale di Coppa Davis a Brisbane in cui l'Australia ha la meglio sul Messico per 4-1. In agosto torna a mettersi in evidenza in doppio vincendo in coppia con Edberg il torneo di Montr\u00e9al, successo che gli consente di rientrare nella top 30 della specialit\u00e0. A inizio ottobre viene schierato solo in doppio nella semifinale di Davis contro l'India, vince l'incontro ma l'Australia viene eliminata con il punteggio di 3-2. Due settimane pi\u00f9 tardi perde la finale di Sydney contro Ivan Lendl e il mese successivo vince il titolo a Johannesburg piegando in 5 set Brad Gilbert in finale. Il 30 novembre gioca a New York il suo primo incontro in carriera alle finali Masters, nelle quali viene eliminato nel round robin con le sconfitte subite da Wilander e Edberg, che rendono ininfluente la vittoria contro Miloslav Me\u010d\u00ed\u0159.\n1988-1989, finale all'Australian Open, nuovi infortuni, lunghe convalescenze e crollo nel ranking.\nTorna in campo due settimane dopo per la prima edizione dell'Australian Open disputata sul cemento e come l'anno precedente raggiunge la finale. Vince tutti gli incontri in tre set fino alla semifinale, dove impiega 5 partite per avere ragione di Lendl; molto combattuta \u00e8 anche la finale, nella quale Wilander si impone per 8-6 al quinto set. In febbraio \u00e8 protagonista vincendo tutti e tre gli incontri disputati nella sfida di Davis a Citt\u00e0 del Messico, in particolare piega nell'incontro decisivo Francisco Maciel e i padroni di casa vengono eliminati con il punteggio di 3-2. Nei 4 mesi successivi gioca solo 4 tornei, ma grazie ai quarti di finale giocati a Milano e alla semifinale nel prestigioso torneo di Indian Wells accumula punti sufficienti per salire al 4\u00ba posto del ranking, il suo miglior piazzamento in carriera. A fine maggio raggiunge per la prima volta il quarto turno al Roland Garros, dove cede in 4 set a Andrei Chesnokov. Non ripete la grande stagione sull'erba dell'anno precedente e a Wimbledon viene eliminato in 3 set nei quarti di finale da Boris Becker, che aveva gi\u00e0 vinto due volte lo Slam londinese. Nel corso della stagione soffre ancora di mal di schiena, a cui in estate si aggiungono un problema al tendine di Achille e un infortunio al piede che lo costringono a un periodo di riposo a partire da met\u00e0 agosto. Nel 1988 limita le sue presenze nei tornei di doppio, ne disputa solo 4 senza mai superare i quarti di finale. Rientra in gennaio per l'Australian Open e viene eliminato al quarto turno da Edberg, contro il quale raccoglie solo 6 giochi. Il tendine non \u00e8 guarito come si deve e gioca pochissimo, quando rientra in aprile a Tokyo il tendine si rompe definitivamente durante un incontro e deve sottoporsi a un'operazione a cui fa seguito una nuova lunga convalescenza.\n1990, rientro nel circuito, finale di Davis, risalita nel ranking e 3 titoli ATP.\nTorna nel circuito nel gennaio 1990 e durante la stagione limita le sue presenze giocando nei primi mesi solo in doppio, ripartendo dalla 634\u00aa posizione del ranking. Debutta nel torneo di Sydney e subito si aggiudica il titolo in coppia con Mark Kratzmann. Gioca l'Australian Open in coppia con Edberg e si spingono fino ai quarti, dove vengono battuti in 5 set dalle teste di serie n\u00ba 1 Rick Leach / Jim Pugh. Contribuisce a sconfiggere per 3-2 la Francia nel primo turno di Coppa Davis vincendo il doppio con Fitzgerald. In marzo fa il suo rientro in singolare ripartendo dalla 626\u00aa posizione e, dopo le sconfitte nei primi 3 incontri, in aprile raggiunge la finale nel torneo ATP di Seul, persa contro Alex Antonitsch. Al successivo Hong Kong Open si aggiudica il titolo sia in singolare, battendo in finale lo stesso Antonitsch, che in doppio, in coppia con Wally Masur. I successi gli consentono di salire i ranking al 135\u00ba posto in singolare e al 107\u00ba in doppio. Sar\u00e0 il suo ultimo titolo in singolare della travagliata carriera. Al terzo turno di Wimbledon concede solo 6 giochi al n\u00ba 16 ATP Juan Aguilera e il sorteggio lo mette di fronte al quarto turno al campione uscente Boris Becker, che si impone in 3 set. Agli US Open supera il n\u00ba 28 ATP Marc Rosset e il n\u00ba 57 Mark Kratzmann prima di arrendersi al terzo turno al n\u00ba 9 Aaron Krickstein. Grazie al secondo turno raggiunto in doppio, il giorno dopo la fine dello Slam newyorkese torna nella top 100 in entrambe le specialit\u00e0. Nella semifinale di Davis vinta 5-0 contro l'Argentina a Sydney, Cash si aggiudica entrambi gli incontri di singolare. Nella finale giocata a fine anno a St. Petersburg (Florida) contro gli Stati Uniti, viene schierato solo in doppio e, nella sua ultima apparizione in Coppa Davis, la sconfitta patita contro Leach / Jim Pugh garantisce agli americani il punto del 3-0 e la conquista del trofeo. \n1991, top 50 in singolare e inizio di una nuova serie di infortuni.\nFa il suo esordio stagionale uscendo al terzo turno dell'Australian Open, eliminato dal n\u00ba 1 del mondo Edberg. Raggiunge i quarti di finale in febbraio a Milano, in aprile a Tokyo, raggiungendo la 45\u00aa posizione del ranking, e in giugno al Queen's. Non va oltre il secondo turno al Roland Garros e a Wimbledom, dopo il quale deve stare 4 mesi lontano dai campi da gioco e al rientro in novembre non ottiene risultati significativi. Nella prima parte della stagione gioca solo 5 tornei in doppio, raggiunge le semifinali a Bruxelles con Sergio Casal e agli Internazionali d'Italia con Jakob Hlasek. A fine anno \u00e8 108\u00ba nel ranking di singolare e 155\u00ba in doppio. Dopo essere guarito al tallone d'Achille, negli ultimi anni di carriera sar\u00e0 costretto pi\u00f9 volte a osservare periodi di convalescenza per guarire le ginocchia e la schiena, i cui problemi discali non sono mai stati definitivamente risolti.\n1992-1995, lunghe convalescenze e definitivo declino.\nAnche il 1992 \u00e8 caratterizzato da lunghi periodi di assenza dai campi; disputa in singolare solo 4 tornei fornendo per\u00f2 buone prestazioni. Al secondo turno dell'Australian Open in gennaio perde in 5 set contro il n\u00ba 9 ATP Emilio S\u00e1nchez, nei quarti del Queen's viene sconfitto in 3 set dal n\u00ba 2 Edberg e a Wimbledon perde al quinto set da McEnroe dopo essere stato in vantaggio di 2 set a 1. Le lunghe assenze dai campi da gioco lo relegano in giugno attorno alla 200\u00aa posizione in singolare. In doppio gioca un solo torneo e a fine anno si trova oltre la 1000\u00aa posizione. Nel 1993 gioca solo un torneo in doppio ed esce dal ranking di singolare. Nel 1994 gioca 7 tornei in singolare, vincendo solo 4 incontri in tornei Challenger, mentre in doppio gioca 4 tornei raggiungendo una finale e una semifinale nei Challenger. Nel 1995 partecipa ad alcuni tornei ATP grazie a delle wild card e raggiunge i quarti di finale in febbraio a Dubai, dove sconfigge il n\u00ba 18 ATP Thomas Muster, e il mese dopo a Copenaghen. In doppio gioca 4 tornei e arriva in semifinale a Copenaghen e a San Pietroburgo. Si ferma di nuovo in giugno dopo il torneo di Wimbledon per affrontare una nuova lunga convalescenza. \n1996-1997, ultimi successi in doppio e ritiro.\nTorna a giocare nel circuito nel marzo 1996 e si concentra quasi esclusivamente sui tornei di doppio. Fa il suo rientro al Miami Open ed esce al secondo turno; quando affronta il successivo Bermuda Open si trova al 689\u00ba posto del ranking ma raggiunge la finale in coppia con Patrick Rafter. Sempre con Rafter vince il suo ultimo trofeo ATP in maggio a Pinehurst, battendo in due set in finale Ken Flach / David Wheaton, risultato che gli consente di rientrare nella top 200. Raggiunge i quarti due settimane dopo a Coral Springs e in giugno al Queen's, mentre si ferma al secondo turno a Wimbledon in coppia con Sandon Stolle. In agosto, ancora con Stolle, raggiunge i quarti a New Haven e il secondo turno agli US Open. Non ottiene altri risultati di rilievo in doppio in stagione, mentre in singolare raccoglie solo sconfitte nei 3 tornei a cui partecipa. Nel 1997 disputa i suoi ultimi tornei in carriera in singolare ottenendo solo due vittorie tra cui quella sul n\u00ba 71 ATP Carlos Costa a Dubai. In doppio supera il primo turno all'Australian Open e arriva in semifinale a Filadelfia con Jack Waite, salendo in 80\u00aa posizione nel ranking. In maggio conquista il suo ultimo titolo vincendo in coppia con Andrew Kratzmann il Challenger di Ko\u0161ice. A fine mese vince il suo ultimo incontro da professionista al primo turno del Roland Garros, dove in coppia con Richey Reneberg supera in 3 set Paul Kilderry / Michael Tebbutt. Chiude la stagione agli US Open e si ripresenta nel 1999 per disputare un isolato incontro nella World Team Cup. Le sue ultime apparizioni risalgono al 2006, ormai quarantunenne, con due sconfitte rimediate nell'ATP di Chennai e all'Australia F2, unico torneo del circuito ITF da lui mai disputato.\nCarriera da allenatore.\nDopo il ritiro dall'agonismo ha intrapreso l'attivit\u00e0 di coach aprendo un'accademia di tennis nella Gold Coast e seguendo inizialmente le promesse del tennis australiano. Tra i tennisti e le tenniste professioniste da lui allenati vi sono stati Greg Rusedski, Mark Philippoussis (che port\u00f2 alla finale degli US Open 1998), Vince Spadea, Alexei Popyrin, Coco Vandeweghe e, in tempi pi\u00f9 recenti, Brandon Nakashima e Qiang Wang."}
{"id": "274027", "revid": "228587", "url": "https://it.wikipedia.org/wiki?curid=274027", "title": "Palio di Mendrisio", "text": "Il Palio di Mendrisio vede la sua inaugurazione nel 1983, quando alcuni rappresentanti dei cinque quartieri di Mendrisio s'intesero per organizzare una manifestazione d'amicizia, solidariet\u00e0 e d'incontro per la popolazione del borgo. Particolarit\u00e0 di questo palio \u00e8 che la corsa finale, ovvero il momento centrale di tutta la manifestazione, non \u00e8 una corsa con cavalli, bens\u00ec con degli asini.\nLa tradizione vuole che prima dell'annuale inizio dei giochi, si tenga nella chiesa parrocchiale una messa con la benedizione dei simboli e colori dei rioni del Palio.\nLa corsa degli asini \u00e8 il momento centrale e conclusivo delle sfide tra i rioni, ma prima di questa corsa i vari rioni hanno modo di cimentarsi in altre e diverse gare, che vanno dalla corsa con le automobili di legno, fino a prove di equilibrio o velocit\u00e0, e che variano di anno in anno coinvolgendo tutta la squadra del rione, composta da anziani, adulti e bambini. Le gare si svolgono per tutto il borgo, mentre la corse degli asini avviene sul prato dell'antico convento dei Serviti.\nRioni partecipanti al Palio.\nI rioni che prendono parte al Palio rappresentano le sei contrade di Mendrisio, che sono:"}
{"id": "274031", "revid": "712828", "url": "https://it.wikipedia.org/wiki?curid=274031", "title": "Gazzetta del Profeta", "text": ""}
{"id": "274034", "revid": "712828", "url": "https://it.wikipedia.org/wiki?curid=274034", "title": "La Gazzetta del Profeta", "text": ""}
{"id": "274040", "revid": "228587", "url": "https://it.wikipedia.org/wiki?curid=274040", "title": "Prunella", "text": ""}
{"id": "274042", "revid": "188323", "url": "https://it.wikipedia.org/wiki?curid=274042", "title": "Kawasaki KLR650", "text": ""}
{"id": "274046", "revid": "785616", "url": "https://it.wikipedia.org/wiki?curid=274046", "title": "Utagawa Hiroshige", "text": "Fu allievo di Utagawa Toyohiro (1773-1829 circa) e studi\u00f2 lo stile occidentale introdotto dal fondatore della scuola Utagawa, Toyoharu (1735-1814). Assieme a Hokusai \u00e8 considerato uno tra i principali paesaggisti giapponesi dell'Ottocento e fra i pi\u00f9 celebri rappresentanti della corrente artistica Ukiyo-e. La produzione artistica di Hiroshige annovera diversi generi, tra cui stampe di attori, guerrieri, cortigiane, ma l'oggetto principale della sua arte fu la natura nelle sue molteplici espressioni. La contemplazione della natura e la successiva rappresentazione in chiave morfologicamente armonica, \u00e8 ci\u00f2 che distingue Hiroshige dagli altri pittori-incisori del suo tempo, creando una dialettica tra il finito e l'infinito, ossia il sentimento umano scaturente dall'ascolto quasi religioso della natura e il respiro del cosmo. Nell'arco di tutta la sua vita Hiroshige cre\u00f2 circa 400 incisioni. La serie pi\u00f9 famosa di Hiroshige \u00e8 \"Le 100 vedute famose di Edo\".\nHiroshige ebbe straordinaria influenza sulla pittura europea di fine Ottocento. Principalmente tale influenza si manifest\u00f2 sull'impressionismo e post-impressionismo, venendo imitato da diversi artisti, tra cui Claude Monet e Vincent van Gogh.\nA Hiroshige \u00e8 stato intitolato il cratere Hiroshige, sulla superficie di Mercurio."}
{"id": "274049", "revid": "380453", "url": "https://it.wikipedia.org/wiki?curid=274049", "title": "Lorenzo Bernardi", "text": "Nel 2001 \u00e8 stato eletto dalla FIVB \"Miglior giocatore di pallavolo del XX secolo\" assieme allo statunitense Karch Kiraly, ed \u00e8 per questo considerato il pallavolista pi\u00f9 forte di tutti i tempi oltrech\u00e9 un simbolo della cosiddetta \"generazione di fenomeni\".\nCarriera.\nGiocatore.\nInizi\u00f2 la sua carriera come palleggiatore negli anni 1980 giocando per il CUS Trento, con cui ottenne una promozione in Serie B nel 1983. Debutt\u00f2 poi in Serie A1 con il di Padova nella stagione 1984-85. Venne dunque ingaggiato dalla di Julio Velasco il quale, allenandolo, ne intu\u00ec le doti di schiacchiatore; con la squadra modenese vinse quattro Scudetti oltrech\u00e9 una lunga serie di trofei nazionali e continentali. Dopo la crisi finanziaria a cui Modena and\u00f2 incontro nei primi anni 1990, Bernardi fu ingaggiato dall'ambizioso , con cui gioc\u00f2 tredici stagioni inanellando una nuova serie di successi italiani ed europei.\nVelasco divenne presto il principale punto di riferimento della sua carriera, anche in nazionale. Dopo il debutto, avvenuto sotto la gestione di Alexander Skiba il 27 maggio 1987, in Portogallo, durante il torneo di qualificazione agli Europei, Bernardi divenne uno dei principali artefici dei successi della \"generazione di fenomeni\" allenata da Velasco nel decennio seguente; nel 1994 venne eletto miglior giocatore del Mondiale, e la stessa cosa accade l'anno successivo agli Europei. Vanta un totale di 306 presenze in maglia azzurra.\nNella stagione 2001-02 vinse il nono Scudetto della sua carriera; detiene dunque ancora oggi, assieme a Gian Franco Zanetti, il record di atleta pi\u00f9 scudettato nel campionato italiano. Successivamente vest\u00ec la maglia di varie squadre, tra cui quella del tra il 2002 e il 2004; gioc\u00f2 ancora ad alti livelli, per un breve periodo, in Grecia e poi in Qatar, prima di chiudere nel biennio 2007-09 come giocatore-allenatore dell', in Serie B1.\nAllenatore.\nLasciato l' dopo la promozione in Serie A2 al termine del campionato 2008-09, gli viene affidata la nazionale juniores, con cui ha vinto la medaglia d'oro ai Giochi del Mediterraneo di Pescara.\nPer la stagione 2009-10 \u00e8 ingaggiato dal , in A2, ma viene esonerato a met\u00e0 campionato dopo la sconfitta con Massa Carrara. Nella stagione successiva, 2010-11, va a sostituire Igor Prielozny sulla panchina del , squadra militante nella massima categoria polacca, dove rimane fino al 2014 quando diventa l'allenatore della squadra turca della capitale, l'.\nNel novembre 2016 prende da Slobodan Kova\u010d le redini della , dove rimane per il successivo triennio. Con il sestetto umbro, nella stagione 2017-18 ottiene uno storico \"treble\" conquistando Supercoppa italiana, Coppa Italia e Scudetto, i primi trofei nella storia del club, bissando poi nell'annata successiva la vittoria in Coppa.\nNel settembre 2020 subentra ad Andrea Gardini sulla panchina della di Piacenza.\nStatistiche.\nPunti totali.\nIn 373 gare di Serie A1 mise a segno 6.473 punti; \u00e8 terzo in classifica generale dietro Andrea Giani e Michele Pasinato. Precede Luca Cantagalli e Andrea Zorzi.\nDetiene il record di punti segnati nei \"play-off\": 1.952 in 105 partite giocate. Precede Zorzi, che ha comunque una miglior media-punti per partita. Sommando le statistiche di \"regular season\" e \"play-off\", Bernardi \u00e8 primo per numero di punti segnati (8.425 in 478 partite).\nMuri punto.\nNelle 373 gare di \"regular season\" realizz\u00f2 661 muri vincenti (tredicesimo in classifica generale); a questi vanno aggiunti 204 muri realizzati nei \"play-off\" (settimo posto in classifica). Bernardi ha dunque realizzato in A1 865 muri (decimo posto in classifica) in 478 gare.\nBattute vincenti.\nRealizz\u00f2 357 \"ace\" in \"regular season\" (quinto in classifica), pi\u00f9 101 nei \"play-off\" (terzo in classifica); in totale \u00e8 quarto in classifica con 458 battute vincenti in 478 partite di campionato italiano."}
{"id": "274054", "revid": "474175", "url": "https://it.wikipedia.org/wiki?curid=274054", "title": "Savio (fiume)", "text": "Il Savio (dal latino \"Sapis\") \u00e8 un fiume dell'Emilia-Romagna, tributario del Mare Adriatico. Il suo corso \u00e8 lungo 126\u00a0km, il che ne fa il fiume pi\u00f9 lungo della Romagna.\nDescrizione.\nNasce sul monte Fumaiolo (1.407 m s.l.m.) col nome di \u201cFosso Grosso\u201d dalle pendici\ndi monte Castelvecchio, nei pressi di Montecoronaro, a quota\n1.126 metri, formando poi qualche km pi\u00f9 a valle il bacino artificiale di Quarto, dove riceve da destra il torrente Para.\nDa qui bagna poi svariati centri, tra i quali Sarsina, Montecastello, Mercato Saraceno, Bivio Montegelli e Borello. Da quest'ultima localit\u00e0 (che \u00e8 frazione di Cesena) il fiume riceve da sinistra il torrente Borello, suo principale tributario, dopodich\u00e9 entra in pianura, raggiungendo in breve la citt\u00e0 di Cesena. Attraversato il centro urbano (al termine del quale riceve da destra il torrente Cesuola), il fiume scorre poi pi\u00f9 lento con andamento meandriforme e pesantemente arginato, entrando in provincia di Ravenna, dove tocca, separandoli, gli abitati di Castiglione di Cervia e Castiglione di Ravenna.\nPresso la localit\u00e0 di Savio (frazione sia di Cervia che di Ravenna), il fiume compie un'ampia serie di meandri sino a giungere tra le localit\u00e0 di \"Lido di Classe\" e \"Lido di Savio\", dove sfocia nel Mar Adriatico.\nDalla fine del XX secolo la sua piccola sorgente \u00e8 indicata da un monumento in ferro, su cui spiccano l'immagine del lupo, simbolo di Montecoronaro, e gli anelli della caveja, simbolo della Romagna.\nRegime idrologico.\nIl Savio ha un regime spiccatamente torrentizio con piene turbinose in autunno, che possono anche sfiorare i 1.000\u00a0m\u00b3/s, e magre quasi totali in estate. La sua portata media presso la foce \u00e8 modesta (circa 6\u00a0m\u00b3/s.)."}
{"id": "274057", "revid": "712828", "url": "https://it.wikipedia.org/wiki?curid=274057", "title": "Il Cavillo", "text": ""}
{"id": "274061", "revid": "228587", "url": "https://it.wikipedia.org/wiki?curid=274061", "title": "Destra", "text": ""}
{"id": "274074", "revid": "123414128", "url": "https://it.wikipedia.org/wiki?curid=274074", "title": "Spionaggio", "text": "Lo spionaggio \u00e8 un'attivit\u00e0 di \"intelligence\" volta a ottenere la conoscenza di segreti, solitamente da rivali o nemici, per ottenere vantaggi militari, politici o economici.\nPreposte a tali attivit\u00e0 sono spesso organi o strutture di uno Stato, detti \"servizi segreti\", spesso facenti capo a determinate agenzie.\nIl soggetto che mette in essere tali attivit\u00e0 \u00e8 genericamente definito \"agente segreto\".\nL'attivit\u00e0 di contrasto allo spionaggio viene definita controspionaggio.\nStoria.\nFin dalle origini la raccolta di notizie di vitale importanza fu utile a prevenire e ad attenuare gli attacchi dei nemici.\nGli antichi egizi svilupparono in modo approfondito un sistema per l'acquisizione di informazioni, a danno degli Ittiti, dopo la Battaglia di Kadesh (1296 a.C.) e per controllare la Nubia. In poche occasioni il servizio segreto egizio manc\u00f2 al suo c\u00f3mpito. Il primo di questi periodi coincide con la situazione caotica che segu\u00ec al tentativo di riforma religiosa in senso monoteistico attuata dal faraone Amenhotep IV Akhenaton (1369 a.C. \u2013 1332 a.C.), culminata in un putsch militare dopo una serie di regni di faraoni poco rappresentativi, da parte del generale Horenheb (1342 a.C. \u2013 1303 a.C.), quando il regno s'indebol\u00ec progressivamente. Il secondo di questi periodi vede l'avvento della XXV dinastia di faraoni nubiani (760 a.C.) e la loro cacciata da parte degli Assiri (671 a.C.). In entrambi i casi non fu prevista l'invasione straniera, del Regno di Kush prima, e dell'Assiria poi. Infine, il tracollo definitivo del plurimillenario regno egizio nel 525 a.C., quando il re persiano Cambise (563 a.C. \u2013 521 a.C.) sconfisse il faraone Psammetico III (548 a.C. \u2013 525 a.C.) nella battaglia di Pelusio, il che fu possibile grazie anche alla disorganizzazione del servizio informativo egizio.\n\u00c8 noto che anche gli Ebrei usavano delle spie nella secolare contesa coi Filistei.\nI Fenici utilizzavano una vasta rete di spie militari sotto copertura di mercanti, presenti in ogni porto del Mar Mediterraneo. Una rete di tal genere operava anche a Roma fin dall'epoca regia, e grazie ai dispacci inviati da tali agenti segreti fu possibile a Cartagine redigere trattati a lei vantaggiosi coi Romani (Trattati Roma-Cartagine).\nGli Assiri erano costantemente informati di quanto succedeva in Egitto, tanto che lo invasero preventivamente e lo tennero per un ventennio soggiogato quando si profil\u00f2 il pericolo di una guerra duratura. (671 a.C. \u2013 649 a.C. La situazione caotica che si svilupp\u00f2 in Assiria a partire dal 621 a.C., di vera e propria guerra civile fece s\u00ec che il servizio d'informazione venne meno e ne approfittarono i nemici interni (Babilonia) ed esterni (Media ed Elam) per stringere un patto di alleanza con cui sconfiggere l'ultimo re assiro, Sin-Shar-Ishkun (633 a.C. - 612 a.C.) e distruggere per sempre la potenza assira (distruzione delle citt\u00e0 di Assur, 614 a.C., Ninive, 612 a.C., capitolazione della piazzaforte di Harran, 609 a.C.).\nAlla caduta dell'Assiria segu\u00ec un sessantennio di equilibrio di forze tra le potenze dell'epoca. Le sfere d'influenza vedevano un sostanziale equilibrio tra la Media di re Ciassare (Hvakhshathra, 651 a.C. \u2013 584 a.C.) prima e di re Astiage (Ishtovigu, 607 a.C. \u2013 549 a.C. poi, l'Egitto, il Regno Caldeo di Babilonia sotto re Nabucodonosor II (629 a.C. \u2013 562 a.C.), la Lidia di re Creso (626 a.C. \u2013 546 a.C.) e Sparta. Ma nessun servizio segreto previde la rivolta di Ciro il Grande (591 a.C. \u2013 529 a.C.) di Persia contro la Media e il fulmineo colpo di mano che gli fece conquistare l'impero dei Medi nella primavera del 550 a.C. Rotto l'equilibrio, i diversi servizi segreti non riuscirono pi\u00f9 a mantenere lo stato di bilanciamento delle forze tra i summenzionati stati e i Persiani procedettero ad annettersi, nell'ordine, la Lidia nel 547 a.C. con le citt\u00e0 greche della Ionia, Babilonia nel 538 a.C., Cipro e le isole del Dodecaneso nel 532 a.C., la Tracia nel 528 a.C., l'Egitto nel 525 a.C., la Macedonia nel 521 a.C., l'Epiro nel 519 a.C. \u00c8 altres\u00ec attestato che, nel 518 a.C., terminata la conquista dell'India e del Pamir, il re persiano Dario I (549 a.C. \u2013 486 a.C., avesse inviato emissari sotto mentite spoglie per avere notizie della Grecia e della Magna Grecia al fine di procedere all'annessione di tutti questi territori e, forse, dell'intera Italia.\nAnche la rivolta ionia contro i Persiani (500 a.C. \u2013 494 a.C.) pare fosse iniziata tramite un messaggio segreto, stando al racconto dello storico Erodoto d'Alicarnasso (484 a.C. \u2013 425 a.C.). Egli tramanda infatti come Aristagora di Mileto (538 a.C. \u2013 487 a.C.) aspettasse l'ordine di Istineo (554 a.C. - 494 a.C.) per iniziare la ribellione e che tale ordine gli giungesse scritto sulla nuca di uno schiavo, dopo che gli erano ricresciuti i capelli.\nDi nuovo Erodoto (ripreso alcuni secoli dopo da Cornelio Nepote) narra che la Seconda Guerra Persiana (481 a.C. \u2013 479 a.C.) fall\u00ec, forse a opera di un informatore greco alla corte del re persiano Serse I (519 a.C. \u2013 465 a.C.), tale Demarato (530 a.C. - 467 a.C.) che, venuto a conoscenza del piano d'invasione persiano, invi\u00f2 in Grecia un suo schiavo recante una tavoletta scrittoria di cera vergine, ma il cui sottostante supporto di legno recava dipinto il messaggio d'allarme per Sparta. Questo al fine d'eludere il controllo delle guardie di frontiera persiane. Comunque, anche da parte persiana, si provvide a preparare l'invasione della Grecia con la corruzione tramite un agente segreto di sesso femminile, Targhelia di Mileto (502 a.C. - 448 a.C.), una bellissima etera originaria di Mileto una delle polis dell'attuale Turchia allora sottomesse alla Persia. Il re persiano corrompeva gli uomini pi\u00f9 in vista delle citt\u00e0 greche con oro e favori di natura sessuale al fine di non trovare ostacoli nell'avanzata.\nSe, durante la Guerra del Peloponneso (aprile 431 a.C. - maggio 404 a.C.), sia Atene che Sparta spesso fecero utilizzo di spie, \u00e8 durante il regno di Alessandro Magno (21 luglio 356 a.C. - 13 giugno 323 a.C.) che lo spionaggio compie un salto di qualit\u00e0, come dimostra la soppressione della rivolta che vide coinvolti il generale Parmenione (401 a.C. - 329 a.C.) e il di lui figlio, il generale Filota (358 a.C. - 330 a.C.).\nIncidenti di spionaggio sono ben documentati nel corso della storia: gli scritti dello stratega cinese Sun Tzu (548 a.C. \u2013 496 a.C.) contengono informazioni sull'inganno e sulla sovversione,\nAgenti segreti erano al servizio dei Romani almeno dall'epoca dell'ultimo re, Tarquinio il Superbo (551 a.C. - 474 a.C.), quando organizz\u00f2 un complotto per impossessarsi della citt\u00e0 di Gabii, dopo averne fatto uccidere i personaggi di maggior risalto grazie ad un commando di spie. Anche gli Etruschi della citt\u00e0 di Chiusi possedevano agenti segreti. Romani ed Etruschi non riuscirono per\u00f2 a prevenire l'invasione dei Galli di Brenno nel 390 a.C., che sconfisse l'esercito romano nella battaglia del fiume Allia.\nI Romani utilizzarono pi\u00f9 volte i propri servizi segreti nei momenti cruciali per la sopravvivenza dello Stato. Osservatori romani in incognito prepararono il terreno sia alla conquista di Veio (396 a.C.), sia alla sofferta vittoria sui Latini presso il Lago Regillo (496 a.C.). Inoltre, la sorte della campagna italica del re dell'Epiro, Pirro (318 a.C. - 272 a.C.), fu segnata dalla vittoria romana a Maleventum (poi ribattezzata \"Beneventum\") nel 275 a.C. grazie alle informazioni ottenute dai servizi segreti cartaginesi alleati dei romani stessi. Nella seconda Guerra Punica, i romani intercettarono i messaggeri di Annibale (247 a.C. - 183 a.C.) nella cittadina spagnola di Ampurias, od Emporion e l\u00e0 appresero il piano strategico dell'invasione dell'Italia attraverso le Alpi (218 a.C.), fallendo nel tentativo di bloccare il condottiero punico presso il fiume Rodano. Intercettarono anche gli araldi di Asdrubale (245 a.C. - 207 a.C.) che aveva attraversato, a sua volta, le Alpi, per portare aiuti ad Annibale e lo affrontarono presso il fiume Metauro facendo fallire il piano cartaginese. Ed - infine - affrontarono ed uccisero Magone (241 a.C. - 203 a.C.) presso Savona, ancora una volta dopo aver intercettato gli emissari cartaginesi.\nGiulio Cesare (101 a.C. \u2013 44 a.C.) impieg\u00f2 la crittografia dei documenti durante la Guerra Gallica (58 a.C. \u2013 52 a.C. Il metodo, semplice ma efficace, consisteva nella traslitterazione, dove ad una lettera ne veniva sostituita un'altra, come attestato nel De bello Gallico. La stessa campagna contro la Britannia (settembre 55 a.C. - luglio 54 a.C.) fu preparata grazie all'aiuto degl'informatori gallici.\nFallirono apparentemente il loro c\u00f2mpito le spie al soldo di Marco Licinio Crasso (114 a.C. - 53 a.C.), ma si scopr\u00ec che erano passate al soldo dei Parti, il che condusse alla disastrosa battaglia di Carre (odierna citt\u00e0 turca di Harran).\nIl generale romano Agricola (40 d.C. - 93 d.C.) prepar\u00f2 l'intera campagna contro l'attuale Scozia e una spedizione punitiva contro l'attuale Irlanda mediante l'utilizzo di esploratori - spia che precedevano l'avanzare dell'esercito (80 d.C. - 84 d.C.).\nIl canto del cigno del servizio segreto romano si ebbe sotto l'imperatore Flavio Claudio Giuliano (331 - 363): la vittoria di Argentoratum (odierna Strasburgo) nel 357 e le vittorie della campagna contro i Persiani Sassanidi del 363 (campagna in cui l'imperatore trov\u00f2 peraltro la morte) furono ottenute dopo una meticolosa pianificazione tramite i dati inviati da spie e osservatori.\nIn tempo di guerra l'intelligence dell'esercito era affidata agli \"exploratores\" e agli \"speculatores\" che andavano in avanscoperta e interrogavano i prigionieri. Incarichi speciali per raccogliere informazioni erano affidati anche ai \"frumentarii\", funzionari militari addetti al reperimento di vettovaglie. Nell'Impero Romano gli addetti ai servizi di informazione e spionaggio furono poi denominati \"agentes in rebus\" (agenti in missione) ed erano detti \"curiosi\" poich\u00e9 investigavano ovunque. Dipendevano da una sorta di \"ministro dell'informazione\", il magister officiorum e furono istituiti da Diocleziano.\nL'Impero Bizantino possedeva un notevole organico di uomini dediti allo spionaggio, al sabotaggio, alla corruzione, all'omicidio mirato. Ne \u00e8 testimonianza l'episodio della congiura ordita ai danni del re degli Unni, Attila (406 - 453), che avrebbe dovuto concludersi con l'omicidio del re barbaro. Ma anche Bisanzio pullulava di agenti che praticavano il doppio gioco e di agenti del controspionaggio e il piano venne sventato. Con gli Unni il conto venne saldato l'anno successivo alla morte di Attila, quando la rivolta dei barbari sottomessi port\u00f2 alla definitiva sconfitta degli Unni medesimi e al collasso del loro impero, al termine della battaglia del fiume Nedao nel 454 d.C. Verosimilmente, come lascia intendere lo storico goto Jordanes, impiegato nella cancelleria imperiale di Costantinopoli, anche se non coevo della summenzionata battaglia, i Bizantini fomentarono tale rivolta barbarica e addestrarono i rivoltosi.\nDurante il Medioevo e fino alla sua caduta 1797, fu la Serenissima Repubblica di Venezia la potenza meglio organizzata in tema di servizi segreti. Il servizio segreto lagunare era dotato di fondi pressoch\u00e9 illimitati e quasi del tutto svincolato da controlli, appunto perch\u00e9 da esso dipese in pi\u00f9 di un'occasione la sopravvivenza di Venezia stessa. Dal 1506 era attivo il \"Segretario alle cifre\", \"ministro delle spie\", ed il controspionaggio era formato da \"spie onorate\", antesignani dei professionisti dei nostri giorni. A Venezia le denunce anonime in materia di spionaggio venivano depositate in speciali cassette dette \"boche de le\u00f2n\". Ed il primo ad usare il termine \"agente segreto\" fu l'avventuriero Giacomo Casanova che fu anche una spia.\nSembra oramai assodato che l'imperatore Federico Barbarossa (1122 - 1190) avesse informatori infiltrati sia nella Lega Veronese, sia nella successiva Lega Lombarda, ma ci\u00f2 non gli evit\u00f2 la sconfitta a Legnano nel 1176.\nUn secolo dopo, la battaglia che vide i Guelfi di Firenze sconfitti duramente dai Ghibellini di Siena, di Pisa e di Firenze stessa, a Montaperti nel 1260, fu ottenuta grazie agli agenti che indussero Bocca degli Abati a tradire la patria.\nAd un'asta, nel 2009 \u00e8 stata venduta una lettera crittografata datata 30 gennaio 1468 che l'informatore Giovanni Blanco invi\u00f2 al suo committente, il duca di Milano Galeazzo Maria Sforza (1444 - 1476), in cui lo metteva al corrente dei maneggi che il papa Paolo II (1417 - 1471) stava tramando dopo la Pace di Lodi del 1454.\nPi\u00f9 di recente hanno giocato una parte importante nell'Inghilterra elisabettiana (vedi Francis Walsingham), e durante il venivano spesso usati i ninja per ottenere informazioni. Molte moderne tecniche di spionaggio erano gi\u00e0 state sviluppate.\nAnche se in Occidente lo spionaggio fu praticato fin dall'antichit\u00e0, particolarmente da Egiziani, Cartaginesi e Romani, ma le prime organizzazioni regolari spionistiche si svilupparono solo nel XVI secolo, presso vari Stati europei, specialmente in Francia e Gran Bretagna.\nIl re Luigi XIV di Francia (il \u201cRe Sole\u201d, 1638 \u2013 1715) diede un notevole impulso all'organizzazione dei servizi segreti.\nDurante la Rivoluzione Francese e il successivo regno di Napoleone I (1769 \u2013 1821) i servizi segreti (la S\u00fbret\u00e9) ebbero un ruolo molto attivo. La prima polizia segreta nacque durante la Rivoluzione francese. Del tutto leggendaria \u00e8 - invece - la figura della \"Primula Rossa\". Il ministro della polizia Joseph Fouch\u00e9 mise in piedi una potente rete di spie, perfezionando i sistemi utilizzati nel XVII secolo dal cardinale Richelieu il cui consigliere, un frate detto \"eminenza grigia\", era stato il capo dell'organizzazione dello spionaggio. L'ex galeotto Eug\u00e8ne-Fran\u00e7ois Vidocq fu poi il fondatore della S\u00fbret\u00e9 francese e del Bureau des Reinsegnements (l'Ufficio delle Informazioni).\nGli Stati Uniti dovettero affrontare il problema dello spionaggio fin dal momento della loro nascita, tanto che l'appellativo di \"Benedict Arnold\" (14 gennaio 1741 \u2013 14 giugno 1801) \u00e8 considerato altamente infamante, essendo stato questi il primo traditore della patria.\nUn'innovazione nella strategia dei servizi segreti \u00e8 stata attuata durante la seconda guerra mondiale con l'integrazione delle attivit\u00e0 di spionaggio, sabotaggio, guerriglia, attivit\u00e0 dietro le linee del fronte nemico se non - addirittura - in territorio nemico (resistenza, guerra parallela, che va sotto il nome di \"quinta colonna\").\nIl creatore dei moderni sistemi di spionaggio pu\u00f2 considerarsi il tedesco Wilhelm Stieber (1818 - 1882), che verso la fine del XIX secolo, organizz\u00f2 vaste reti di agenti di ambo i sessi e di varie categorie sociali dislocati in tutte le parti del mondo e facenti capo a centri periferici, subordinati a loro volta ad un organo centrale, una struttura altamente verticalizzata.\nIl \"Gabinetto nero\" era invece un ufficio per lo spionaggio postale creato dall'Impero austroungarico. Prevalentemente formato da francesi e napoletani, erano abilissimi ad aprire e richiudere la corrispondenza senza lasciare tracce nonch\u00e9 a scrivere false lettere.\nSull'esempio tedesco sorsero, in vari paesi, organizzazioni analoghe variamente denominate, quali l'Intelligence Service in Inghilterra, il Deuxi\u00e8me Bureau in Francia, il Servizio Informazioni Militari (SIM) in Italia, l'Organizzazione preposta alla sicurezza dello Stato (KGB) in Unione Sovietica, il Mossad in Israele, ecc. che si distinsero per le loro brillanti azioni durante la prima guerra mondiale e ancora di pi\u00f9 nel corso della seconda. Nei vari paesi sorsero centrali di spionaggio - controspionaggio e, per alcuni stati, spionaggio - polizia politica. Nel dopoguerra nacque la Central Intelligence Agency (CIA) negli Stati Uniti.\nCaratteristiche dell'attivit\u00e0.\nL'attivit\u00e0 non riguarda solo spionaggio di stato esercitato dai servizi segreti principalmente per scopi militari (spionaggio militare) ma \u00e8 anche stata estesa allo spionaggio tra imprese, conosciuto come \"spionaggio industriale\". All'interno dello spionaggio civile assumono capitale importanza altre due sottobranche, lo spionaggio economico-finanziario e lo spionaggio industriale-commerciale. Le due forme di spionaggio spesso sfumano reciprocamente e non si possono separare nettamente.\nLo spionaggio militare \u00e8 la forma pi\u00f9 antica di spionaggio, essendo stato praticato fin dall'epoca dei Sumeri, a partire dal 4000 a.C. Esso ha lo scopo duplice di far conoscere in anticipo le intenzioni di nemici e avversari, in senso difensivo, e di identificare tutti i nodi vitali del nemico (installazioni militari, industrie manifatturiere, depositi, etc.) nella pianificazione offensiva d'un attacco. Come ebbe a dichiarare Napoleone Bonaparte (1769 - 1821): \"Chi colpisce per primo, colpisce due volte!\". Nel corso della storia, molte battaglie, innumerevoli conflitti e intere decisioni politiche e militari sono dipese dallo spionaggio militare. Solo per citare due esempi, nel corso della seconda guerra mondiale, le seguenti battaglie ebbero un peso decisivo nella sconfitta dell'Asse ed entrambe furono propiziate per via spionistica. Tutto questo, per non tralasciare l'importanza capitale della decrittazione della macchina cifrante tedesca \"Enigma\", dai nazisti ritenuta inviolabile.\nLa Battaglia di Midway (4 - 6 giugno 1942), combattuta fra Stati Uniti e Giappone per il predominio nell'area dell'Oceano Pacifico e dell'Oceania, vide la schiacciante vittoria dei primi e il declino del secondo, il quale fino a quel momento era passato di vittoria in vittoria. I giapponesi stavano cercando di infliggere la \"spallata\" decisiva agli americani e avevano individuato nel caposaldo dell'Atollo di Midway il punto debole dello schieramento avversario. Come diversivo avevano iniziato l'invasione dell'Arcipelago delle Aleutine, che rappresenta tuttora l'unico territorio americano invaso dai tempi dalla guerra del 1812 - 1814 contro la Gran Bretagna. Gli americani, per\u00f2, avevano decrittato - gi\u00e0 dal 1940 ad insaputa dei giapponesi stessi - col sistema \"Codice Magic\" i codici militari giapponesi ed erano informati sia del diversivo rappresentato dalle Aleutine, sia del fatto che l'obiettivo principale fosse un altro, sebbene i giapponesi non l'avessero a quel momento reso noto esplicitamente. Avevano intuito che l'obiettivo principale potesse essere Midway, per cui tesero un tranello ai nipponici diramando la falsa notizia che Midway fosse senza riserve d'acqua potabile per un guasto al dissalatore di acqua marina. Il messaggio venne trasmesso in un codice cifrato di cui era segretamente nota la violazione da parte del nemico, il quale, nei successivi comunicati, inizi\u00f2 a parlare del \"problema\" della sete che affliggeva l'isola. Quando furono note le date dell'attacco, i giapponesi constatarono, con grande loro sorpresa, di aver di fronte l'intera forza navale statunitense.\nNuovamente, durante il conflitto del Pacifico, gli americani decisero di eliminare definitivamente la mente strategica del nemico: abbattere l'aereo che trasportava l'ammiraglio Isoroku Yamamoto (1884 - 1943). Il che puntualmente avviene il 18 aprile 1943 sulla verticale di Bougainville nelle Isole Salomone. Tutto questo esattamente un anno dopo il primo bombardamento americano su Tokyo, avvenuto il 18 aprile 1942.\nLa battaglia di Mosca (5 - 20 dicembre 1941) fu vinta dai russi sui nazisti perch\u00e9 il servizio segreto sovietico aveva ricevuto da Richard Sorge (1895 - 1944), la pi\u00f9 grande spia russa del secondo conflitto mondiale, la notizia riservata che i giapponesi avrebbero attaccato i soli americani. I tedeschi, in pratica, si ritrovarono di fronte tutte le fresche armate siberiane, acclimatate alle rigide temperature dell'inverno russo e alle tempeste di neve, provenienti dalle regioni del Pamir e degli Altai, il cui fronte era stato - grazie ai rapporti inviati da Sorge - sguarnito in tutta sicurezza. I russi, nel secondo conflitto mondiale, disponevano del pi\u00f9 efficiente sistema di spionaggio, a differenza dei tedeschi che avevano il miglior servizio segreto della prima guerra mondiale. In pratica, i russi, nel corso della battaglia di Mosca, avevano replicato sostanzialmente la tattica che i Romani adottarono nel 207 a.C., intercettando i rifornimenti di Annibale (247 a.C. - 183 a.C.) nella Battaglia del Metauro. Adolf Hitler (1889 - 1945) in persona ebbe a dire: \"I russi sono degli esseri inferiori, ma Stalin ha un'unica dote in pi\u00f9 di me, ovvero il suo servizio segreto\". Iosif Stalin (1879 - 1953) aveva effettivamente infiltrato Berlino con una potente rete spionistica, denominata \"Orchestra Rossa\" (\"Die Rote Kapelle\"). E - per non esser da meno - aveva infiltrato Londra e Washington con gli agenti del \"Gruppo di Cambridge\" di Kim Philby (1912 - 1988).\nLo \"spionaggio civile\" fu invece praticato la prima volta dai Fenici intorno al 1000 a.C., essendo questo popolo dedito soprattutto al commercio via mare. Lo spionaggio civile si prefigge, come scopi, quelli di accaparrarsi i segreti industriali e le strategie commerciali e finanziarie del nemico, ma anche degli alleati in quanto concorrenti commerciali. Anche in questo campo, nel corso della storia, non si contano gli episodi occorsi, da quelli semileggendari che videro coinvolti i banchieri Rothschild nel 1815 durante e dopo i Cento Giorni (si narra che i Rothschild, a conoscenza della sconfitta francese nella Battaglia di Waterloo, ancor prima che in Gran Bretagna giungesse la notizia ufficiale dell'esito dello scontro, avessero diramato il falso comunicato di una sconfitta inglese per far implodere la borsa di Londra e accaparrarsi i titoli a prezzi stracciati), alla recente vicenda della commessa degli aerei passeggeri tra l'americana Boeing e il consorzio europeo \"Airbus\", con la vittoria dei primi.\nCodici cifrati.\nGi\u00e0 nel 1900 a.C. gli Egizi usavano geroglifici diversi dagli standard per le comunicazioni tra faraone e i generali. Nel IX secolo a.C. a Sparta era in uso un rudimentale sistema per brevi dispacci militari: la \"scitala\". Era un bastoncino di legno, attorno al quale era arrotolata una striscia di pelle con il messaggio. Per decifrare il messaggio bisognava possedere una bacchetta identica. Nell'Antico Testamento biblico furono rintracciate tre tecniche crittografiche. In primo luogo l'Atbash - acronimo nato dall'unione delle prime e delle ultime due lettere dell'alfabeto ebraico, ovvero Aleph, Taw, Beth, Shin - usato dal profeta Geremia, che sostituiva la prima lettera dell'alfabeto con l'ultima, la seconda con la penultima, e cos\u00ec via. Poi c'era l\"'Albam\", che richiedeva che l'alfabeto fosse diviso in due parti e che ogni lettera di una met\u00e0 fosse sostituita con la corrispondente dell'altra met\u00e0. E infine ci fu l'Atbash in cui le lettere erano legate fra di loro da relazioni numeriche.\nIl codice usato da Giulio Cesare, di cui si \u00e8 gi\u00e0 parlato, comportava la traslitterazione: ogni lettera del testo era sostituita da quella che la segue di tre posti (ad esempio la A diventava D).\nNel Medioevo i monaci in testi sacri avevano molti messaggi nascosti con codici segreti.\nNel XV secolo l'umanista ed architetto Leon Battista Alberti invent\u00f2 una \"maniera di scrivere occultissima e comodissima della quale nessuna \u00e8 pi\u00f9 rapida e facile a leggersi e pi\u00f9 segreta\": con il suo \"sistema polialfabetico\"(pi\u00f9 alfabeti mescolati e cambiati saltuariamente secondo uno schema segreto), nasceva la crittografia moderna. Il metodo prevedeva l'utilizzazione di un meccanismo cifrante costituito da due dischi che ruotano l'uno sull'altro, in modo che la stessa lettera del testo in chiaro non fosse sempre cifrata con uno stesso carattere.\nNel XVI secolo Blaise de Vigen\u00e8re propose in un trattato (1586) un codice che ebbe molta fortuna e che porta il suo nome (Cifrario di Vigen\u00e8re). Utilizzava 26 alfabeti cifranti per trascrivere in codice un solo messaggio. Le prime macchine cifranti nascono tra XIX e XX secolo all'epoca dell'invenzione del telegrafo e della radio. Famoso fu il cifrario di Jefferson, ideato dal futuro presidente statunitense Thomas Jefferson.\nLa Repubblica di Venezia ebbe importanza storica nell'uso dei codici cifrati. Gi\u00e0 nel Duecento compaiono alcune lettere greche ed ebraiche, allora ignote ai pi\u00f9, al posto di nomi propri o frasi importanti; nel Trecento si svilupparono i nomenclatori ed il linguaggio convenzionale spesso mutuato dal mondo mercantile (olive=fanteria; limoni=cavalleria; immediata spedizione di un carico=immediata conclusione della pace); il Quattrocento vede l'ampliamento dei nomenclatori con l'uso, oltre che della lingua ebraica, di lineette trasversali, di figure e segni di fantasia, spesso tratti dal linguaggio dell'alchimia.\nLa figura della spia.\nLa spia \u00e8 un soggetto agente, incaricato di carpire informazioni segrete.\nAccanto alle spie pure (coloro che unicamente raccolgono, elaborano, comunicano informazioni), esiste tutta una categoria di spie che adottano anche tecniche di sabotaggio, disinformazione, omicidio mirato, fino a fomentare disordini, a compiere delitti per assicurare soggetti pericolosi alla giustizia del proprio paese (\"Agente provocatore\"), ad azioni di commando vero e proprio.\nNella finzione letteraria, Ian Fleming (1908 - 1964), lo scrittore che aveva militato nei servizi segreti britannici, propone il modello di James Bond, l'Agente 007. Nella realt\u00e0, abbiamo casi clamorosi quali il rapimento del gerarca nazista Adolf Eichmann (1906 - 1962) da parte del Mossad israeliano nel 1960 in Argentina, oppure la vicenda che vide coinvolto il KGB nel 1978 a Londra nell'omicidio dello scrittore dissidente bulgaro Georgi Markov (1929 - 1978), ucciso con un veleno contenuto nella punta dell'ombrello.\nLo spionaggio nel mondo.\nRussia.\nIn Russia lo zarismo istitu\u00ec nel gi\u00e0 nei primi decenni del XIX secolo un apparato repressivo diretto all'interno e all'esterno del paese, la Terza Sezione della Cancelleria Imperiale, o \"Terzo Reparto\", dopo che lo zar Nicola I (1796-1855) fu impressionato dalla Rivolta dei Decabristi, tragicamente fallita nel 1825.\nIl culmine del potere repressivo nel paese si ebbe tuttavia con l'istituzione della famigerata Ochrana, 1881, una centrale che s'occupava di repressione del dissenso (polizia politica), di spionaggio militare e di controspionaggio, riuscendo anche a decifrare tutti i codici in uso agli Imperi centrali, garantendo, cos\u00ec, un ottimo servizio alla causa della Triplice Intesa durante la prima guerra mondiale. L'Ochrana, che venne sciolta nel 1917 col trionfo del Bolscevismo durante la Rivoluzione d'ottobre, fu anche un centro di disinformazione, cui tanto dovette l'antisemitismo europeo del XX secolo. Pare oramai accertato, da parte degli storici che il falso dossier sulla fantomatica congiura ordita dal sionismo internazionale, i \"Protocolli dei Savi di Sion\" fossero stati redatti proprio a cura dell'Ochrana, responsabile diretta anche dei tremendi e ripetuti pogrom che afflissero la comunit\u00e0 ebraica russa tra il 1890 e il 1910.\nL'Ochrana, diretta emanazione del Ministero degli Interni, sorse sulle ceneri del preesistente Ufficio per la Sicurezza dell'Ordine e della Pace Pubblici, che fall\u00ec nel prevenire gli attentati dell'Anarchia Internazionale, e funse da modello per tutti i servizi segreti russi fino ai giorni nostri. Infatti, appena preso il potere a San Pietroburgo (ribattezzata nel 1924 col nome di Leningrado), i bolscevichi incaricarono un polacco, Feliks \u0116dmundovi\u010d Dzer\u017einskij (1877 \u2013 1926), di creare una polizia politica che nelle intenzioni avrebbe dovuto esser solo provvisoria ed esistere fino alla vittoria finale nella guerra civile. Venne cos\u00ec istituita la \u010ceka, nel 1917. La statua di Dzer\u017einskij troneggiava davanti al palazzo della Lubjanka, la sede moscovita dei Servizi Segreti (\"Il palazzo dal cui marciapiede ognuno velocemente trasmigra su quello opposto\", come afferma un detto russo), fino agli ultimi giorni dell'agosto 1991, quando venne abbattuta a furor di popolo a seguito del fallito golpe operato dal KPSS (il Partito Comunista Sovietico) contro le riforme del segretario Michail Gorba\u010d\u00ebv (1931 - vivente), evento che terminer\u00e0 con la caduta del comunismo in Russia. I servizi segreti sovietici furono riorganizzati varie volte nel corso della settantennale esistenza dell'URSS.\nNel 1922 la GPU prese il posto della \u010ceka, e a esso segu\u00ec, nel 1934, la terribile NKVD, il principale strumento del terrore staliniano. Le purghe staliniane, tra il 1930 e il 1953 (alla morte di Stalin) condussero alla morte almeno 20 milioni di persone e altrettante furono deportate e imprigionate nei GULAG. Alla NKVD sono attribuite tutte le epurazioni all'interno del Partito Comunista Sovietico, dalla tuttora irrisolta uccisione del capo del partito di Leningrado, Sergej Kirov (1886 - 1934) alle morti di Nikolaj Bucharin (1888 - 1938), di Lev Trotskij (1879 - 1940), di Lev Kamenev (1883 - 1936), di Grigorij Zinov'ev (1883 - 1936), del primo grande ambasciatore sovietico, Georgij Vasil'jevi\u010d \u010ci\u010derin (1872 - 1936), del generale responsabile nel 1921 della repressione della rivolta di Kronstadt, Michail Nikolaevi\u010d Tucha\u010devskij (1893 - 1937), solo per citare i pi\u00f9 noti, i quali (ad eccezione di Trotskij) furono politicamente riabilitati dopo la morte, a partire dal 1956 con la destalinizzazione nell'Unione Sovietica.\nCurioso \u00e8 l'episodio che vide coinvolto il generale Tucha\u010devskij, il quale era all'apice del successo e della carriera quando venne arrestato in base ad un falso dossier contro di lui fabbricato ad arte dai servizi segreti nazisti e fatto pervenire ai russi per via diplomatica tramite la neutrale Cecoslovacchia. \u00c8 certo che il generale dell'Armata Rossa avesse suscitato l'invidia e la gelosia di Stalin, ma sta emergendo il fatto che, con ogni probabilit\u00e0, egli fosse effettivamente implicato in un complotto per rovesciare il dittatore georgiano che vedeva coinvolti anche i servizi segreti francesi e inglesi. Confermata \u00e8 - invece - la notizia che lo scopo dei nazisti fosse di togliere di mezzo la mente strategica dell'esercito sovietico in prospettiva dell'attacco sferrato anni dopo, nel 1941, e quello di Stalin di eliminarlo pur a conoscenza della falsit\u00e0 del dossier fabbricato ad arte dai nazisti.\nAnche alcuni direttori dell'NKVD finirono vittima del loro stesso apparato repressivo: Genrich Grigor'evi\u010d Jagoda (1891 - 1938), il suo successore, Nikolaj E\u017eov (1895 - 1940) e - pare - pure il potentissimo successore, Lavrentij Berija (1899 - 1953), stesse per esser epurato quando Stalin mor\u00ec. Il fatto che Berija fosse sulla \"lista nera\" di Stalin \u00e8 stato interpretato da alcuni storici nell'ottica di un complotto per eliminare Stalin, alcuni dettagli circa la morte di Stalin appaiono sospetti e i dubbi non sono a oggi stati chiariti. Per quanto concerne la sorte di Berija, egli non poteva sospettare d'esser stato inserito nelle tavole di proscrizione dei nuovi gerarchi. Egli venne fucilato a qualche mese di distanza dalla morte di Stalin, in segretezza, su ordine del gruppo politico - militare che successe a Stalin, e che vedeva nel potentissimo e temutissimo dirigente dei servizi segreti un pericolo.\nIl direttorio che prese il potere alla morte di Stalin poteva contare sull'appoggio delle Forze Armate, soprattutto sulla collaborazione del generale in capo, eroe della seconda guerra mondiale e comandante supremo dell'Armata Rossa, Georgij Konstantinovi\u010d \u017dukov, che aveva parecchi conti in sospeso con Berija e l'NKVD. L'NKVD, nel frattempo, era stato ribattezzato MVD nel 1946 e scorporato nel 1954 a formare il KGB, notevolmente ridotto in potenza, che rimase in vigore fino al 1991, quando, con la caduta del comunismo, venne ribattezzato per l'ennesima volta, divenendo l'FSB.\nItalia.\nIl primo abbozzo di servizio segreto nacque durante i primi mesi della Grande Guerra, quando ci si trov\u00f2 a dover affrontare il grave problema dei sabotaggi alle navi da guerra italiane. Il servizio segreto austro-ungarico aveva impiantato sul suolo italiano un'efficiente rete di sabotatori, di attentatori e di spie gi\u00e0 dalla fine dell'Ottocento. Inoltre aveva pianificato gi\u00e0 dal biennio 1907 - 1909 l'attacco contro l'altopiano di Asiago, che si concretizz\u00f2 solo nel 1916, nel corso della \"Strafexpedition\". Lo scasso della cassaforte del consolato austro-ungarico di Zurigo, nel 1917, permise lo smantellamento dell'intera rete spionistica e di sabotaggio operante nella penisola italiana. Tra il 1920 e il 1930, la riorganizzazione dei servizi di sicurezza produsse la genesi di ben quattro organizzazioni scollegate e spesso in competizione fra loro, e tutte ostacolate nel loro operato dall'OVRA.\nIl \"Servizio Informazioni Militare\" (SIM) dipendeva dallo Stato Maggiore dell'Esercito e operava unicamente a favore di quest'organismo, in totale autonomia rispetto alle restanti Forze Armate.\nIl \"Centro di Controspionaggio Militare e Servizi Speciali\" (CCMSS) dipendeva anch'esso dall'esercito, ma, dal 1939, era stato separato dal SIM e riportava al sottosegretario del Ministero della Guerra. Questa partizione, com'\u00e8 intuibile, fu gravida di effetti negativi sulla capacit\u00e0 operativa integrata dei nostri servizi di sicurezza.\nIl \"Servizio Informazioni Segrete\" (SIS), era, invece, dipendente dalla Marina Militare. Per conto di questa forza armata, esso svolgeva funzioni di spionaggio e controspionaggio completamente in autonomia rispetto ai precedenti servizi, rispetto ai quali fu spesso in competizione.\nIl \"Servizio Informazioni dell'Aeronautica\" (SIA) era la cenerentola di tutti i servizi segreti. Esso assolveva analoghi c\u00f3mpiti dei summenzionati servizi a favore di questa forza armata ch'era ancora a livello embrionale.\nDal dopoguerra i servizi furono ricostituiti con il SIFAR prima (mentre all'interno di ciascuna forza armata operava il Servizio informazioni operative e situazione (SIOS)) e il Servizio informazioni difesa (SID) dopo, poi la riforma del 1977 il SID fu sdoppiato con la creazione di un servizio civile e uno militare (SISMI e SISDE), fino alla riforma del 2007, che ha diviso i servizi per competenze territoriali: AISI per l'interno e AISE per l'estero.\nGermania.\nFu soprattutto durante la prima guerra mondiale che lo spionaggio si svilupp\u00f2 in Germania.Infatti durante le battaglie venivano mandati alcuni uomini dal kaiser che andavano a spiare ci\u00f2 che facevano i nemici; poi questi uomini tornavano alla base, raccontando ci\u00f2 che avevano potuto osservare. Anche grazie a questo metodo la Germania riusc\u00ec molte volte a penetrare nei territori nemici.\nGran Bretagna.\nLo spionaggio nella Gran Bretagna \u00e8 affidato al SIS, pi\u00f9 comunemente noto come MI6.\nStati Uniti d'America.\nLo spionaggio statunitense viene praticato soprattutto dalle due maggiori compagnie di intelligence americane, ovvero la CIA e la NSA.\nLo spionaggio nel diritto internazionale.\nLa Convenzione dell'Aia definisce le condizioni che devono verificarsi perch\u00e9 un dato individuo possa essere riconosciuto come spia e stabilisce che esso, anche se colto in flagrante, non possa essere condannato senza regolare processo.\nGran parte dello spionaggio tra Stati condotto \"sul campo\" \u00e8 affidato a funzionari distaccati nelle ambasciate e nominalmente inseriti nell'organigramma dell'ambasciata stessa nei ruoli pi\u00f9 diversi (in particolare come \"attach\u00e9\" culturali). In questo modo essi possono beneficiare dello status diplomatico nel caso vengano colti in flagrante nel corso dello svolgimento di attivit\u00e0 illegali. Di questi, alcuni sono agenti dichiarati, cio\u00e8 non fanno nulla per nascondere il loro vero compito e sono noti al controspionaggio dello Stato ospitante.\nIn ogni caso parte degli agenti operanti in territorio ostile cercher\u00e0 di celare la sua reale identit\u00e0 fingendo di svolgere un'attivit\u00e0 di copertura (come ad esempio quella di rappresentante di commercio o di addetto stampa) che gli consenta di godere di maggiore libert\u00e0 di movimento, rinunciando per\u00f2 alla protezione offerta dal passaporto diplomatico in caso di cattura.\nUna spia che agisca al di fuori della copertura diplomatica non pu\u00f2 fruire delle garanzie previste nella Convenzione di Ginevra. Se un diplomatico \u00e8 scoperto a commettere un reato, infatti, \u00e8 dichiarato persona non grata dallo Stato ospitante ed espulso. Seguendo regole non scritte, ma comunemente accettate, il suo Paese ne protester\u00e0 l'innocenza nonostante tutto e come ritorsione espeller\u00e0 a sua volta un diplomatico della parte avversa residente nel suo territorio per salvaguardare la sua immagine.\nQuando una spia che agisce senza copertura diplomatica \u00e8 colta in flagrante pu\u00f2 essere arrestata e condannata. Nelle democrazie pu\u00f2 godere della protezione stabilita dalla Convenzione dell'Aia, mentre negli Stati dove non vi \u00e8 rispetto per i diritti umani l'agente pi\u00f9 spesso sparisce in campi di lavoro forzato e pu\u00f2 venire torturato e ucciso senza processo; il suo Paese non ha alcuno strumento legittimo per aiutarlo se non scambiarlo (nel caso si giunga a un accordo in tal senso) con un agente della parte avversa precedentemente catturato.\nLo spionaggio, quando venga svolto da un cittadino dello stesso Stato che ne \u00e8 l'obiettivo, \u00e8 generalmente punito come reato di tradimento. In molti Paesi lo spionaggio \u00e8 un crimine punibile con la morte o con l'ergastolo. ad esempio, lo spionaggio \u00e8 un reato punibile con la morte negli Stati Uniti, bench\u00e9 il ricorso a tale pena sia piuttosto raro.\nLe spie o presunte tali talvolta subiscono processi pubblici e condanne largamente pubblicizzate presso l'opinione pubblica dello Stato vittima, per motivi di propaganda o per ottenere vantaggi politici indiretti (ad esempio durante le campagne elettorali presidenziali).\nEpisodi famosi.\nClamore suscit\u00f2, nel secondo dopoguerra, il \"Caso Rosenberg\", le due spie (i coniugi Ethel e Julius Rosenberg) che trasmisero all'Unione Sovietica parte dei segreti atti alla costruzione della bomba atomica, quando l'opinione pubblica mondiale si mobilit\u00f2 per salvarli inutilmente dalla sedia elettrica. Pare accertata la colpevolezza dei coniugi, ma pare anche che le informazioni trafugate fossero del tutto insignificanti ai fini della realizzazione dell'arma nucleare. E comunque ben poco fu il danno da loro apportato agli Stati Uniti, se paragonato al caso di Klaus Fuchs, che pass\u00f2 ai sovietici segreti nucleari ben pi\u00f9 importanti, e che - tuttavia - se la cav\u00f2 con un periodo di detenzione in Gran Bretagna.\nUna persona che promette fedelt\u00e0 alla Corona Inglese e che spia per un paese straniero rischia l'ergastolo per tradimento, nel caso in cui venga dimostrato che ha aiutato i nemici della Gran Bretagna. Il caso pi\u00f9 noto riguarda Kim Philby e i suoi amici (i cosiddetti \"Cinque di Cambridge\"). In realt\u00e0 una spia straniera potrebbe essere processata per tradimento perch\u00e9 una temporanea fedelt\u00e0 alla Corona \u00e8 dovuta da chiunque si trovi volontariamente nel Regno Unito, a eccezione dei legittimi combattenti nemici. Durante la seconda guerra mondiale le spie tedesche in Gran Bretagna vennero giustiziate per perfidia, un reato speciale che copriva ogni aiuto dato al nemico, anche se da parte di cittadini stranieri. Generalmente, in tempo di guerra, non si va tanto per il sottile e la fucilazione \u00e8 la norma per spie e sabotatori, sia che appartengano a stati stranieri (belligeranti o meno), sia che siano cittadini del medesimo Stato che ha subito il danno. Alternativamente, a questi agenti, se scoperti, pu\u00f2 esser offerta salva la vita in cambio del loro passaggio al servizio della nazione vittima della loro precedente attivit\u00e0: una sorta di \"doppio gioco\". Analogamente, in tempo di guerra, anche i militari nemici, infiltrati nelle retrovie nemiche in incognito (in abiti civili, o - peggio ancora - con divisa non del proprio paese) vengono immediatamente fucilati.\nLa Guerra Fredda vide il susseguirsi di un'intensa attivit\u00e0 di spionaggio tra gli Stati Uniti e i suoi alleati, e l'Unione Sovietica, la Repubblica Popolare Cinese e i suoi alleati, in particolare per quel che riguardava i segreti relativi alle armi nucleari. Recentemente, le agenzie di spionaggio si concentrano prevalentemente sullo scambio illegale di droga e su presunti terroristi.\nPer tre decenni gli Stati Uniti hanno sviluppato numerose applicazioni in quel che viene ora definito il campo delle comunicazioni e del controllo. Con l'avanzare del progresso tecnologico, i mezzi e i metodi di spionaggio si sono sviluppati dal \"wire tapping\" (derivazione di cavi) dell'era Nixon, attraverso i programmi dell'era di Reagan come Echelon (di propriet\u00e0 della NSA) e Carnivore (controllo delle e-mail svolto dall'FBI), alla sorveglianza di tutte le trasmissioni elettroniche, inclusi i telefoni cellulari, le e-mail, le mail vocali, trasmissioni wireless attraverso tecniche quali lo sniffing dei pacchetti trasmessi e il trace routing. Per quel che riguarda l'Unione Sovietica si dice che avesse realizzato la pi\u00f9 estesa e avanzata rete di spionaggio riuscendo ad inserire infiltrati anche nei posti pi\u00f9 riservati, causando numerosi scandali.\nNel 2000 un gruppo di hacker noto come \"L0pht\" dimostr\u00f2 che la loro conoscenza in termini di tecnologia rendeva possibile l'accesso a qualsiasi livello di sicurezza, ottenendo i documenti riservati relativi. \"L0pht\" divenne in seguito \"@stake\", un consulente di sicurezza recentemente acquisito da Symantec e in seguito consulente della \"DIA\" (\"Defense Intelligence Agency\"). Successivamente, ma \u00e8 difficoltoso verificarne la fondatezza, si \u00e8 diffusa la notizia di alcuni pirati informatici europei od americani passati al servizio dei servizi segreti della Repubblica Popolare Cinese.\nA partire da gennaio 2000 una lunga lista di agenzie di spionaggio ha scandagliato i database delle borse mondiali con lo scopo di rintracciare potenziali finanziamenti finalizzati al riciclaggio di denaro proveniente da traffici illeciti, o con finalit\u00e0 di supporto al terrorismo. Tale programma \u00e8 stato formalizzato il 26 ottobre 2001 nel \"Patriot Act\". Per motivi tecnici, tali rilevazioni vengono svolte senza preavviso, e da allora si discute se la necessit\u00e0 renda tale procedura legale.\nC'\u00e8 chi avanza dubbi sui vantaggi effettivi di un sistema che viola il segreto bancario delle banche occidentali, non riuscendo a ottenere risultati significativi per quel che riguarda le banche islamiche che operano in maniera sensibilmente differente.\nGli Stati Uniti sorvegliano tutte le comunicazioni interne al Paese per ottenere informazioni economiche e politiche che possano contribuire alla propria sicurezza. Dal 2002, grazie ai nuovi programmi di sorveglianza satellitare e droni armati con missili, gli Stati Uniti dichiarano di essere in grado di sorvegliare in tempo reale e rispondere con la forza a ogni potenziale minaccia situata in qualunque parte del mondo.\nSpie nella narrativa.\nVisto che non si sa molto sulle vere spie, l'idea popolare dell'agente si \u00e8 formata grazie alla letteratura e alla filmografia del XX e XXI secolo.\nSimile alla figura dell'investigatore privato, l'agente segreto \u00e8 spesso un eroe solitario, a volte amorale ed esistenzialista, operante al di fuori delle comuni regole della societ\u00e0.\nJames Bond, il protagonista dei romanzi di Ian Fleming, che diede vita ad una fortunata serie di film, \u00e8 forse il pi\u00f9 famoso agente dell'immaginario. Secondo, per importanza, \u00e8 il pi\u00f9 verosimile agente George Smiley, nato dalla penna di John Le Carr\u00e9, noto scrittore di spy stories.\nLe spie sono abbondanti nei videogiochi, dove il lavoro sporco dello spionaggio \u00e8 messo in risalto. Le situazioni di gioco prevedono, tipicamente, agenti segreti inviati sul campo a scopo eversivo. Queste figure sono pi\u00f9 orientate all'azione di quello che avviene in realt\u00e0, e tendono a preferire l'infiltrazione alla raccolta di informazioni. Alcuni esempi sono \"Metal Gear\" e \"Tom Clancy's Splinter Cell\".\nNel mondo dei supereroi della Marvel Comics, \u00e8 presente lo S.H.I.E.L.D. (Strategic Homeland Intervention Enforcement Logistic Division) di cui capo \u00e8 Nick Fury. Essa ha un grande ruolo nel crossover \"The Avengers\". Le sue spie pi\u00f9 famose sono: Natasha Romanoff (Vedova Nera) e Clint Barton (Occhio di falco)."}
{"id": "274081", "revid": "339392", "url": "https://it.wikipedia.org/wiki?curid=274081", "title": "Guild wars", "text": ""}
{"id": "274083", "revid": "33084", "url": "https://it.wikipedia.org/wiki?curid=274083", "title": "Palude di Queerditch", "text": ""}
{"id": "274088", "revid": "842", "url": "https://it.wikipedia.org/wiki?curid=274088", "title": "J. Robin Warren", "text": ""}
{"id": "274090", "revid": "1573940", "url": "https://it.wikipedia.org/wiki?curid=274090", "title": "Octocorallia", "text": "Gli Octocoralli (Octocorallia ) sono una sottoclasse degli Antozoi.\nSono polipi per lo pi\u00f9 riuniti in colonie di aspetto arborescente o incrostante. Fanno parte di questa sottoclasse le piume di mare, i coralli a canna d'organo, il corallo rosso, il corallo blu e i coralli molli. Sono raggruppate negli Ottocoralli circa 3500 specie, esclusivamente marine e associate alle scogliere coralline.\nDescrizione.\nLa maggior parte delle specie \u00e8 provvista di uno scheletro calcareo. \u00c8 frequente anche la presenza di uno scheletro chitinoso che pu\u00f2 coesistere con quello calcareo.\nHanno una simmetria radiale con celenteron diviso in 8 compartimenti da setti mesenterici completi che, nella parte superiore, si uniscono al tubo esofageo centrale.\nOgni polipo ha una corona di 8 tentacoli, in corrispondenza delle 8 concamerazioni della cavit\u00e0 gastrovascolare, dotati di pinnule. Viene chiamata antocodio la parte superiore del polipo che porta gli otto tentacoli dotati di pinnule, oltre che la bocca. L'antocodio pu\u00f2 essere completamente ritratto all'interno dell'antostilo, la parte rigida e inferiore del polipo. L'antostilo \u00e8 rinforzato da scleriti calcarei e pu\u00f2 presentare otto creste longitudinali.\nI polipi sono collegati tra loro da una rete di piccoli canali.\nLe gonadi si trovano sotto il tubo esofageo, al livello dei margini liberi dei setti e degli ingrossamenti e increspature detti filamenti mesenterici.\nBiologia.\nLa maggior parte degli Octocoralli contiene alghe unicellulari simbionti dette zooxantelle, dalle quali traggono gran parte del loro nutrimento. L'innalzamento della temperatura dei mari porta le zooxantelle simbionti alla morte causando, di conseguenza, lo sbiancamento dei coralli e la morte dei polipi e di tutta la barriera.\nDistribuzione e habitat.\nGli octocorali sono distribuiti in tutti i mari e gli oceani del mondo, dalle acque basse fino a 6400 m di profondit\u00e0, ma con poche specie cosmopolite (principalmente pennatulacei). L'Indo-Pacifico \u00e8 la regione che detiene la pi\u00f9 grande diversit\u00e0 di specie.\nSistematica.\nGli Octocoralli sono un gruppo molto numeroso. Con oltre 3400 specie valide la tassonomia del gruppo non \u00e8 ancora completamente risolta, principalmente a causa della variabilit\u00e0 dei caratteri morfologici e mancanza di ottimizzazione dei marcatori molecolari.\nI tentativi di comprendere la tassonomia e le relazioni filogenetiche in questo gruppo sono stati ostacolati da una carenza di utili caratteri morfologici, diffusa omoplasia (parallelismi, convergenze e inversioni) e numerose variazioni intraspecifiche in caratteri come la forma di crescita delle colonie e la morfologia degli scleriti. In aggiunta a questo numerose specie rimangono non descritte o semplicemente non identificabili. Esemplari raccolti ma persi nel tempo e una scarsa qualit\u00e0 della maggior parte delle descrizioni delle specie del diciannovesimo e all'inizio del ventesimo secolo precludono l'identificazione di specie in molti gruppi.\nFino agli anni '90, la sistematica degli Octocoralli si basava principalmente sulla cosiddetta \"tassonomia alfa\", cio\u00e8 quella basata esclusivamente sui caratteri morfologici delle specie. Tuttavia, la limitazione degli ottocorali nei reperti fossili ha reso pi\u00f9 difficile la polarizzazione dei caratteri tassonomici nelle ricostruzioni filogenetiche. In tempi pi\u00f9 recenti si \u00e8 passati alla \"tassonomia integrativa\" in cui vengono presi in considerazione vari aspetti, ovvero morfologia, biologia molecolare, ecologia e biogeografia, che sembra essere il modo migliore per cercare di comprendere meglio la tassonomia di un gruppo cos\u00ec diverso e importante nelle comunit\u00e0 bentoniche marine.\nL'attuale classificazione degli ordini e delle famiglie ottocorali si basa principalmente sugli studi di K\u00fckenthal (1906, 1915, 1919, 1921, 1924, 1925), Hickson (1906, 1916, 1930) e Bayer (1956, 1981) che hanno creato un sistema di classificazione che \u00e8 ancora in uso, sia pure con alcune modifiche.\nNella classificazione di K\u00fckenthal (1925) gli Octocoralli vennero suddivisi in tre ordini:\nCinque anni dopo Hickson (1930) elabor\u00f2 una classificazione basata su sei ordini cos\u00ec articolati:\nNel 1981 Bayer sugger\u00ec una evoluzione in base all'organizzazione coloniale e alla struttura scheletrica delle specie. In questa nuova organizzazione gli unici taxa distinguibili solo tre:\nIl sistema proposto da Bayer venne accettato dalla comunit\u00e0 scientifica, ed \u00e8 ancora in uso, con alcune limitate variazioni. Nel 1999 Grasshoff ha suddiviso l'ordine Alcyonacea in: Holaxonia sensu stricto (il Medullate Holaxonia di Bayer) e Calcaxonia (il Restricted Holaxonia di Bayer). La calcaxonia \u00e8 stata creata per includere le gorgonie con un asse privo di un nucleo cavo a camera incrociata,\nma con grandi quantit\u00e0 di materiale calcareo, calcite o aragonite. I rimanenti quattro gruppi nell'ordine (Alcyoniina, Protoalcyonaria, Scleraxonia, Stolonifera) sono stati mantenuti per comodit\u00e0, giungendo alla attuale composizione basata su tre ordini, recepita anche dal WoRMS (World Register of Marine Species).\nPertanto la sottoclasse Octocorallia risulta cos\u00ec composta:"}
{"id": "274098", "revid": "125347185", "url": "https://it.wikipedia.org/wiki?curid=274098", "title": "Haakon di Norvegia (1973)", "text": "Biografia.\nInfanzia.\nNato il 20 luglio 1973 all'Ospedale Universitario di Oslo, \u00e8 l'unico figlio maschio di Harald V di Norvegia e della regina Sonja.\nAll'epoca della nascita del principe, la successione al trono era riservata soltanto ai figli maschi. Per questa ragione, nonostante la principessa M\u00e4rtha Louise sia di due anni pi\u00f9 grande, il principe Haakon Magnus \u00e8 nato erede al trono. La Costituzione norvegese \u00e8 stata modificata da allora e adesso le donne hanno la possibilit\u00e0 di salire al trono; tuttavia questa modifica non ha tolto a Haakon i propri diritti acquisiti (a differenza di quanto successo in Svezia con Carlo Filippo), poich\u00e9 vale solo per i membri della famiglia reale nati a partire dal 1990.\nHaakon Magnus \u00e8 stato battezzato nella cappella del palazzo reale il 20 settembre 1973 e i padrini sono stati i tre monarchi scandinavi: re Olav V di Norvegia, re Carlo XVI Gustavo di Svezia e la regina Margherita II di Danimarca. Il principe \u00e8 stato cresimato nella cappella del palazzo reale nel 1988. Il principe \u00e8 divenuto principe ereditario quando il padre \u00e8 salito al trono il 17 gennaio 1991.\nEducazione e formazione militare.\nIl principe ha servito la Kongelige Norske Sj\u00f8forsvaret (la marina militare della Norvegia), dove ha studiato come ufficiale presso la \"Royal Norwegian Naval Academy\" fino al 1995.\nSi \u00e8 trasferito poi negli Stati Uniti, dove ha studiato scienze politiche all'Universit\u00e0 della California, Berkeley e si \u00e8 laureato nel 1999. Haakon ha poi frequentato l'Universit\u00e0 di Oslo e ha partecipato al programma di tirocinio del Ministero degli Esteri per i diplomatici. Ha concluso i suoi studi nel 2003 al London School of Economics and Political Science, ricevendo un Master in sociologia dello sviluppo, focalizzandosi sullo scambio internazionale e l'Africa.\nIncarichi di corte.\nDal 25 novembre 2003 al 12 aprile 2004, dal 29 marzo al 7 giugno 2005, di nuovo dall'8 al 23 gennaio 2020 e dal 28 settembre al 31 ottobre 2020 Haakon ha svolto funzione di reggente in occasione di alcuni problemi di salute del padre.\nNel 2003, il principe \u00e8 stato nominato ambasciatore del programma delle Nazioni Unite per lo sviluppo, con un'attenzione particolare per gli obiettivi di sviluppo del Millennio e con lo sforzo di dimezzare la povert\u00e0 globale entro il 2030. Come ambasciatore del UNDP ha visitato Haiti, Nepal, Tanzania, Cambogia, Sierra Leone, Guatemala, Burundi, Mongolia e Botswana.\nHaakon \u00e8 il padrino di battesimo di due futuri sovrani scandinavi, il principe Christian di Danimarca e la principessa Estelle di Svezia.\nInteressi personali.\nIl principe \u00e8 molto appassionato di sport e musica. Quando era pi\u00f9 giovane ha partecipato a diversi festival musicali, come il Roskilde Festival in Danimarca o il Quart Festival, il pi\u00f9 grande festival musicale norvegese a Kristiansand.\nNel 1994 il re ed Haakon aprirono i giochi olimpici invernali di Lillehammer. Il sovrano apr\u00ec i giochi, mentre il principe ereditario fu l\u2019ultimo tedoforo, rendendo omaggio sia al re che al defunto nonno. Il principe Haakon ha partecipato anche alla cerimonia di apertura delle olimpiadi invernali di Vancouver nel 2010.\nMatrimonio.\nIl 25 agosto 2001 ha sposato Mette-Marit Tjessem-H\u00f8iby, in una cerimonia tenutasi nel duomo di Oslo. \nMolti norvegesi all'epoca del fidanzamento pensarono che la scelta del principe fosse inappropriata. Mette-Marit, prima delle nozze, aveva avuto una relazione con Morten Borg, un ex spacciatore di droga, da cui era nato nel 1997 il suo primo figlio. Mette-Marit ammise davanti all'opinione pubblica che in quegli anni faceva uso di stupefacenti.\nFigli.\nHaakon e Mette-Marit hanno due figli:\nHaakon Magnus \u00e8 inoltre padre adottivo di Marius Borg H\u00f8iby, nato il 13 gennaio 1997 dalla relazione tra Mette-Marit e Morten Borg."}
{"id": "274100", "revid": "834", "url": "https://it.wikipedia.org/wiki?curid=274100", "title": "Torre Vedras", "text": ""}
{"id": "274101", "revid": "88740", "url": "https://it.wikipedia.org/wiki?curid=274101", "title": "Mario Trevi", "text": ""}
{"id": "274102", "revid": "93556", "url": "https://it.wikipedia.org/wiki?curid=274102", "title": "Genio del male", "text": "Il genio del male \u00e8 un archetipo di antagonista dell'eroe, presente nelle opere di fantasia appartenenti a vari generi e in particolare in quelli di spionaggio, azione o comici. Pu\u00f2 essere considerato un personaggio stereotipato.\nDefinizione e caratteristiche.\nI geni del male sono, come dice il nome stesso, personaggi dotati di grande intelligenza che scelgono di usare la loro conoscenza per scopi malvagi (immoralit\u00e0) e tendono a sviluppare piani su grande scala (megalomania). Per poter essere considerato un genio del male, il personaggio deve usare l'astuzia per elaborare piani complessi che causeranno caos e distruzione. La riuscita dei loro schemi spesso dipende da dettagli banali che gli eroi possono utilizzare per sventare i loro piani al climax della storia.\nIn genere i geni del male hanno avuto un'infanzia difficile: sono divenuti orfani, magari testimoni dell'orribile morte dei genitori. Paradossalmente questa \u00e8 spesso anche l'origine dei supereroi.\nLa vanit\u00e0 \u00e8 una caratteristica comune tra i geni del male, al punto che spesso declamano i loro grandi progetti all'avversario (il famoso \"monologo finale\"), o compromettono in qualche modo i loro piani in un momento di eccessiva fiducia. La loro scusa per questa fatale sceneggiata \u00e8 in genere che solo l'eroe pu\u00f2 apprezzare il piano del Genio. Queste caratteristiche li portano a fregiarsi di importanti titoli, professionali e non (spesso del tutto inventati), quali \"Dottore\", \"Barone\", o \"Il Magnifico\".\nGeni del male e scienziati pazzi.\nUn genio del male pu\u00f2 anche essere uno scienziato pazzo, ma i due stereotipi non si sovrappongono sempre. Un genio del male infatti, per quanto molto intelligente, non \u00e8 necessariamente uno scienziato, mentre uno scienziato pazzo non \u00e8 necessariamente malvagio o consapevole dei danni che provoca.\nIl genio del male in farsa.\nIn opere letterarie o cinematografiche di genere comico, l'archetipo del genio del male viene spesso portato all'eccesso. \u00c8 soprattutto in questi contesti che un \"genio del male\" arriva ad \"autodefinirsi\" tale, con compiacimento. Due esempi di geni del male parodistici sono il Dottor Male nei film di \"Austin Powers\" (il cui figlio, coerentemente, si chiama \"Male\" di cognome) e Jumba Jookiba di \"Lilo &amp; Stitch\" (che anche dopo essersi ravveduto, continua a usare l'espressione \"genio del male\" riferita a se stesso, come se si trattasse di una sorta di professione). Anche Stewie Griffin, personaggio della serie \"I Griffin\" \u00e8 la caricatura di un piccolo genio del male, sempre intento a costruire armi e ordigni pericolosi per uccidere sua madre e conquistare il mondo."}
{"id": "274104", "revid": "1957733", "url": "https://it.wikipedia.org/wiki?curid=274104", "title": "Sinistra", "text": ""}
{"id": "274105", "revid": "1745361", "url": "https://it.wikipedia.org/wiki?curid=274105", "title": "Rollerball (film 1975)", "text": "Rollerball \u00e8 un film del 1975 diretto da Norman Jewison.\nTrama.\nAnno 2018, nel mondo non esistono pi\u00f9 nazioni, guerre, crimini, violenza o povert\u00e0; i governi sono sostituiti da un'unione di \"\"Corporazioni\" dirette da \"Dirigenti\"\" che controllano capillarmente la vita di tutto il pianeta, pur soddisfacendo sempre il bisogno di \"benessere\" di tutta la popolazione. Una delle principali fonti di svago \u00e8 rappresentata dallo sport del \"Rollerball\", un divertimento di massa estremamente violento, usato dai governi come \"instrumentum regni\", dove due squadre composte da corridori in pattini a rotelle e in motocicletta si affrontano all'interno di una pista circolare, con lo scopo di centrare una buca magnetica con una sfera di acciaio.\nJonathan E., il capitano della squadra campione in carica di Houston, \u00e8 un carismatico veterano che da pi\u00f9 di dieci anni guida il team in uno sport dove per un giocatore due o tre anni costituiscono il massimo della carriera. Dopo la vittoriosa partita di quarti di finale contro Madrid, viene convocato da Arold Bartholomew, un importante dirigente della \"Energy\", facente parte del Consiglio direttivo, incaricato di prendere tutte le decisioni, che gli comunica che lui e alcuni dirigenti hanno deciso che lui si dimetta.\nJonathan chiede spiegazioni, ma Bartholomew gli fornisce solo vaghe risposte sostenendo che ci\u00f2 \u00e8 fatto \"per il suo bene\" ed \u00e8 sordo al richiamo del campione nel momento in cui egli gli ricorda che anche sua moglie Ella gli \u00e8 stata portata via in quanto piaceva ad un dirigente, e inoltre l'importante personalit\u00e0 gli fa notare che in uno special televisivo dedicato a lui, in cui Jonathan apparir\u00e0, dovr\u00e0 essere dato l'annuncio del suo ritiro.\nIn attesa della partita di semifinale, che si giocher\u00e0 a Tokyo, Jonathan torna al suo ranch dove la sua compagna Mackye ha ricevuto l'\"invito\" dalla Corporazione ad allontanarsi; il suo posto sar\u00e0 preso qualche giorno dopo da Daphne, una bellissima donna alla quale la Corporazione ha affidato l'incarico di \"convincere\" il giocatore ad abbandonare il rollerball. Jonathan parla della sua situazione col suo vecchio amico Cletus, un importante personaggio in seno al mondo dello sport, che gli promette di informarsi sul perch\u00e9 il Consiglio chiede le sue dimissioni facendogli tuttavia notare che la decisione sar\u00e0 sicuramente irrevocabile.\nIl campione, non limitandosi a chiedere aiuto all'amico, cerca di informarsi privatamente sulle dinamiche delle Corporazioni e sui metodi di decisione, ma tutte le pubblicazioni storiche e sociali sono state riscritte al computer e le versioni originali sono scomparse, e l'unica possibilit\u00e0 \u00e8 quella di recarsi al Centro dati a Ginevra. Deluso da questa notizia, Jonathan riprende la sua vita ma, prima della partita con il Tokyo, riceve la notizia che il regolamento \u00e8 stato cambiato: sono state eliminate le penalit\u00e0 previste per il gioco troppo violento e le sostituzioni saranno limitate. Jonathan ne chiede ragione a Rusty, il suo allenatore, ma riceve solo una risposta seccata con l'esortazione a \"fare ci\u00f2 che \u00e8 stato deciso\".\nJonathan, sempre pi\u00f9 isolato, durante la registrazione della trasmissione in cui dovrebbe annunciare il suo ritiro, evita di leggere il comunicato, suscitando la rabbia di Bartholomew, presente dietro le quinte; la sua rabbia esplode apertamente durante un party, dove, in un colloquio privato, il dirigente, dopo avergli spiegato che nessun giocatore potr\u00e0 mai essere pi\u00f9 grande del gioco stesso e che non \u00e8 previsto che un \"uomo\" rimanga a lungo nel rollerball, lo informa che, in caso di mancato ritiro, far\u00e0 di tutto per distruggerlo; come condizioni, Jonathan chiede di rivedere Ella e l'abrogazione delle nuove regole, ma il dialogo termina bruscamente con un secco rifiuto. Nemmeno Cletus riesce ad ottenere le informazioni cercate, ma la sua sensazione \u00e8 che il Consiglio abbia paura di lui.\nLa squadra si reca a Tokyo e contemporaneamente iniziano a circolare voci sul fatto che l'eventuale finale sar\u00e0 giocata senza limiti di tempo; la partita si rivela fortemente drammatica e, nonostante la vittoria, Jonathan resta ferito e Moonpie, unico amico rimastogli, viene volontariamente aggredito da tre giocatori, colpito alla testa e mandato in coma. Bartholomew convoca il Consiglio direttivo sostenendo che l'uomo non pu\u00f2 prevalere sul sistema e, nonostante qualche timida perplessit\u00e0 di uno dei componenti, ottiene l'unanimit\u00e0 sul tentativo di fare perdere il campione, il quale, nel frattempo, si reca a Ginevra dove si trova \"Zero\", il computer centrale che contiene tutto lo scibile umano, e con l'aiuto del responsabile tenta, ma invano, di ottenere le risposte che cercava.\nAl ritorno al ranch, Jonathan trova Ella, ma seppur la moglie sembri tornata per ricominciare la vita con lui, l'incontro \u00e8 stato \"programmato\" proprio per convincerlo a ritirarsi; \u00e8 infatti proprio lei a comunicargli che l'ultima partita sar\u00e0 giocata senza limiti di tempo, in quel momento si rende conto che lei rappresenterebbe il \"premio\" in caso di ritiro; dopo questa ennesima delusione, Jonathan chiude con il passato cancellando tutti i vecchi filmati di loro due insieme che costantemente osservava nei tanti momenti di solitudine, dicendole che la sua speranza era che almeno lei fosse dalla sua parte.\nLa sera della finale a New York, Jonathan osserva i suoi compagni di squadra nello spogliatoio; essi sanno cosa sta per succedere e nessuno parla, ma Jonathan, senza dire una parola, fa capire che in ogni caso giocher\u00e0 e si avvia per il corridoio entrando in campo da solo, e a quel punto i giocatori lo seguono. La partita come previsto si risolve in una carneficina ma egli riesce a sopravvivere e, dopo avere \"eliminato\" gli ultimi due avversari, prende la palla e, sfinito e sanguinante, riesce a segnare il punto della vittoria sotto gli occhi di un esterrefatto Bartholomew che rivela il suo fallimento abbandonando l'arena.\nJonathan ha ottenuto la vittoria dell'uomo sul sistema e, davanti al pubblico che scandisce il suo nome e che ha compreso il suo gesto, corre da solo sulla pista disseminata di cadaveri.\nProduzione.\nRiprese.\nIl palazzo della societ\u00e0 Energy, dove all'inizio del film Jonathan E. incontra Bartholomew non \u00e8 altro che il palazzo BMW a Monaco di Baviera camuffato. Sempre a Monaco, specificatamente nell'Audi Dome, vennero girate le riprese delle azioni di gioco e gli esterni della biblioteca, che era in realt\u00e0 la sede del vecchio museo della BMW. La banca dati era invece riprodotta nel Palais des Nations a Ginevra.\nL'abilit\u00e0 di John Beck con i pattini a rotelle gli consent\u00ec di recitare in molte scene senza l'ausilio di una controfigura. Proprio queste ultime, dato il loro notevole lavoro durante le riprese, vennero citate nei titoli di coda (per la prima volta nella storia del cinema).\nEdizione italiana.\nIl film \u00e8 stato distribuito in Italia nell'autunno del 1975. Dato il carattere violento, vigeva il divieto ai minori di anni 14.\nAccoglienza.\nIncassi.\nIl film ha incassato 6,2 milioni di dollari nei cinema del Nord America.\nCritica.\nSull'aggregatore di recensioni Rotten Tomatoes, il film ha un indice di gradimento del 68% sulla base delle recensioni di 34 critici, con una valutazione media di 6,2/10. L'opinione del sito recita: \"In Rollerball, la critica sociale si scontra con l'azione ad alta velocit\u00e0 - e il pubblico \u00e8 il vincitore\". Su Metacritic il film ha un punteggio di 56 su 100, basato sulle recensioni di 11 critici, indicando \" recensioni miste o medie\".\nAltri media.\nIl gioco ispirato da questo film di maggior successo \u00e8 \"Speedball\" e il suo seguito \"\" del 1990, pubblicato da The Bitmap Brothers.\nNel 1985 la software house IJK Software pubblic\u00f2 il videogioco \"Rocketball\" per Commodore 64, gioco chiaramente ispirato da Rollerball.\nRemake.\nNel 2002 John McTiernan ha diretto un remake con lo stesso titolo: \"Rollerball\"."}
{"id": "274107", "revid": "124348790", "url": "https://it.wikipedia.org/wiki?curid=274107", "title": "Sonja Haraldsen", "text": "Biografia.\nInfanzia ed educazione.\nSonja nasce il 4 luglio 1937 al Red Cross Clinic di Oslo. Figlia di un venditore di abiti, Karl August Haraldsen (1889-1959), e Dagny Ulrichsen (1896-1994). Ultima di quattro figli: Haakon Haraldsen (1921-2016), Gry Henriksen (1924-1971) e Karl Herman Haraldsen (1929-1936). \nCresce nel quartiere Vinderen di Oslo e completa gli studi superiori nel 1954. Ha ricevuto un diploma in sartoria all'Oslo Vocational School, ed un diploma dall'\u00c9cole Professionnelle des Jeunes Filles a Losanna, Svizzera. Qui, ha studiato contabilit\u00e0, fashion design e scienze sociali. Ritorn\u00f2 in Norvegia per continuare i suoi studi e per laurearsi in francese, inglese e storia dell'arte all'Universit\u00e0 di Oslo. \nMatrimonio e discendenza.\nLa sua relazione con l'allora principe ereditario Harald cominci\u00f2 nel 1959 e rest\u00f2 segreta, per via delle sue origini comuni, sino al 1968, quando il principe minacci\u00f2 di rinunciare a tutti i diritti regali per sposarsi con Sonja. Dopo essersi consultato con il governo, re Olav V (1903-1991), padre di Harald, acconsent\u00ec le nozze, che ebbero luogo il 29 agosto dello stesso anno presso la cattedrale di Oslo.\nHarald e Sonja hanno due figli:\nVita di corte.\nSonja accompagn\u00f2 re Harald V durante la cerimonia di incoronazione il 21 gennaio 1991 e divenne la prima regina consorte di Norvegia in 53 anni. Ricevette la solenne benedizione nella cattedrale di Trondheim il 23 giugno seguente.\nLa Regina accompagna il Re in visite di stato ufficiali all'estero e partecipa quando capi di stato esteri visitano la Norvegia. Ogni anno, Re e Regina, visitano una delle contee della Norvegia. \nInteressi personali.\nLa regina \u00e8 molto appassionata di arte e fotografia. Partecipa a molte esposizioni d'arte sia in Norvegia che all'estero. Pezzi dalla sua collezione privata sono state esposte al \"Henie-Onstad Art Centre\" at H\u00f8vikodden, vicino ad Oslo, nel 2001 e 2012, e alla \"Scandinavian House\" a New York nel 2005. \u00c8 una pittrice ed ha partecipato ad esibizioni con gli artisti Kjell Nupen e \u00d8rnulf Opdahl nel 2011 e nel 2013.\nIl \"Queen Sonja Print Award\", premio d'arte, \u00e8 stato creato nel 2011 (originariamente con il nome \"Queen Sonja Nordic Art Award\"). Tiina Kivinenfrom, finlandese, \u00e8 stata la prima vincitrice nel 2012."}
{"id": "274109", "revid": "325224", "url": "https://it.wikipedia.org/wiki?curid=274109", "title": "John Dryden", "text": "Giovinezza.\nDryden nacque a Aldwincle vicino Oundle nel Northamptonshire, dove il suo nonno materno era Rettore di All Saints. Egli era il maggiore dei quattordici figli di Erasmo e Maria Dryden, appartenenti all'alta borghesia puritana. Da ragazzo Dryden visse nel vicino villaggio di Titchmarsh dove ricevette la prima educazione. Nel 1644 venne inviato alla Westminster School ed ebbe come preside Richard Busby, un insegnante carismatico e di severa disciplina. Rifondata da Elisabetta I, Westminster abbracciava uno spirito religioso e politico che incoraggiava il costante attaccamento alla monarchia e alla chiesa Anglicana Alta. Qualunque fosse l'influenza di questo su Dryden, sicuramente egli doveva nutrire stima verso il suo preside, poich\u00e9 pi\u00f9 tardi invier\u00e0 alla Westminster due dei suoi figli.\nCome scuola umanistica, Westminster proponeva un curriculum che allenava gli alunni nell'arte della retorica e della dialettica. Questa abilit\u00e0 influenzer\u00e0 in modo determinante le sue ultime opere e il suo pensiero. Il curriculum di Westminster includeva anche traduzioni settimanali che svilupparono le capacit\u00e0 di assimilazione che Dryden avrebbe mostrato in molte delle sue opere. I suoi anni a Westminster non furono privi di eventi, e il suo primo poema pubblicato, un'elegia di forte carattere monarchico sulla morte per vaiolo del suo compagno di scuola Lord Henry Hastings, allude all'esecuzione di re Carlo I, che avvenne il 30 gennaio 1649.\nNel 1650 Dryden and\u00f2 al Trinity College di Cambridge, dove speriment\u00f2 il ritorno all'etica politica e religiosa della sua infanzia. Il rettore del Trinity College era un pastore puritano di nome Thomas Hill, che era stato rettore nel villaggio natale di Dryden. Sebbene vi siano poche informazioni riguardo alla vita di Dryden prima della laurea, si pensa che abbia seguito studi di autori classici, retorica e matematica. Nel 1654 consegu\u00ec il miglior risultato in termini di profitto presso il Trinity College per quell'anno. Nel giugno dello stesso anno il padre di Dryden mor\u00ec, lasciandogli una piccola rendita che per\u00f2 non era sufficiente per vivere.\nArrivato a Londra durante il Protettorato, Dryden ottenne un lavoro presso il Segretario di Stato di Oliver Cromwell, John Thurloe. Questo potrebbe essere stato frutto dell'influenza che esercitava il Lord Ciambellano Sir Gilbert Pickering, cugino di Dryden. Dryden era presente il 23 novembre 1658 al funerale di Cromwell, dove partecip\u00f2 alla processione assieme ai poeti John Milton e Andrew Marvell. Poco dopo pubblic\u00f2 il suo primo importante poema, \"Heroique Stanzas\" (1658), che ha per tema la morte di Cromwell, col poeta attento e prudente nel mostrare le proprie emozioni. Nel 1660 Dryden celebr\u00f2 la restaurazione della monarchia e il ritorno di Carlo II con l\"'Astraea Redux\", un autentico panegirico realista. In quest'opera il periodo di interregno \u00e8 descritto come il regno dell'anarchia, e Carlo \u00e8 visto come il restauratore della pace e dell'ordine.\nLa carriera.\nCon l'ascesa al trono di Carlo II Dryden divenne il poeta e il critico pi\u00f9 importante del suo tempo e dimostr\u00f2 fedelt\u00e0 al nuovo governo. Dopo \"Astraea Redux\", Dryden diede il benvenuto al nuovo regime con altri due panegirici: \"\" (1662), e \"To My Lord Chancellor\" (1662). Queste opere suggeriscono che Dryden stesse cercando un possibile mecenate; in seguito per\u00f2 egli sar\u00e0 costretto a guadagnarsi da vivere scrivendo per gli editori e non pi\u00f9 per l'aristocrazia. Questi e altri poemi non drammatici sono occasionali, e celebrano eventi pubblici. Di conseguenza, essendo scritti per la nazione, il Poeta Laureato (come sarebbe stato nominato poi) veniva obbligato a scriverne un certo numero all'anno. Nel novembre 1662 Dryden fu eletto nella Royal Society, delle cui attivit\u00e0 Dryden si disinteress\u00f2 completamente finch\u00e9 ne venne espulso nel 1666, per non aver pagato le tasse associative.\nIl 1\u00ba dicembre 1663 Dryden spos\u00f2 la sorella di Sir Robert Howard, Lady Elizabeth. Le opere di Dryden contengono attacchi alla vita matrimoniale, ma anche celebrazioni della vita a due, perci\u00f2 poco si sa della sua vita matrimoniale. Lady Elizabeth, tuttavia, gli diede tre figli e gli sopravvisse.\nCon la riapertura dei teatri dopo il bando puritano, Dryden si occup\u00f2 della composizione di drammi. Bench\u00e9 la sua prima opera teatrale, \"The Wild Gallant\", apparsa nel 1663, non avesse avuto successo immediato, pi\u00f9 tardi Dryden divenne un drammaturgo apprezzato, al punto che a partire dal 1668 scrisse tre drammi all'anno per la Compagnia del Re di cui egli era anche azionista. Fra il 1660 e il 1670 il lavoro teatrale divenne il suo mezzo di sostentamento. Egli apr\u00ec la via alla commedia della Restaurazione con il famoso \"Marriage A-la-Mode\" (1672), ma anche alla tragedia eroica e alla tragedia con \"All for Love\" (1678). Dryden non fu mai soddisfatto dei suoi scritti teatrali e spesso diceva che il suo talento era sprecato. Cos\u00ec decise di tentare di ottenere fama anche come poeta. Nel 1667, quando la sua carriera teatrale era appena iniziata, pubblic\u00f2 \"Annus Mirabilis\", un poema storico sugli eventi del 1666: la vittoria inglese sulla flotta olandese e il Grande incendio di Londra. Era un poema epico moderno, in quartine di pentametri che lo port\u00f2 ad essere il pi\u00f9 importante poeta della sua generazione, e fu cruciale per la sua elezione a Poeta Laureato (1668) e come storiografo reale (1670).\nQuando la Grande peste di Londra chiuse i teatri nel 1665 Dryden si ritir\u00f2 nel Wiltshire dove scrisse \"Of Dramatick Poesie\" (1668) probabilmente il migliore ed il pi\u00f9 lungo dei suoi saggi, in forma di dialogo nel quale quattro personaggi - ognuno dei quali si rif\u00e0 a personaggi noti dell'epoca e cui Dryden stesso prende parte sotto il nome di \"Neander\" - dibattono sui meriti della letteratura classica inglese e francese. La maggior parte dei suoi saggi critici introduce problemi che egli \u00e8 intenzionato a discutere, e mostra il lavoro di uno scrittore dallo spirito indipendente che porta avanti le sue idee a tutti i costi, idee che dimostrano la vastit\u00e0 delle sue letture. In particolare egli \u00e8 interessato alla relazione tra il poeta e la tradizione e al processo creativo, e la sua migliore opera, \"Aureng-Zebe\" (1675) ha un prologo in cui denuncia l'uso della rima nei drammi seri. Tre anni dopo infatti scriver\u00e0 in versi liberi \"All for Love\" (1678).\nMa i successi pi\u00f9 grandi Dryden li ebbe quando scrisse versi satirici: il poema eroicomico \"MacFlecknoe\", un libello che circolava in manoscritto durante gli anni in cui Dryden era poeta a corte, era una satira che attaccava lo scrittore Thomas Shadwell. Non \u00e8 una forma di satira che sminuisce chi ne \u00e8 l'oggetto, anzi lo rende pi\u00f9 grande per vie insospettate, trasferendo il comico nella poesia. Questo tipo di satira continu\u00f2 con \"Absalom and Achitophel\" (1681) e \"The Medal\" (1682). In questo periodo Dryden scrisse anche i poemi religiosi \"Religio Laici\" (1682), una celebre elegia intitolata \"Alla memoria del signor Oldham\" (\"To the Memory of Mr. Oldham\"), in ricordo di John Oldham e della sua prematura morte, a causa del vaiolo,e \"The Hind and the Panther\" (1687) che celebra la sua conversione alla Chiesa cattolica romana.\nQuando Giacomo II venne deposto, a causa delle sue idee morali e religiose Dryden perdette il posto di Poeta Laureato a corte, e venne sostituito da Thomas Shadwell. Da quel momento Dryden dovette vivere con ci\u00f2 che guadagnava scrivendo. Tradusse Orazio, Giovenale, Ovidio, Lucrezio e Teocrito, un lavoro che gli piacque anche pi\u00f9 dello scrivere per il teatro. Nel 1694 inizi\u00f2 a lavorare alla sua opera pi\u00f9 ambiziosa come traduttore, \"The Works of Virgil\" (1697), che venne pubblicato tramite sottoscrizione. La pubblicazione della traduzione di Virgilio fu un evento nazionale e frutt\u00f2 a Dryden la somma di ben . sterline. Le ultime traduzioni apparvero nel volume \"Fables Ancient and Modern\" (\"Favole antiche e moderne\", 1700) che raccoglieva sia una serie di componimenti poetici tratti da Omero, Ovidio, Boccaccio sia degli adattamenti moderni da Geoffrey Chaucer intervallati da poesie scritte dallo stesso Dryden. La prefazione del libro \u00e8 considerata uno dei pi\u00f9 grandi saggi di critica letteraria. Come critico e come traduttore infatti riusc\u00ec perfettamente a rendere accessibili al pubblico le opere letterarie classiche greche e latine.\nDryden mor\u00ec nel 1700 e fu sepolto nell'Abbazia di Westminster. L'influenza di Dryden come poeta fu enorme durante tutto l'arco della sua vita, e alla sua morte molte elegie in suo onore vennero scritte dalla comunit\u00e0 letteraria inglese. Nel XVIII secolo le sue poesie vennero prese a modello da poeti famosi come Alexander Pope e Samuel Johnson. Durante il XIX secolo la sua reputazione declin\u00f2, e ancora oggi Dryden \u00e8 conosciuto solo da circoli ristretti di specialisti. Uno dei suoi pi\u00f9 grandi estimatori, T.S. Eliot, scrisse che Dryden fu \u00abl'antenato di quasi tutto ci\u00f2 che c'\u00e8 di migliore nella poesia del diciottesimo secolo\u00bb e che \u00abnon possiamo apprezzare e valutare cento anni di poesia inglese se non apprezziamo Dryden nella sua completezza\u00bb."}
{"id": "274112", "revid": "123717436", "url": "https://it.wikipedia.org/wiki?curid=274112", "title": "Armenzano", "text": "Armenzano (talvolta chiamato dai locali Armezzano) \u00e8 una frazione del comune di Assisi (PG).\nIl paese \u00e8 situato 8\u00a0km ad est rispetto alla citt\u00e0 di Assisi, sul fianco orientale del monte Subasio, ad una altezza di circa 760 . Gli abitanti, 34 secondo i dati Istat del 2009 , si chiamano \"armenzanesi\". Altre localit\u00e0 che ricadono nelle pertinenze del borgo sono Nottiano, Rocca Paida, Villa Caberta, Villa Marforio, Serra di Valtopina, Casa del conte e Villa Cavanna.\nStoria.\nIl nome deriva dal latino \"armentum\", mandria, in quanto l'allevamento ha sempre costituito la principale risorsa economica del paese. Il paese giace su un poggio, con un castello centrale e una doppia cerchia concentrica di case.\nProbabilmente di origini Umbre, nel Medioevo il castello era di propriet\u00e0 del conte Napoleone di Umbertino dei Monaldi, coevo di san Francesco, di cui era amico, che ospit\u00f2 in parecchie occasioni. Dei figli di Napoleone va menzionato Ugolino sposo di Bionda e padre di Dialta. Dialta, ancora fanciulla, appena Chiara degli Scifi fond\u00f2 l'ordine delle Monache Clarisse, entr\u00f2 in convento cambiando il suo nome profano, celebrato nelle danze e nelle canzoni d'amore, in quello di suor Lucia. Dei luoghi \u00e8 originario anche il beato Giovanni \"il semplice\", seguace di san Francesco, che usava imitare in tutte le sue espressioni e movimenti.\nNel medioevo, Armenzano era parte del comune di Spello e del Ducato di Spoleto; venne poi venduto ad Assisi, di cui \u00e8 stabilmente frazione dal 1860. Dal punto di vista ecclesiastico, Armenzano fa parte, come Spello, della Diocesi di Foligno.\nDagli anni '80 vi si tiene un celebre Presepe Vivente, che ogni anno richiama un gran numero di visitatori da tutta l'Umbria. Il borgo, grazie alla partecipazione di tutti gli abitanti, si trasforma e riporta il visitatore indietro nel tempo, presentando abbigliamento, lavori e stili di vita dell'epoca.\nEconomia.\nOltre alle attivit\u00e0 di tipo silvo-pastorale, \u00e8 sviluppato anche il turismo naturalistico e l'agriturismo, poich\u00e9 Armenzano \u00e8 inserito all'interno del Parco Regionale del Monte Subasio. Data la pressoch\u00e9 totale assenza di fonti di inquinamento luminoso, la zona \u00e8 ideale per l'osservazione astronomica."}
{"id": "274119", "revid": "1540433", "url": "https://it.wikipedia.org/wiki?curid=274119", "title": "Tamias sibiricus", "text": "Lo scoiattolo giapponese o tamia siberiana o borunduk o chipmunck (\"Tamias sibiricus\" ) \u00e8 un mammifero roditore della famiglia degli Sciuridi.\nDistribuzione.\nL'areale originario della specie si estende dalla Russia ad est degli Urali, alla Cina centro-settentrionale: vive anche su Hokkaid\u014d. Piuttosto popolare come animale da compagnia, \u00e8 stato accidentalmente o deliberatamente rilasciato in natura in varie aree dell'Europa, pertanto se ne trovano popolazioni isolate in Germania, Francia e Benelux. In Italia, la specie \u00e8 stata segnalata nelle seguenti citt\u00e0: Gorizia, Martignacco (UD), Padova, Bussolengo (VR), Belluno, Bolzano, Trino Vercellese (VC), Genova, Valeggio sul Mincio e Roma.\nLa specie \u00e8 tipica delle aree boschive con ricco sottobosco: si adatta bene alla vita in ambienti antropizzati, come parchi e giardini pubblici e privati.\nDescrizione.\nDimensioni.\nQuesto piccolo mammifero pu\u00f2 raggiungere la lunghezza di 17\u00a0cm (dei quali tra gli 8 e gli 11\u00a0cm spettano alla coda) e pesare fino a 125 g.\nAspetto.\nMolto spesso viene confuso col congenere ed affine \"Tamias striatus\" o chipmunk americano, al quale \u00e8 molto somigliante. Il pelo \u00e8 corto, di colore marroncino sul dorso, con due bande pi\u00f9 tendenti al grigio sui fianchi e cinque caratteristiche strisce scure sulla schiena: tali strisce variano di tonalit\u00e0 (dal nerastro al bruno-rossiccio scuro) a seconda della popolazione dell'animale presa in considerazione. Il ventre e la gola sono di colore bianco o crema.\nBiologia.\nSi tratta di animali principalmente diurni, attivi al mattino ed alla sera, mentre solitamente evitano di uscire dalla tana durante le ore centrali della giornata. Ciascun animale delimita un proprio territorio (quello delle femmine ha solitamente estensione maggiore rispetto a quello dei maschi), che marca con segnali odorosi per rivendicarne il possesso e scoraggiare eventuali intrusi dall'entrarvi.\nSono animali molto vivaci e aggraziati e posseggono ottime capacit\u00e0 arrampicatorie, anche se si trattengono a terra per la maggior parte del tempo. Durante la notte riposano in gallerie che essi stessi scavano nel terreno e che possono raggiungere i 2,5 m di raggio e 1,5 m di profondit\u00e0. Le gallerie hanno un unico foro d'entrata e varie camere adibite a latrine e dispense per il cibo. Il resto del tunnel, utilizzato per la vita di tutti i giorni, viene mantenuto sempre pulito.\nDurante l'inverno, la specie \u00e8 solita andare in letargo: per far fronte a tale evento (che pu\u00f2 durare pi\u00f9 o meno a lungo a seconda della latitudine), l'animale passa l'autunno ad accumulare riserve di cibo all'interno della propria tana, mostrandosi ancora pi\u00f9 territoriale ed aggressivo del solito coi conspecifici. Tale comportamento si ritiene sia dovuto al fatto che questi animali siano soliti rubarsi le provviste a vicenda, anche se mancano osservazioni dirette di episodi di furto.\nAlimentazione.\nSi tratta di animali onnivori: si nutrono principalmente di semi vari e frutta a guscio, anche se occasionalmente mangiano insetti e frutta (molto graditi sono i lamponi, le more, le fragole ed i mirtilli).\nRiproduzione.\nFra la primavera e l'estate, la femmina va in estro e diviene meno territoriale, permettendo al maschio di montarla. La gestazione dura poco meno di un mese, al termine del quale vengono dati alla luce in una camera ben foderata di foglie secche e steli d'erba fino a 10 cuccioli: negli anni in cui il cibo \u00e8 abbondante, la femmina pu\u00f2 nuovamente andare in estro qualche tempo dopo il parto, potendo cos\u00ec tirare su una nuova nidiata. I cuccioli divengono indipendenti fra il secondo ed il terzo mese d'et\u00e0: non raggiungono tuttavia la maturit\u00e0 sessuale prima dell'anno di vita.\nIn natura vivono circa 4 anni, mentre in cattivit\u00e0 la loro longevit\u00e0 \u00e8 maggiore e possono vivere fino a 10 anni."}
{"id": "274121", "revid": "436907", "url": "https://it.wikipedia.org/wiki?curid=274121", "title": "Lorenzo 1999 - Capo Horn", "text": "Lorenzo 1999 - Capo Horn \u00e8 l'ottavo album in studio del cantautore italiano Jovanotti, pubblicato il 10 maggio 1999 dalla Soleluna.\nDescrizione.\nL'album si compone di quattordici brani, tra cui il secondo singolo \"Un raggio di sole\", con il quale il cantante vinse il Festivalbar 1999."}
{"id": "274126", "revid": "287204", "url": "https://it.wikipedia.org/wiki?curid=274126", "title": "Tresa", "text": "Il fiume Tresa (comunemente designato al femminile in Svizzera e al maschile in Italia) \u00e8 l'emissario del Lago di Lugano presso Lavena Ponte Tresa in Italia e Ponte Tresa in Svizzera ed ha la foce nel Lago Maggiore nei pressi di Luino, dove sfocia congiungendosi qualche centinaio di metri prima con il Margorabbia. Nel punto in cui il lago di Lugano defluisce a formare la Tresa, sorge un ponte e una dogana. Tale ponte unisce/separa Ponte Tresa in Svizzera con Ponte Tresa in Italia, frazione di Lavena Ponte Tresa.\nCaratteristiche.\nIl corso d'acqua, che attraversa i comuni di Lavena Ponte Tresa, Cremenaga, Luino in Italia, di Ponte Tresa, Croglio e Monteggio in Svizzera, \u00e8 lungo circa 13\u00a0km e costituisce, nella prima met\u00e0 del proprio corso, il confine tra Italia e Svizzera e, pi\u00f9 precisamente, tra la Provincia di Varese e il Cantone Ticino, divenendo tutto italiano nella seconda parte. Il fiume Tresa riceve molti affluenti, tra i quali il pi\u00f9 importante \u00e8 il Margorabbia. Il Margorabbia \u00e8 uno degli affluenti italiani del fiume Tresa, insieme al torrente Dovrana, al Rio Garz\u00e9 e ad altri torrenti. Gli affluenti che la Tresa riceve dalla Svizzera sono invece la Lisora, la Pevereggia, il torrente Romanino e altri affluenti minori.\nNel suo breve corso alimenta una centrale elettrica che sfrutta il salto altimetrico tra i laghi Maggiore e di Lugano (nota come \"diga di Creva\"). Tale diga \u00e8 stata costruita anche per regolare la portata del fiume soprattutto durante le piene del Lago di Lugano. In questo modo si pu\u00f2 controllare, nei limiti del possibile, il flusso d'acqua che dal Lago di Lugano si versa nel Lago Maggiore, evitando o limitando pericolose alluvioni.\nNel tratto finale, tra Luino e Germignaga, la Tresa scorre in quello che un tempo era l'alveo del Margorabbia, che si immetteva direttamente nel Verbano. Nel '300 la sezione dell'alveo venne allargata per accogliere la portata della Tresa, ben pi\u00f9 importante di quella del Margorabbia. Per cui oggi il Margorabbia \u00e8 considerato un affluente della Tresa."}
{"id": "274135", "revid": "767487", "url": "https://it.wikipedia.org/wiki?curid=274135", "title": "Wookieepedia", "text": "Wookieepedia, conosciuta anche come Star Wars Wiki o Jawapedia, \u00e8 una Wikicity creata il 4 marzo 2005 da WhiteBoy, un utente di Wikipedia in inglese.\nIl suo scopo \u00e8 di essere una fonte primaria di informazioni riguardanti la saga di Guerre stellari, includendo l'universo espanso.\nStoria.\nI primi editori di Wookieepedia erano principalmente dei Wikipediani, stanchi di vedere una certa carenza di articoli consistenti riguardanti Guerre stellari, spesso indicati come incompleti, e da cancellare.\nBuona parte dei primi articoli sono stati copiati da Wikipedia sotto la documentazione GNU. Articoli di importanza troppo scarsa che non sono adatti a Wikipedia vengono messi su Wookieepedia nel caso non ci sia gi\u00e0 qualcosa. In aggiunta, certe sezioni di articoli comprendono attori, artisti, compagnie della realt\u00e0, e altro da un punto di vista \"fuori-universo\".\nAttualmente Wookieepedia esiste in diverse lingue: inglese, spagnolo, portoghese, francese, italiano, polacco e russo.\nEsistono anche due versioni non ospitate sui server Wikia, Jedipedia (in tedesco) e Biblioteka Ossus (in polacco).\n\"Wookieepedia\" \u00e8 un termine coniato il 23 gennaio 2005 da WhiteBoy (un utente Wikipediano) come scherzo, durante una discussione sulla creazione di una Wiki relativa a Guerre stellari. Casualmente, la parola \"Wookiee\" era molto vicina come suono e scrittura alla parola \"Wiki\", e la creazione del termine \"Wookieepedia\" venne subito ben accettata.\nLa radice del termine (Wookiee) \u00e8 stata poi adattata al contesto:"}
{"id": "274137", "revid": "599013", "url": "https://it.wikipedia.org/wiki?curid=274137", "title": "Fir", "text": ""}
{"id": "274138", "revid": "1318658", "url": "https://it.wikipedia.org/wiki?curid=274138", "title": "Rollerball", "text": "Il rollerball \u00e8 uno sport immaginario, che appare in due film:"}
{"id": "274143", "revid": "499020", "url": "https://it.wikipedia.org/wiki?curid=274143", "title": "Carpaneto Piacentino", "text": "Carpaneto Piacentino (\"Carpan\u00e9\" in dialetto piacentino) \u00e8 un comune italiano di abitanti della provincia di Piacenza in Emilia-Romagna.\nGeografia fisica.\nIl territorio del comune di Carpaneto si estende tra l'alta pianura Padana e le prime propaggini dell'Appennino ligure, e \u00e8 caratterizzato dal corso quasi parallelo dei torrenti Riglio, Vezzeno, Chero e Chiavenna. Il comune si estende tra un'altitudine minima di nella zona nord e un'altitudine massima di nella zona collinare posta a sud.\nParte del territorio comunale \u00e8 stato incluso nel 1996 nella riserva naturale geologica del Piacenziano a seguito dei cospicui ritrovamenti di reperti fossili risalenti al Pliocene. Nel 2011 la riserva \u00e8 confluita nel neocostituito parco regionale dello Stirone e del Piacenziano.\nOrigini del nome.\nL'ipotesi tradizionalmente considerata come pi\u00f9 verosimile riguardo all'origine del toponimo Carpaneto enuncia che esso derivi dalla presenza sul territorio del carpino, un albero che presenta diverse similitudine con la betulla e che sarebbe stato molto diffuso nella zona di Carpaneto. Al toponimo Carpaneto venne, poi, aggiunto l'aggettivo Piacentino nel 1929, mentre nel 1931 venne approvato il nuovo stemma comunale in cui \u00e8 presenta una pianta di carpino; peraltro, anche nello stemma precedente era presente la pianta, nonch\u00e9 il castello e un lago popolato da carpe, che, secondo l'etimologia popolare potrebbero rappresentare un'altra possibilit\u00e0 riguardo all'origine del nome.\nUn'ulteriore ipotesi farebbe discendere l'etimo dal latino \"carbonetum\" significante deposito di carbone; questa ipotesi trae le sue origini dal fatto che Carpaneto sia stato storicamente una piazza di scambio di cereali e carbone, estratto nella zona dei monti Menegosa, Lama e Pelpi che veniva, poi, trasportato per mezzo di muli fino a Carpaneto percorrendo la strada della val Chero, che veniva denominata per questo \"strada del carbone\". Secondo altre fonti, il termine carbonetum non deriverebbe dal commercio del carbone, ma dal nome del fondatore del paese, un certo M. Carbo, vissuto prima della nascita di Cristo.\nStoria.\nLe origini del borgo sembrerebbero risalire all'epoca romana, periodo al quale sono stati ascritti diversi ritrovamenti archeologici in varie localit\u00e0 del territorio tra cui sepolture, lastricati, oggetti in ceramica; il ritrovamento pi\u00f9 significativo, avvenuto nella frazione di Badagnano, \u00e8 un dolio che \u00e8 conservato presso l'antiquarium di Veleia. Oltre a tutto ci\u00f2 sono state rinvenute anche alcune tracce di centuriazione.\nLa prima citazione di Carpaneto risale ad un atto del 25 settembre 758 in cui un bosco composto in gran parte da carpini passa di mano tra alcuni nobili di origine longobarda; successivamente la zona \u00e8 citata in un testamento olografo redatto il 7 luglio 801 e conservato presso l'archivio capitolare del duomo di Piacenza che indica che la pieve dei Santi Fermo e Rustico era localizzata a \"Ponziano\", toponimo di origine romana. Infine, un terzo documento, un rogito risalente al novembre dell'815, cita la vendita al vescovo di Piacenza Podone di un altro terreno boscato situato \"in loco ubi dicitur Carpenetus\" da parte di un certo Gastaldo del fu Gautperto.\nNel 1090 Carpaneto venne distrutto dalla fazione dei \"populares\", all'epoca schierati in favore del papato. All'epoca era probabilmente gi\u00e0 presente nel centro del paese una fortezza, costruita per volere della famiglia Malaspina, che nel 1180 venne ceduta ai canonici della basilica cittadina di Sant'Antonino. A quel periodo risale una pergamena del 1193 conservata all'interno dell'archivio parrocchiale che elenca i beni appartenenti alla pieve di Carpaneto.\nSuccessivamente Carpaneto fu teatro di scontri tra guelfi e ghibellini: nel 1216 truppe filoimperiali provenienti dalle citt\u00e0 di Cremona e Pavia rasero al suolo diversi castelli della zona tra cui quelli di Carpaneto, Zena, Ciriano, Olmeto e Travazzano. Nel 1321 il castello del capoluogo venne di nuovo raso al suolo a seguito di una rappresaglia condotta dalle truppe viscontee contro il signore guelfo di Carpaneto Rolando Scotti. In seguito il possesso del castello pass\u00f2 alle famiglie Del Cairo, prima, e Anguissola, poi. Nel 1435 questi ultimi ne cedettero la propriet\u00e0 ad Alberto Scotti al quale il 22 dicembre 1441 venne concessa l'investitura sul castello e sul feudo da parte del duca di Milano Filippo Maria Visconti. A seguito di ci\u00f2 Alberto riedifico il forte e dot\u00f2 Carpaneto di una cinta muraria dotata di fossato.\nDurante la prima parte del XVI secolo Carpaneto fu la roccaforte di Pier Maria Scotti detto il Buso, un nobile di estrazione guelfa che, passato a servire la causa ghibellina, fu impegnato in diverse azioni di combattimento e fatti di sangue prima di trovare la morte nel 1521, tradito da Astorre Visconti, che era stato suo compagno nell'assalto al castello di Agazzano. Negli anni successivi alla sua morte, Carpaneto conobbe un periodo di declino.\nEntrato a far parte del Ducato di Parma e Piacenza, Carpaneto venne inserito, insieme a Diolo, nella contea di Vigoleno, la cui propriet\u00e0 venne pi\u00f9 volte confermata alla famiglia Scotti. Nel 1606 la contea venne elevata da parte del duca Ranuccio I a marchesato.\nCon l'istituzione napoleonica dei comuni, avvenuta nel 1805, vennero creati i comuni di Carpaneto, che includeva anche il territorio di Cadeo, e Travazzano, quest'ultimo venne, poi, aggregato al comune di Carpaneto nel 1815. Nel 1820 il territorio di Cadeo venne scorporato dal comune di Carpaneto andando a costituire un ente autonomo.\nNel 1908, qualche anno dopo la morte, avvenuta nel 1891, del conte Carlo Scotti, che rivestiva anche la carica di sindaco del comune, la famiglia Scotti dispose la vendita del castello all'ente locale, che vi trasfer\u00ec la sede degli uffici comunali e decise l'eliminazione dei locali precedentemente utilizzati come stalle.\nTra la fine del XIX e l'inizio del XX secolo vennero gradualmente abbattute tutte le fortificazioni che circondavano il pase, mentre il fossato venne colmato. Nel 1930 fu distrutto anche il voltone di via Roma che costituiva l'accesso del paese provenendo da Piacenza e che era decorato con lo stemma degli Scotti Douglas da Vigoleno.\nA partire dall'Ottocento Carpaneto sub\u00ec un forte sviluppo demografico, continuato anche in tutto il Novecento e nei primi anni del XXI secolo.\nSimboli.\nLo stemma comunale \u00e8 stato riconosciuto ufficialmente nel 1931 da parte del re d'Italia Vittorio Emanuele III, che concesse e riconobbe al comune di Carpaneto il diritto di farne uso. Lo stemma presenta una pianta solitaria di carpino, l'essenza da cui deriverebbe il toponimo Carpaneto, sormontata da una corona regia. Questo stemma sostitu\u00ec il precedente che raffigurava un laghetto con all'interno alcune carpe e, alle sue spalle, il castello di Carpaneto con, sullo sfondo, un carpino.\nCultura.\nEventi.\nLa Pro Loco di Carpaneto, prima organizzazione di questo tipo ad essere fondata sul territorio provinciale, nel 1936, organizza nella prima domenica del mese di settembre l'importante rassegna denominata \"Festa della Coppa\" per la promozione della coppa Piacentina, salume DOP.\nInoltre, nell'ultima domenica del mese di aprile ha luogo l'antichissima \"Fiera di Primavera\", nata nel 1676 per volere del duca Ranuccio II Farnese. In abbinamento a questa manifestazione si tiene all'interno del castello il \"GUT - Gutturnio Festival\" evento organizzato in collaborazione con ilConsorzio Vini DOC Colli Piacentini dedicato alla promozione dell'enogastronomia locale e dei vini piacentini, in particolare il Gutturnio, vino rosso DOC prodotto nel territorio piacentino.\nGeografia antropica.\nFrazioni.\nBadagnano.\nSi trova sulla riva sinistra del Chero, a sud del capoluogo. Nella frazione sono presenti due castelli: quello omonimo, risalente al XIV secolo e di propriet\u00e0 prima della famiglia Landi e poi dei marchesi Tedaldi, convertito infine ad azienda agricola con l'abbassamento del torrione in sasso sul quale \u00e8 ancora riconoscibile l'emblema gentilizio, e quello di Olmeto, anch'esso adattato ad uso agricolo con l'abbassamento delle torri circolari, che fu distrutto nel 1216, per poi essere ricostruito appartenendo prima alla parrocchia di Santa Maria in Gariverto di Piacenza e poi ai Visdomini, che ne furono marchesi a partire dal 1628. La chiesa della frazione, dedicata a San Giovanni Battista divenne parrocchia nel Cinquecento. Fu poi rimaneggiata in stile neogotico tra la fine dell'Ottocento e i primi del Novecento.\nCelleri.\nSi trova sulla riva sinistra del Vezzeno, a sud di Carpaneto, sulla strada che conduce a Gropparello; citato nella tabula alimentaria traianea come \"fundus Cinnereus\", fu teatro nel 1314 di una battaglia tra le truppe di Alberto Scoto e quelle viscontee, in seguito alla battaglia Galeazzo I Visconti ordin\u00f2 a Oberto Dal Cario di dare alle fiamme il locale castello. La famiglia Confalonieri ebbe la signoria della zona fino al 1515 quando il potere pass\u00f2 ai conti Palastrelli. Il castello fu poi convertito nel settecento a residenza campagnola. Non lontano dal centro abitato, sull'altra sponda del Vezzeno \u00e8 presente torre Confalonieri, appartenuta anch'essa all'omonima famiglia, dove sorge un oratorio cinquecentesco dedicata a San Corrado Confalonieri, nativo di Celleri.\nChero.\nPosta sulla riva destra dell'omonimo torrente, a nord-est del capoluogo; fu anticamente denominata \"Carium\" e poi \"Cario\", mentre il locale castello veniva chiamato \"Castrum Carii\" e poi \"Castrum de Cario\" il cui toponimo si \u00e8 trasferito alla famiglia feudataria della zona del casato dei \"de Cario\". Il castello, andato distrutto da truppe ghibelline provenienti da Cremona nel XIII secolo, \u00e8 stato in seguito convertito ad un uso agricolo.\nCimafava.\nSi trova ad ovest di Carpaneto. Appartenuta agli Anguissola, era caratterizzata dalla presenza di un castello, poi raso al suolo durante i lavori di costruzione di un'azienda agricola.\nCiriano.\nCiriano si trova ad est del capoluogo, sulle rive del Chero, lungo la strada provinciale che conduce a Castell'Arquato. Vi si trova palazzo Dodi, costruito sulla base del precedente castello, distrutto nel 1216 da truppe filoimperiali. La famiglia Bracciforti fu feudataria della zona fino al XIX secolo.\nMagnano.\nSi trova a sud di Carpaneto e ospita il castello, realizzato in pietra e di pianta trapezoidale, che si erge sulla sommit\u00e0 di una collina ed \u00e8 caratterizzato da una completa merlatura guelfa e da due torri, una quadrata ed una circolare. Di propriet\u00e0 prima dei Landi e poi dei Mancassola. Nel 1460 fu comprata dagli Scotti di San Giorgio.\nMontanaro.\nMontanaro si trova a nord del capoluogo ed \u00e8 condivisa col vicino comune di San Giorgio Piacentino: sul territorio di quest\u2019ultimo \u00e8 posto il castello, mentre la cinquecentesca chiesa di San Michele Arcangelo \u00e8 situata nel territorio comunale di Carpaneto.\nPoco pi\u00f9 a sud si trova la localit\u00e0 di Cerreto Landi, posta a nord di Carpaneto lungo la strada per Cadeo, fu feudo ghibellino fedele ai Visconti e, alla fine del Trecento apparteneva ad Oberto Landi. Nel 1736, con l\u2019estinzione del locale ramo della famiglia Landi, il generale Gazzola fu investito del castello.\nIl forte \u00e8 a pianta quadrata con muri in sasso e laterizio dotati di feritoie, fossato, merlatura guelfa e ponte levatoio all\u2019ingresso, di cui si notano ancora i segni. Le torri angolari furono abbassate e sono oggi alla stessa altezza dei corpi di guardia, mentre di un\u2019ulteriore torre restano delle trace all\u2019interno del cortile.\nRezzano.\nSi trova a sud del capoluogo, sulla riva sinistra del Chero. Il suo castello fu di propriet\u00e0 prima del vescovo di Piacenza Sigifredo, poi della basilica cittadina di San Savino. Nel 1246 fu incendiato da Enzo di Sardegna, destino che si ripete nel 1314 per mano di Galeazzo Visconti. Nel 1412 il duca di Milano Filippo Maria Visconti concesse il feudo agli eredi del capitano Niccol\u00f2 Piccinino. Il forte fu poi acquistato da Vincenzo Scotti. Nel 1636, nell\u2019ambito della Guerra tra Odoardo I Farnese e gli spagnoli, fu teatro di una battaglia culminata con la vittoria di questi ultimi che concessero l\u2019onore delle armi ai difensori. Fu, infine, trasformato in residenza e la torre quadrata venne abbassata nel XIX secolo per evitarne il crollo. La frazione \u00e8 dominata dalla cinquecentesca Chiesa di San Pietro Apostolo che fu ristrutturata ai primi del Novecento su progetto di Camillo Guidotti.\nTravazzano.\nTravazzano si trova sulla strada che conduce a Magnano, a sud del capoluogo.\nLa locale rocca fu espugnata nel 1088 dai guelfi dopo che vi si erano rifugiati i ghibellini in fuga da Piacenza. Come altri castelli della zona fu distrutta nel 1216; sub\u00ec poi altre distruzioni tra il 1244 e il 1246. Pass\u00f2 quindi nelle mani delle famiglie Scotti e, in seguito, Chiapponi. Dotata di pianta rettangolare, presenta con due torri: una circolare ed una quadrata, coronata da merli guelfi. Nelle vicinanze si trova anche il castello di Masana, di cui sopravvive solo una torre, appartenuto alla famiglia Pallastrelli e, poi, ai conti Chiapponi. Tra il 1805 ed il 1816 fu comune autonomo, prima di venire aggregato a Carpaneto.\nZena.\nSi trova a nord di Carpaneto, lungo la strada per Cadeo. Il locale castello, ottimamente conservato, fu distrutto nel 1216. Nel Quattrocento fu propriet\u00e0 di una famiglia parmigiana. Nel 1702 Francesco Farnese vi infeud\u00f2 i fratelli Anviti. L'edificio, che \u00e8 circondato da un fossato, ha pianta quadrata e conserva tre dei quattro corpi di fabbrica originari.\nInfrastrutture e trasporti.\nTra il 1897 e il 1938 il comune fu servito dalla tranvia Piacenza-Lugagnano; la stazione era situata in quella che, dismessa la tranvia, divenne piazza Oliveti. Nel territorio comunale carpanetese erano poste le fermate di Ca Buffalora, Strada per Cimafava, Carpaneto, Cascina Draghi, Ciriano, Negrano, Scuola di Ciriano, Caminata e Capretto.\nIl territorio di Carpaneto \u00e8 attraversato dalla strada provinciale 6 di Carpaneto che congiunge il capoluogo con Piacenza e, che, oltrepassatolo, diventa strada provinciale 6 bis di Castell'Arquato, paese in cui termina. Dalla strada provinciale 6 si diramano la strada provinciale 10 di Gropparello, che raggiunge l'omonimo paese e la strada provinciale 14 della val Chero che risale l'omonima valle fino al passo dei Guselli. Il capoluogo \u00e8 collegato a Cadeo dalla strada provinciale 29 di Zena, mentre la strada provinciale 38 di San Protaso collega la frazione di Ciriano con Fiorenzuola d'Arda.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nCarpaneto Piacentino fa parte dal 2014, anno di costituzione dell'ente, dell'Unione Valnure e Valchero, insieme ai comuni di Gropparello, Podenzano, San Giorgio Piacentino e Vigolzone.\nSport.\nCalcio.\nLa principale squadra di calcio della citt\u00e0 \u00e8 la U.S.D. Vigor Carpaneto 1922 che il 3 maggio 2015 ha vinto il girone A emiliano-romagnolo di Promozione conquistando la promozione in Eccellenza. Al termine della stagione 2016-2017 la squadra conquista la promozione in Serie D, categoria nella quale milita tre stagioni, prima della non iscrizione, con conseguente retrocessione nel campionato di Eccellenza, avvenuta nell'estate 2020."}
{"id": "274149", "revid": "798140", "url": "https://it.wikipedia.org/wiki?curid=274149", "title": "Enzo Maiorca", "text": "Biografia.\nImpar\u00f2 a nuotare a 4 anni e presto cominci\u00f2 ad andare sott'acqua, anche se, secondo una sua stessa confessione, conserv\u00f2 sempre una gran paura del mare. Un giorno un amico medico gli mostr\u00f2 un articolo di giornale in cui si parlava di un nuovo record di profondit\u00e0 a -41 metri strappato a Raimondo Bucher da Ennio Falco e Alberto Novelli (campioni di caccia subacquea). Era l'estate del 1956 e Maiorca rimase fortemente suggestionato dalla notizia di quell'impresa. Dopo una breve riflessione, decise di entrare in competizione con quei grandi nelle immersioni in apnea e si impegn\u00f2 per divenire l'uomo capace di scendere pi\u00f9 in profondit\u00e0 negli abissi marini.\nNel 1960 coron\u00f2 il suo sogno toccando -45 metri e battendo il brasiliano Amerigo Santarelli, il quale, nel settembre dello stesso anno, si riappropri\u00f2 del titolo raggiungendo i -46 metri; il primato dur\u00f2 poco perch\u00e9 gi\u00e0 in novembre Maiorca raggiunse i -49 metri. Avrebbe migliorato quel record numerose volte negli anni successivi fino al 1988, anno in cui abbandon\u00f2 l'apnea.\nIl 22 settembre 1974, nelle acque antistanti Sorrento, Maiorca tent\u00f2 di stabilire un nuovo record mondiale di immersione in apnea alla quota di 90 metri; per la prima volta nella storia della RAI un simile evento fu teletrasmesso in diretta. Dopo lunghi preparativi, Maiorca finalmente incominci\u00f2 la discesa lungo il cavo d'acciaio andando a sbattere a neanche venti metri di profondit\u00e0 contro Enzo Bottesini, esperto di immersioni e istruttore subacqueo, ex campione del telequiz \"Rischiatutto\", e inviato della RAI per l'occasione. Riemerso infuriato, si lasci\u00f2 andare a una sequela di imprecazioni piuttosto forti, molte delle quali furono chiaramente udibili dal pubblico televisivo prima che la regia riuscisse a intervenire disattivando il collegamento audio. Tra queste anche due bestemmie che gli costarono l'interdizione dalla televisione per due anni. Una settimana dopo Maiorca ripet\u00e9 il tentativo riducendo l'obiettivo a 87 metri. Questa volta riusc\u00ec a battere il record pur avendo accusato una sincope nella parte finale dell'impresa.\nNel 1988, per le proprie figlie Patrizia e Rossana (entrambe detentrici di serie di record mondiali d'immersione in apnea), ritorn\u00f2 all'apnea per raggiungere il suo ultimo record di -101 metri. La figlia Rossana \u00e8 morta di cancro nel 2005.\nNella sua carriera Maiorca ha avuto alcuni rivali \"storici\": il pi\u00f9 grande \u00e8 stato il brasiliano Amerigo Santarelli (ritiratosi nel 1963), poi Teteke Williams, Robert Croft e Jacques Mayol.\nDal 1994 al 1996 \u00e8 stato senatore nelle file di Alleanza Nazionale.\n\u00c8 stato un vegetariano dichiarato. In proposito, ha spiegato in un'intervista come abbandon\u00f2 la pesca subacquea:\nIn televisione ha collaborato con \"Lineablu\", programma della RAI, dal 2000 al 2002.\nMuore all'et\u00e0 di 85 anni il 13 novembre 2016. La citt\u00e0 di Siracusa in suo onore proclam\u00f2 il lutto cittadino nel giorno del suo funerale (15 novembre).\nNel 2017 il Grande Oriente d'Italia ha reso nota la sua appartenenza alla Massoneria. Maiorca apparteneva alla Loggia Archimede di Siracusa del Grande Oriente d\u2019Italia cui fu iniziato nel 1977.\nOpere.\nCome scrittore \u00e8 autore di alcuni libri:\nRiconoscimenti.\nPer la sua attivit\u00e0 sportiva, Maiorca ha ricevuto prestigiosi riconoscimenti:"}
{"id": "274150", "revid": "339392", "url": "https://it.wikipedia.org/wiki?curid=274150", "title": "Olio carburante", "text": ""}
{"id": "274151", "revid": "124756817", "url": "https://it.wikipedia.org/wiki?curid=274151", "title": "Jacques Mayol", "text": "Biografia.\nNasce da una famiglia benestante a Shanghai il 1\u00ba aprile 1927, secondogenito di un architetto francese. Nella seconda met\u00e0 degli anni trenta la sua famiglia \u00e8 costretta a lasciare la Cina per il crescente attivismo militare giapponese e nel 1939 il giovane Mayol si ritrova bloccato a Marsiglia a causa della seconda guerra mondiale.\nCon il fratello Pierre, si tuffa spesso in mare con maschere ritagliate da camere d'aria di camion e un arbalete artigianale per pescare qualche pesce. A diciassette anni, decide di arruolarsi nell'aeronautica negli Stati Uniti ma, deluso, torna a Marsiglia nel 1945. Trascorre poi molto tempo nelle Calanque vicino a Marsiglia insieme ad Albert Falco, colui che diventer\u00e0 il capitano della Calypso di Jacques-Yves Cousteau.\nNel 1948, attratto dalla Svezia, Jacques parte per questo Paese. Qui qualche anno dopo si sposa con Vibeke Wadsholt Boje (o Vicky), ma con il tempo comincia a considerare la famiglia come un ostacolo ai suoi progetti personali. Nel 1957 Jacques e Vicky si trasferiscono a Miami. Nel locale aquarium, Mayol passa molto tempo con un delfino di nome Clown, osservandolo come uno studente pu\u00f2 osservare il suo maestro e riuscendo a migliorare la propria tecnica di respirazione e di permanenza sott'acqua.\nNel 1966 alle Bahamas incontra l'apneista siciliano Enzo Maiorca, detentore del record di immersione profonda e glielo sottrae, raggiungendo i 60 m.\nContrariamente a quanto fino ad allora ritenuto, cio\u00e8 che il torace dell'apneista rimane schiacciato dalla pressione idrostatica ad una profondit\u00e0 superiore ai 40 m, Mayol dimostra che per qualche motivo ci\u00f2 non avviene e questo permette di scoprire il cosiddetto \"blood shift\" (emocompensazione), fenomeno fisiologico che accomuna l'uomo e tutti i mammiferi marini: la diminuzione del contenuto d'aria del torace (secondo la legge di Boyle) viene in parte compensata con un aumento del volume del sangue nei capillari alveolari polmonari. Il sangue proveniente dalle zone periferiche del corpo, dall'addome e dagli arti, che possono subire pressioni crescenti senza particolari effetti negativi, si raccoglie verso il tronco formando una massa fluida incomprimibile che impedisce lo schiacciamento della cassa toracica.\nNel 1973 Mayol si trova all'Isola d'Elba dove batte il precedente record di Maiorca superandolo di 5 metri con un'immersione a -85. Da qui nasce un grande amore per l'isola toscana, tanto che decide di stabilire la sua residenza a Calone nel comune di Capoliveri. Proprio qui effettua anche una decina di immersioni sperimentali, durante le quali porta il battito cardiaco a 26 battiti al minuto, mentre il numero di piastrine e globuli rossi viene rilevato come sorprendentemente alto.\nNel gennaio del 1975 la sua compagna Gerda Covell viene assassinata da un drogato, che ferisce anche Mayol con un coltello, mentre si trovano in un supermercato in Florida. Questo avvenimento lo getta in una profonda depressione.\nAll'Elba continua a misurarsi con i record fino al 1981, ma quello che gli altri vedevano come un fine per lui era solo un mezzo: conoscere sempre pi\u00f9 a fondo, divulgando tutto ci\u00f2 che veniva via via scoperto, le possibilit\u00e0 nascoste dell'uomo.\nNel 1983, Jacques va a Marsiglia per assistere al funerale di sua madre. \u00c8 qui che incontra Luc Besson, che sta presentando il suo progetto cinematografico chiamato \"Le Grand Bleu\". Il personaggio di Jacques Mayol, romantico, \u00e8 interpretato da Jean-Marc Barr; nel film sono presentate rivalit\u00e0 particolari con Maiorca (chiamato Enzo Molinari nel film e interpretato da Jean Reno).\nLa vita di Mayol, sebbene avesse praticato moltissime professioni (pianista, attore, taglialegna, cercatore di tesori, scrittore, inviato speciale, sommozzatore, cineasta, esploratore, ecc.), \u00e8 stata costellata di record sportivi. Noto col soprannome di \"uomo delfino\", fu pi\u00f9 volte detentore del record di immersione in apnea: nel 1966 scende a -60 metri, dieci anni dopo a -100 e nel 1983, all'et\u00e0 di 56 anni, a -105.\nMa pi\u00f9 importante rimane il suo contributo alla conoscenza del comportamento umano sott'acqua. Jacques Mayol si appassiona all'evoluzione dei meccanismi fisiologici, sui quali si era lungamente documentato e dalle sue esperienze dirette \u00e8 in grado di avere conoscenze avanzate in questo settore.\nDi qui il suo interesse per i parti assistiti dai dottori Frederick Leboyer e Michel Odent, dove il bambino, lasciato il liquido amniotico nel grembo materno e superata la prova di espulsione all'esterno, si trova in condizioni di scarsa illuminazione posato sul ventre della madre, prima di nuotare in acqua ad una temperatura vicina a quella appena lasciata, al fine di ridurre al minimo il trauma della nascita. Questo secondo le parole di Otto Rank.\nMayol \u00e8 stato inoltre attivo come insegnante della disciplina yoga e dell'apnea profonda. Tra i suoi allievi di rilievo ricordiamo Angela Bandini, sua compagna negli ultimi anni vissuti in Toscana, che il 2 ottobre 1985 ottiene all'Isola d'Elba il suo primo record mondiale in assetto variabile con -52 metri. Nel 1989 la stessa Bandini, sempre all'isola d'Elba, polverizzer\u00e0 il record mondiale femminile di immersione in assetto variabile, portandolo dai -80 metri di Rossana Maiorca a -95 metri. Il giorno dopo, sbalordendo il mondo intero, scende a -107 metri conquistando lo storico record ed il primato assoluto, battendo in un sol colpo i precedenti record di Maiorca, Mayol, Makula e Pipin.\nMorte.\nMayol si \u00e8 tolto la vita il 22 dicembre 2001 impiccandosi nella sua casa all'Isola d'Elba, a causa di una profonda depressione di cui soffriva da tempo. Le sue ceneri sono state disperse al largo della costa della Toscana. Gli amici gli hanno eretto un monumento nel sud-est dell'Elba a 16 metri di profondit\u00e0.\nOltre la carriera sportiva.\n\u00c8 autore di alcuni libri:\nCuriosit\u00e0.\n\"Martin Eden\" di Jack London era il suo libro preferito.\nBibliografia.\nPierre Mayol, Patrick Mouton, \"Jacques Mayol, vita di un uomo delfino\", 2003 Edizioni Segnavia"}
{"id": "274152", "revid": "1632387", "url": "https://it.wikipedia.org/wiki?curid=274152", "title": "Raffinazione", "text": "La raffinazione \u00e8 un processo di eliminazione delle sostanze estranee da una sostanza chimica disponibile come risorsa naturale ma che, per renderne possibile un uso specifico, \u00e8 preferibile avere in forma pi\u00f9 pura. Il processo di raffinazione pu\u00f2 produrre altre sostanze residue con possibilit\u00e0 di impiego in altre applicazioni, come nel caso del petrolio. Il processo pu\u00f2 includere lavorazioni che possono mutare radicalmente l'aspetto della risorsa, come nel caso di metallo dal minerale.\nNel caso del petrolio, allo stato naturale \u00e8 utilizzabile come combustibile generico ma la sua combustione rilascia fumi pesanti. Per l'impiego come carburante nei motori \u00e8 necessario raffinarlo per ottenere sostanze pure e di miglior qualit\u00e0, quali la benzina e il gasolio. Il processo genera anche numerosi residui, tra cui bitume, olio pesante, olio combustibile, olio carburante, che vengono impiegati in applicazioni diverse, quali la lubrificazione, l'asfaltatura delle strade, il riscaldamento.\nI materiali pi\u00f9 comuni che si raffinano sono tuttavia pochi:\nPanoramica sui processi.\nI liquidi si raffinano per distillazione e cracking, oppure per estrazione delle impurit\u00e0 grazie a solventi che dissolvono la sostanza desiderata oppure quella indesiderata. Anche i gas si raffinano con processi analoghi poich\u00e9 sono trasformabili in liquidi per compressione o raffreddamento. Molti solidi, in particolare il silicio per semiconduttori usato nell'industria elettronica, si raffinano invece per accrescimento di cristalli in una soluzione di materiale impuro; la struttura regolare del reticolo cristallino tende a favorire la sostanza desiderata a scapito delle impurit\u00e0. Alcuni processi contemplano anche reazioni chimiche.\nQuando \u00e8 richiesta estrema purezza del materiale, come nel caso del silicio per semiconduttori, si mettono a punto processi molto complessi in cui entrano in gioco molte o tutte le tecniche discusse sopra."}
{"id": "274156", "revid": "4", "url": "https://it.wikipedia.org/wiki?curid=274156", "title": "Uomo delfino", "text": ""}
{"id": "274157", "revid": "1082210", "url": "https://it.wikipedia.org/wiki?curid=274157", "title": "Salvia divinorum", "text": "La Salvia divinorum (nota anche come \"Maria Pastora\", \"Ska Maria Pastora\") \u00e8 una pianta psicoattiva allucinogena della famiglia delle Lamiacee.\n\u00c8 una pianta diffusa in natura quasi solo in Messico, nella zona della Sierra Madre Mazateca. La riproduzione avviene quasi esclusivamente tramite talea, i semi vengono prodotti molto raramente dalla pianta (e raramente germinano) la quale risulta essere arrivata in Europa tramite i cloni donati nel 1962 da una curandera Mazateca a R. Gordon Wasson e Albert Hofmann.\nNe \u00e8 attestato, da tempo immemorabile, l'uso rituale da parte degli indios Mazatechi della regione di Oaxaca (Messico), in riti religiosi di divinazione e cura.\nPrincipio attivo.\nLa salvinorina A presente nelle foglie della pianta \u00e8 attualmente oggetto di studio; non si possiede ancora, tuttavia, un quadro preciso degli effetti della molecola, in quanto non paragonabile ad altre sostanze psicoattive. L'attivit\u00e0 psicotropa della salvinorina A agisce selettivamente su un particolare recettore chiamato k-oppioide (KOR). La salvinorina A \u00e8 stata riconosciuta come la pi\u00f9 potente sostanza psicoattiva naturale nel 2002, anno in cui la salvia \u00e8 diventata illegale in Australia.\nScoperta.\nQuesta pianta fu scoperta nel 1939 da J.B. Johnson che descrisse l'uso di una pianta chiamata \"Hierba Mar\u00eda\" dagli sciamani mazatechi ma fu solo negli anni ottanta che Ortega e Valdes isolarono la salvinorina A, il principio attivo responsabile delle propriet\u00e0 allucinogene.\nEffetti e rischi.\nSalvia divinorum \u00e8 considerata un enteogeno e uno dei pochi allucinogeni dissociativi presenti in natura.\nLa Salvia storicamente per gli sciamani Mazatechi impersona una divinit\u00e0 femminile, individuata poi con l'arrivo dei Conquistadores nella Vergine Maria, da qui il nome Maria Pastora (entit\u00e0 femminile guida di un culto divenuto sincretico). Veniva utilizzata nei tempi pi\u00f9 remoti come oracolo, ci si rivolgeva alla divinit\u00e0 per chiedere consiglio, per sapere dove ritrovare oggetti smarriti o rubati.\nGli effetti risultano essere per lo pi\u00f9 di breve durata, a seconda del metodo di assunzione possono variare dai 5 ai 30 minuti se fumata, una o due ore se masticata (assunzione sublinguale tramite foglie fresche o estratti) e pi\u00f9 ore se ingerita ma con un picco d'intensit\u00e0 pi\u00f9 limitato (non sempre gli effetti dell'ingestione delle foglie vengono percepiti perch\u00e9 la Salvinorina A \u00e8 di difficile assorbimento da parte dell'apparato gastro intestinale).\nLa sensibilit\u00e0 alla sostanza varia enormemente da persona a persona: dosaggi privi di effetti in alcuni soggetti possono generare esperienze molto intense in altri; per questo, pur essendone fortemente sconsigliata l'assunzione, \u00e8 opportuno giungere a dosaggi pi\u00f9 elevati in modo graduale, per evitare esperienze inaspettate e conseguenti ricadute sull'umore e sulla psiche.\nParticolare riscontrato spesso dagli utilizzatori (nonch\u00e9 dai progenitori Mazatechi) \u00e8 la differenza sostanziale tra le esperienze condotte in presenza di luce e in assenza della stessa, le prime risultano essere per lo pi\u00f9 vaghe, poco dettagliate se non del tutto assenti, le seconde risultano essere molto pi\u00f9 profonde e definite fino a dare l'idea di trovarsi fisicamente in altri luoghi e situazioni. Questa particolare sensibilit\u00e0 alla luce esterna risulta differente nel caso di utilizzo di estratti concentrati e foglie potenziate, di fatto in grado di modificare molto pi\u00f9 profondamente la psiche.\nInoltre l'effetto varia notevolmente anche in base all'umore della persona al momento dell'assunzione e all'ambiente in cui ci si trova. In ogni caso \u00e8 sconsigliata l'assunzione in situazioni affollate e in cui occorra compiere determinate azioni (la perdita di percezione della realt\u00e0 esterna pu\u00f2 essere pericolosa per s\u00e9 stessi e per gli altri).\nCome molti psichedelici potrebbe compromettere l'equilibrio psichico, essendo causa di depressione, insonnia, slatentizzazione di psicosi pregresse e disturbi paranoidi.\nRischi concreti all'incolumit\u00e0 fisica sono legati alla perdita di percezione del proprio corpo, si possono verificare cadute o urti e conseguenti ferite importanti.\nLegislazione in Italia.\nPrecedentemente venduta negli smart shop italiani, Il Ministero della Salute, nella Gazzetta Ufficiale N. 54 del 7 marzo 2005, ha aggiunto la pianta e il suo principio attivo (salvinorina A) nella lista delle sostanze vietate, in seguito alle valutazioni dell'Istituto Superiore della Sanit\u00e0."}
{"id": "274163", "revid": "661526", "url": "https://it.wikipedia.org/wiki?curid=274163", "title": "Aibo", "text": "Aibo \u00e8 uno dei molti animali robotici sviluppati dalla Sony, con questo nome sono stati sviluppati diversi modelli a partire dal 1999. La produzione si \u00e8 interrotta nel 2006, a causa delle scarse vendite (il costo del robot si aggira attorno ai 2,899.99 dollari), sino all'annuncio a sorpresa di un nuovo modello nel 2017. Aibo \u00e8 in grado di percepire suoni e rumori, vedere e muoversi in modo autonomo. Il robot \u00e8 in grado di individuare l'ambiente circostante tramite una microcamera e di riconoscere i comandi vocali impartitigli dal proprietario. Aibo \u00e8 in grado di evolversi grazie agli stimoli esterni fornitigli dal proprietario e dall'ambiente esterno. Il design di Aibo \u00e8 stato sviluppato dall'artista giapponese Hajime Sorayama.\nAiboware (il nome \u00e8 un marchio registrato dalla Sony) \u00e8 il nome del programma che fa muovere Aibo, il programma \u00e8 caricato su memory stick. Aiboware \u00e8 in grado di far evolvere il robot facendolo partire dalla fase di cucciolo per farlo arrivare fino alla fase adulta tramite l'interazione del proprietario. Quando il robot \u00e8 completamente sviluppato \u00e8 in grado di riconoscere fino a cento comandi vocali (sebbene non \u00e8 detto che obbedisca). Senza Aiboware il robot funziona in modalit\u00e0 \"emergenza\", e quindi \u00e8 in grado di riconoscere solo i comandi base.\nMolti proprietari hanno modificato il codice base di Aibo per poter aggiungervi funzioni. In ottobre del 2001 Sony minacci\u00f2 azioni legali verso un sito che distribuiva questi aggiornamenti non ufficiali. Dopo diverse proteste da parte dei proprietari Sony decide di rendere pubblico l'ambiente di sviluppo di Aibo per progetti non commerciali. Il kit di sviluppo di Aibo ha permesso a molti utenti di riprogrammare il robot e molte universit\u00e0 hanno deciso di utilizzare il robot per i loro programmi di ricerca, vista la sua relativa economicit\u00e0 rapportata alle sue prestazioni.\nAibo \u00e8 stato spesso utilizzato come base per i programmi di Intelligenza artificiale dato che integra in un'unica piattaforma un computer, delle microcamere, dei sensori e un sistema di movimento rodato e funzionante. Sony vista la propensione dei ricercatori per i suoi robot ha creato una competizione appositamente indirizzata ad Aibo all'interno della manifestazione RoboCup in modo da far evolvere la sua piattaforma e per sperimentare nuove soluzioni.\nIl sistema di visione artificiale di Aibo utilizza l'algoritmo SIFT per riconoscere le caratteristiche dell'ambiente. La nuova versione \u00e8 dotata di una connessione Wi-Fi in modo da poter inviare immagini ed email.\nI suoni che Aibo emette sono stati creati da Nobukazu Takemura, un esperto nel campo dei suoni organici e dei movimenti.\nSony ha sviluppato anche Qrio un robot umanoide basato sulla architettura OPEN-R la stessa architettura alla base di Aibo (sebbene molto pi\u00f9 sviluppata). Qrio \u00e8 solo un prototipo Sony; al momento non sono previsti piani per il suo rilascio sul mercato.\nA gennaio del 2018, destinato esclusivamente al mercato giapponese, il nuovo modello ERS-1000 celebra la rinascita di Aibo. A differenza dei precedenti modelli, dotati di memoria e intelligenza artificiale locale, ERS-1000 \u00e8 un automa connesso ed il suo software risiede su Cloud proprietario."}
{"id": "274165", "revid": "300067", "url": "https://it.wikipedia.org/wiki?curid=274165", "title": "Hockey su ghiaccio ai III Giochi olimpici invernali", "text": "Il torneo di hockey su ghiaccio dei III Giochi olimpici invernali del 1932, svoltosi presso l'Olympic Center di Lake Placid, negli Stati Uniti, fu il terzo torneo di hockey su ghiaccio ai giochi olimpici invernali, valido anche come 6\u00ba campionato del mondo di hockey su ghiaccio organizzato dalla International Ice Hockey Federation.\nIl torneo di svolse nella settimana fra il 4 e il 13 febbraio 1932. Vi presero parte soltanto quattro squadre, con il ritorno degli e le sole presenze di , e , mentre molte squadre europee rinunciarono a partecipare all'evento per il costo eccessivo del viaggio dopo la grande depressione. Le squadre disputarono un girone unico con partite di andata e ritorno. Ancora una volta, la quarta consecutiva, fu il a vincere la medaglia d'oro, sebbene con difficolt\u00e0 maggiori rispetto ai tornei passati. A completare il podio gli Stati Uniti e la Germania.\nPartecipanti.\nParteciparono al quarto torneo olimpico quattro rappresentative nazionali provenienti da due continenti, con un numero variabile di giocatori."}
{"id": "274166", "revid": "1718925", "url": "https://it.wikipedia.org/wiki?curid=274166", "title": "Perlina", "text": "La perlina \u00e8 un gioco di carte.\nRegole.\nDistribuzione delle carte.\nDi solito dopo aver mescolato le carte e fatto tagliare il mazzo dal giocatore alla sua sinistra (che solleva un numero a piacere di carte facendo due mazzetti), il mazziere ricompone il mazzo (il mazzetto \"sollevato\" viene coperto da quello rimasto) distribuisce in senso antiorario tre carte coperte per ciascun giocatore, ed ancora tre al centro del tavolo. Il rimanente del mazzo lo tiene da parte coperto. Non vi \u00e8 un limite al numero di giocatori ma nel caso si usi un singolo mazzo non si dovrebbe superare il limite di 9. Se il tris \u00e8 in mezzo si ridanno le carte!\nValori delle carte.\nLe figure hanno Lo stesso valore del gioco della scopa, cio\u00e8 il fante 8, il cavallo 9 e il Re 10, l'Asso vale 1\nGiocata.\nIl giocatore alla destra del mazziere inizia il gioco. Scopo del gioco \u00e8 quello di avvicinarsi il pi\u00f9 possibile alla somma delle tre carte sul tavolo, avvalendosi obbligatoriamente di tutte e tre le proprie carte. Quando arriva il vostro turno, avete tre opzioni:\n&lt;br&gt;1) Annunciare servito e non cambiare neanche una carta.\n&lt;br&gt;2) Scartare una carta e sostituirla con una dal mazzo, ripagando la puntata iniziale.\n&lt;br&gt;3) Chiedere una carta da gestire, cio\u00e8 prenderne una dal mazzo senza scartarne un'altra. Questo tipo di giocata richieder\u00e0 il pagamento del doppio della seconda opzione. Al momento della puntata bisogner\u00e0 decidere quale carta scartare.\n\u00c8 possibile realizzare vari punteggi in questo gioco, i quali comporteranno ovviamente una graduatoria al fine della vittoria assoluta.&lt;br&gt;\nLa graduatoria per vincere \u00e8 la seguente: \n&lt;br&gt;1\u00ba Posto: \"Perlina\" (Il punteggio preciso raggiunto con tre carte precisamente identiche a quelle che sono a tavola)\n&lt;br&gt;2\u00ba Posto: Tris (Tre carte uguali)\n3\u00ba Posto: Scala (Tre carte dello stesso seme in ordine esempio 3 - 4 - 5 di denari o 6 - 7 - donna di coppe)\n&lt;br&gt;4\u00ba Posto: \"Punto\" (Il punteggio preciso raggiunto con tre carte di diverso valore da quelle che sono a tavola vince chi ha una carta uguale a terra non vale il valore ma il numero di carte uguali)\n&lt;br&gt;5\u00ba Posto: \"Punto Sopra\" o \"Punto Sotto\" (un valore che differisca dal punteggio per pi\u00f9 o meno un punto)\nQuando tutti i giocatori avranno deciso di quale delle tre opzioni avvalersi, si proceder\u00e0 alla puntata, che non potr\u00e0 mai essere superiore al piatto. Se due o pi\u00f9 giocatori dovessero totalizzare lo stesso punteggio, il piatto non verr\u00e0 assegnato. I giocatori che avevano passato al momento della puntata, dovranno pareggiare la stessa per ricevere tre nuove carte e partecipare alla mano successiva, oppure potranno decidere di passare e restare fuori dai giochi fino all'assegnazione del piatto.\nAlcuni esempi.\nSe si ha a tavola rispettivamente: &lt;br&gt;\n10d 7c 5b &lt;br&gt;\n&lt;br&gt;\nPer realizzare \"Perlina\" si dovr\u00e0 avere una combinazione di tre carte, di qualsiasi seme, data da un 10, un 7 ed un 5.&lt;br&gt; \nPer realizzare \"Punto\" si dovr\u00e0 avere una combinazione di tre carte la cui somma dia 22, ricordandosi che le figure valgono tutte 10 (per esempio: re+6+6; cavallo+7+5; fante+fante+2, ecc.).&lt;br&gt;\nPer realizzare \"Punto Sopra\" o \"Punto Sotto\" sar\u00e0 sufficiente avere una combinazione di tre carte, di qualsiasi seme, la cui somma dia, come risultato, 21 (un punto sotto) o 23 (un punto sopra)."}
{"id": "274168", "revid": "106967699", "url": "https://it.wikipedia.org/wiki?curid=274168", "title": "Fotografia (gioco di carte)", "text": "Fotografia \u00e8 un gioco di carte.\nRegole.\nDistribuzione delle carte.\nDi solito dopo aver mescolato le carte e fatto tagliare il mazzo dal giocatore alla sua sinistra (che solleva un numero a piacere di carte facendo due mazzetti), il mazziere ricompone il mazzo (il mazzetto \"sollevato\" viene coperto da quello rimasto) distribuisce in senso antiorario tre carte coperte per ciascun giocatore, ed ancora tre al centro del tavolo. Il rimanente del mazzo lo tiene da parte coperto. Non vi \u00e8 un limite al numero di giocatori ma nel caso si usi un singolo mazzo non si dovrebbe superare il limite di 9.\nValori delle carte.\nLe figure hanno tutte il loro valore (il re vale 10, il cavallo 9 e cos\u00ec via).\nGiocata.\nIl giocatore alla destra del mazziere inizia il gioco. Per vincere \u00e8 necessario avere in mano un valore assoluto pari alla somma delle tre carte a tavola. A seconda del valore alto o basso delle carte in suo possesso il giocatore pu\u00f2 decidere di cambiarne una al momento opportuno, o di uscire (temporaneamente) dal gioco nel caso non abbia un punteggio adeguato. Nel caso tutti dovessero passare, il mazziere (rimasto potenzialmente in gioco), chiede se qualcuno decide di riprendere le carte, e senza cambiare pi\u00f9 la carta, si scoprone le stesse per verificare il punteggio.\n\u00c8 possibile realizzare vari punteggi in questo gioco, i quali comporteranno ovviamente una graduatoria al fine della vittoria assoluta.\nLa graduatoria per vincere \u00e8 la seguente:\nVariante a scelta nel punteggio:\nTRE carte uguali TRIS (es: tre ASSI, oppure tre SETTE, ecc.), superano il 2\u00ba posto (\"Punto\") ma non superano mai \"Fotografia\".\nAlcuni esempi.\nSe si ha a tavola rispettivamente: \n10d 7c 5b\nPer realizzare \"Fotografia\" si dovr\u00e0 avere una combinazione qualsiasi che sia 10, 7, 5.\nPer realizzare \"Punto\" si dovr\u00e0 avere una combinazione la cui somma dia 10+7+5 (22).\nPer realizzare \"Punto Sopra\" o \"Punto Sotto\" sar\u00e0 sufficiente avere una combinazione la cui somma dia 10+7+5 (22) + o - 1 (o 2, 3, ecc)."}
{"id": "274174", "revid": "107698092", "url": "https://it.wikipedia.org/wiki?curid=274174", "title": "Cultura di Hallstatt", "text": "La cultura di Hallstatt (1200 a.C. - 500 a.C.) \u00e8 stata una cultura dell'Europa centrale dell'et\u00e0 del bronzo e degli inizi dell'et\u00e0 del ferro. Prende il nome dalla cittadina di Hallstatt, nei pressi di Salisburgo (Salzkammergut), nei dintorni del quale \u00e8 stato rinvenuto il sito principale attribuito a tale cultura.\nIl sito.\nNel 1846 Johann Georg Ramsauer, direttore delle locali miniere, scopr\u00ec una grande necropoli preistorica del I millennio a.C. Gli scavi proseguirono nella seconda met\u00e0 del XIX secolo, fino al 1876, ad opera dall'Accademia delle scienze di Vienna, portando alla scoperta di oltre mille tombe con una ricca suppellettile funeraria. Gli oggetti si erano conservati particolarmente bene a causa della salinit\u00e0 del suolo.\nLo stile e la decorazione degli oggetti rinvenuti erano fortemente caratteristici e oggetti simili erano diffusi in gran parte dell'Europa. A causa dell'importanza della scoperta il sito diede il nome alla fase pi\u00f9 antica dell'et\u00e0 del ferro nella cronologia elaborata nel 1872 dall'archeologo svedese Hans Hildebrand, mentre la fase pi\u00f9 recente dell'et\u00e0 del ferro prendeva il nome dal sito di La T\u00e8ne (Cultura di La T\u00e8ne).\nGli abitanti del sito sfruttarono le miniere di salgemma esistenti nell'area, da cui si ricavava il sale, indispensabile ovunque per la conservazione dei cibi e che comportava intensi scambi commerciali. Il sito declin\u00f2 con l'inizio dello sfruttamento delle vicine miniere di Hallein e fu abbandonato per una frana nel IV secolo a.C.\nNella necropoli le sepolture a inumazione sono di poco pi\u00f9 numerose di quelle a incinerazione.\nLe fasi.\nLa cultura di Hallstatt si svilupp\u00f2 tra il XIII e il VI secolo a.C., come probabile evoluzione della \"cultura dei campi di urne\" a cui inizialmente si sovrappone, e fu suddivisa in quattro fasi principali:\nLa ceramica e gli oggetti di ornamento presentano ugualmente significative differenze tra i diversi periodi.\nLa cultura di Hallstatt \u00e8 collegata alla formazione dei Protocelti.\nLa diffusione.\nSi possono inoltre distinguere in questa cultura un'area orientale (Croazia, Slovenia, Ungheria occidentale, Austria, Moravia, Slovacchia) e un'area occidentale (Italia settentrionale, Svizzera, Francia orientale, Germania e Boemia).\nGli scambi commerciali e i movimenti migratori delle popolazioni diffusero ulteriormente la cultura di Hallstatt nella met\u00e0 orientale della penisola iberica e nelle isole britanniche.\nContatti commerciali.\nIl commercio con la Grecia, che probabilmente si svolgeva a partire dalla colonia di \"Massalia\" (Marsiglia) \u00e8 attestato dal ritrovamento di vasi in ceramica a figure nere di stile Attico nelle tombe pi\u00f9 ricche delle fasi pi\u00f9 tarde. Sono attestate inoltre importazioni di lussuose opere toreutiche dall'Etruria.\nSi importavano inoltre ambra, avorio e vino. Alcuni ritrovamenti avevano fatto pensare alla presenza di importazioni di tessuti di seta dall'oriente, ma analisi recenti hanno smentito questa ipotesi. Dal sud veniva importata una tintura rossa.\nI tumuli principeschi.\nNelle zone centrali della cultura di Hallstatt si rinvennero tombe particolarmente ricche sotto grandi tumuli, riferibili cronologicamente alla fase finale di questa cultura. Ai tumuli sono associati abitati fortificati in altura. I corredi presentano spesso beni di lusso di importazione, che testimoniano dei numerosi contatti commerciali. Le tombe contengono spesso carri da guerra a quattro ruote e finimenti da cavallo. Tra gli esempi pi\u00f9 noti si possono citare i tumuli di B\u00fd\u010d\u00ed Sk\u00e1la (\"Roccia del Toro\"), di Vix e di Hochdorf. Un modello di carro da guerra fatto in piombo \u00e8 stato rinvenuto nel sito di Fr\u00f6gg, in Carinzia.\nI siti fortificati comprendono spesso officine per la lavorazione del bronzo, dell'argento e dell'oro. Si possono citare i siti di Heuneburg, nell'alta valle del Danubio, nella cui necropoli sono stati rinvenuti nove grandi tumuli, di Mont Lassois presso Ch\u00e2tillon-sur-Seine, nella Francia orientale, con la ricca tomba di Vix, e di Molpir nella Repubblica Ceca.\nDi particolare pregio artistico gli elaborati gioielli di bronzo e di oro, e le stele scolpite, come il celebre guerriero di Hirschlanden."}
{"id": "274179", "revid": "1573940", "url": "https://it.wikipedia.org/wiki?curid=274179", "title": "Diptera", "text": "I Ditteri (Diptera ) costituiscono un ordine di insetti terrestri o idrofili, frequentemente acquaioli o acquatici negli stadi preimmaginali. Sotto l'aspetto sistematico e filogenetico, i Ditteri appartengono ai Panorpoidei, la prima delle tre linee evolutive in cui si \u00e8 sviluppata l'olometabolia degli Endopterigoti. Il nome fa riferimento al numero di ali di cui sono forniti questi insetti, e deriva dal greco antico \u03b4\u03b9\u03c2 (dis): due volte e \u03c0\u03c4\u03b5\u03c1\u03cc\u03bd (pteron): ala.\nProbabilmente l'ordine, che comprende circa specie conosciute, nelle sue forme primitive \u00e8 presente sulla Terra dal Permiano, ma con prove inequivocabili dal Triassico. La notevole variet\u00e0 di ambienti colonizzati e la frequente relazione con l'uomo, con implicazioni di carattere economico, medico e igienico-sanitario, fanno di questo ordine uno dei raggruppamenti di insetti di maggiore importanza: nell'ordine sono comprese specie che rientrano fra le pi\u00f9 importanti piaghe a carico dell'agricoltura mondiale, specie responsabili della trasmissione di gravi e tristemente famose malattie a carico dell'uomo talora diffuse su pi\u00f9 continenti, come ad esempio la malaria, e specie ubiquitarie e commensali dell'uomo, come la comunissima mosca domestica.\nMorfologia.\nIl grande ordine dei Ditteri, a cui appartengono mosche, mosconi e zanzare, \u00e8 caratterizzato dalla presenza di un solo paio di ali, quelle anteriori. Le ali posteriori di questi Insetti si sono ridotte trasformandosi nei bilancieri, due moncherini che garantiscono la stabilit\u00e0 del volo. Molte specie hanno larve acquatiche che compiono il ciclo biologico nei laghi, nei fiumi e negli stagni. Il ruolo dei Ditteri nella conservazione degli ecosistemi, come la maggior parte delle forme di vita nei primi anelli delle catene alimentari, \u00e8 importantissimo: se ipoteticamente scomparissero le mosche e le zanzare, alcune specie di volatili, rettili o anfibi incapaci di adattarsi rischierebbero l'estinzione.\nAdulto.\nGli adulti sono di piccole o medie dimensioni, mentre sono rari quelli di grandi dimensioni: solo certi ditteri delle famiglie dei Mydidae e dei Pantophthalmidae raggiungono i 95\u2013100\u00a0mm di apertura alare. Le livree hanno colori modesti o vivaci, uniformi o variegate; talvolta ricorre l'aposematismo, come ad esempio nei Syrphidae. L'esoscheletro \u00e8 di solito poco consistente. Di fondamentale importanza ai fini tassonomici \u00e8 la presenza e la distribuzione degli annessi tegumentali, in particolare le setole.\nCapo.\nIl capo \u00e8 ben distinto dal torace, con un marcato restringimento in corrispondenza del collo. Nelle forme primitive \u00e8 prognato nelle altre \u00e8 tipicamente ipognato. La conformazione della capsula cranica varia sostanzialmente passando dai Nematoceri primitivi ai Ditteri pi\u00f9 evoluti. Nei primi, la parte dorso-ventrale del cranio si prolunga in avanti, rispetto agli occhi per effetto dello sviluppo in lunghezza del clipeo e della gola (detta anche \"area subgenale\"); all'estremit\u00e0 distale di questo prolungamento \u00e8 presente l'apparato boccale. Negli altri Ditteri il capo ha una forma subglobosa e la regione fronto-clipeale \u00e8 di sviluppo contenuto presentandosi come un'area delimitata superiormente dagli occhi e dal vertice (o dai soli occhi nelle forme a capo oloptico, lateralmente dagli occhi e dalle gene o guance e inferiormente dall'apparato boccale. Nei Cyclorrhapha Schizophora, un elemento morfologico di particolare importanza \u00e8 la presenza della \"sutura ptilinale\" o \"sutura frontale\", formata dal riassorbimento dello \"ptilinum\" dopo lo sfarfallamento. L'adulto di questi ditteri, all'atto dello sfarfallamento, causano la rottura dell'involucro pupale (pupario) per mezzo del rigonfiamento di una vescicola frontale, lo \"ptilinum\". Dopo lo sfarfallamento, la vescicola viene riassorbita nella capsula cranica e di essa resta una sutura nella regione frontale che ha una conformazione a U rovesciata. La sutura separa nettamente due regioni: quella superiore \u00e8 la \"regione frontale\", che ha continuit\u00e0 con il vertice, la regione orbitale e le gene; quella inferiore \u00e8 detta \"faccia\" o \"clipeo\", contiene l'inserzione delle antenne e termina inferiormente con il margine epistomale, in corrispondenza del quale si articola il labbro superiore.\nGli occhi sono in genere ben evidenti, ma raggiungono un notevole sviluppo nella generalit\u00e0 dei Brachiceri. In questo sottordine si presentano marcatamente convessi e sviluppati fino a occupare gran parte della faccia laterale. Il vertice, compreso fra i due occhi, pu\u00f2 talvolta ridursi a una ristretta area decorrente dalla fronte alla regione occipitale, oppure sparire del tutto a causa del contatto diretto fra gli occhi o della loro fusione. La morfologia dell'occhio composto \u00e8 caratterizzata dal notevole numero di ommatidi, dell'ordine di migliaia nei muscoidi. Gli ocelli, quando sono presenti, sono ubicati nella sommit\u00e0 del vertice, disposti secondo i vertici di un triangolo in un'area detta \"stemmaticum\" o \"triangolo ocellare\". Ai fini sistematici \u00e8 importante la presenza, la disposizione e la conformazione delle setole cefaliche, a cui \u00e8 associata una terminologia specifica. Le setole sono distinte in \"vibrisse\", corte e robuste, e \"macrochete\" marcatamente pi\u00f9 lunghe. Secondo la disposizione sono distinte in fronto-orbitali, verticali, postverticali, ocellari e postocellari.\nLe antenne si distinguono in due tipi morfologici fondamentali che sono alla base della distinzione fra i due sottordini e della loro denominazione. Nei Nematoceri sono pluriarticolate, di tipo filiforme o piumoso, composte da 7-15 articoli indifferenziati. Nei Brachiceri sono composte da massimo sei articoli, di cui i primi tre ben sviluppati e gli altri ridotti a formare un'appendice filiforme, detta \"arista\" o \"stilo\"; lo scapo e il pedicello sono poco sviluppati relativamente ridotti; il terzo antennomero \u00e8 visibilmente pi\u00f9 grande e sopporta l'arista.\nL'apparato boccale mostra, secondo i gruppi sistematici, una variet\u00e0 di conformazioni riconducibili al tipo pungente-succhiante (es. Tabanidae e Culicidae), al tipo lambente-succhiante (Muscoidea) e al tipo succhiante (es. Syrphidae). La morfologia e la funzionalit\u00e0 sono strettamente associati al regime dietetico: il tipo pungente-succhiante ricorre nei ditteri ematofagi, quello lambente-succhiante nei ditteri glicifagi che si nutrono di soluzioni zuccherine cristallizzate, quello succhiante nei glicifagi che si nutrono fondamentalmente di nettare e polline.\nTorace.\nLa peculiarit\u00e0 fondamentale dei Ditteri \u00e8 la notevole specializzazione evolutiva raggiunta nella conformazione delle ali e nell'adattamento morfo-anatomico del torace. Fatta eccezione per le poco frequenti forme meiottere (microtteri, subatteri o atteri), i Ditteri sono tipicamente alati e usano le ali come principale mezzo di locomozione.\nIl livello di specializzazione anatomica, morfologica e funzionale \u00e8 tale da rendere in generale questi insetti formidabili volatori, con particolare riferimento all'agilit\u00e0. Tutti i Ditteri sono provvisti di un solo paio di ali funzionali, quelle mesotoraciche (anteriori). Le ali metatoraciche sono invece trasformate in bilancieri. Da questo carattere deriva il nome dell'ordine, dal greco \"d\u00ecpteros\" che significa \"a due ali\". In conseguenza di questa struttura morfologica, il mesotorace rappresenta il segmento di maggiore sviluppo e complessit\u00e0, mentre decisamente ridotti sono il protorace e il metatorace.\nI bilancieri sono organi claviformi utili per equilibrare il volo, costituiti da una porzione prossimale dilatata connessa alla percezione auditiva (da una membrana cordotonale) allungata verso una parte distale ricca di setole sensoriali. L'omologia fra ali posteriori e bilancieri \u00e8 dimostrata dal mutante a quattro ali del moscerino \"Drosophila melanogaster\", che ne \u00e8 privo. Lo sviluppo dei bilancieri varia secondo il gruppo sistematico: nei Tipulidae sono sottili ma lunghi e ben visibili, ma in genere sono nascosti dalle ali nella maggior parte degli altri gruppi. Nei Calyptratae, raggruppamento che comprende i ditteri pi\u00f9 evoluti, i bilancieri sono protetti dalla caliptra inferiore (o \"squama toracica\"), una delle due squame che formano la caliptra.\nL'ala mesotoracica \u00e8 interamente membranosa, completamente trasparente e incolore, oppure recanti pigmentazioni zonali utili ai fini del riconoscimento. La sua superficie \u00e8 distinta in tre regioni: quella pi\u00f9 sviluppata \u00e8 la regione remigante, comprendente le nervature pi\u00f9 robuste; posteriormente \u00e8 presente la regione anale e, infine, nel tratto posteriore-prossimale, \u00e8 presente un'espansione lobiforme detta \"alula\". Nei Calyptratae, fra l'alula e il torace \u00e8 ubicata la caliptra superiore, detta anche \"squama alare\" o \"tegula\". Il sistema di nervature \u00e8 semplificato ma \u00e8 rappresentativo del sistema Comstock-Needham, che fu concepito alla fine del XIX secolo proprio per definire la terminologia specifica della morfologia alare dei Ditteri. Nei Ditteri sono perci\u00f2 bene evidenti e distinte le tipiche nervature longitudinali (costa, subcosta, radio, media, cubito) e relative ramificazioni, a cui si aggiungono due nervature anali, di cui la seconda, detta anche \"ascellare\", separa la regione anale dall'alula. Particolari differenziazioni riguardano le ramificazioni, le nervature trasversali e la forma delle cellule, sono caratteri importanti per la determinazione tassonomica.\nLe zampe sono di tipo ambulatorio, relativamente sottili rispetto al corpo.\nAddome.\nLa morfologia dell'addome \u00e8 sostanzialmente determinata dall'adattamento morfoanatomico, in entrambi i sessi, in funzione della riproduzione. In generale, i dieci uriti si riducono a un numero inferiore di uriti apparenti per le modificazioni strutturali dei primi uriti e degli ultimi.\nNella parte anteriore si verifica in genere l'atrofizzazione del primo urite e la fusione dei 2\u00b0 e 3\u00b0 urotergite. Tergiti e sterniti possono essere ben distinti fra loro, ma spesso si verifica uno sviluppo differenziale per cui il tergite ricopre lo sternite fino alla parte ventrale dell'addome; il caso estremo si ha quando le espansioni del tergite si fondono ventralmente formando una struttura a tubo o ad anello.\nNelle femmine, gli ultimi uriti si assottigliano e si allungano formando un apparato telescopico estroflettibile, detto ovopositore di sostituzione. A questo adattamento morfologico si accompagna spesso la sclerotizzazione delle strutture terminali dall'ottavo urite, in modo che l'ovopositore di sostituzione sia in grado di penetrare attraverso i tessuti dell'organismo che dovr\u00e0 ospitare le uova e le larve.\nNel maschio, gli ultimi uriti subiscono una complessa trasformazione per formare un apparato, integrato con gli organi genitali esterni, detto \"ipopigio\". Il grado e la natura della modificazione strutturale cambiano secondo il gruppo sistematico, ma in genere si manifestano marcatamente con lo sviluppo di lobi a forcipe del IX urotergo (\"epandrio\") e del IX urosterno (\"ipandrio\"). Talvolta si verifica una torsione lungo l'asse dell'addome, con conseguente inversione delle posizioni dell'epandrio e dell'ipandrio.\nLarva.\nLa maggior parte delle larve dei Ditteri vive in ambiente acquatico, all'interno di substrati organici in decomposizione, all'interno di altri organismi (funghi, animali, piante). La loro struttura morfologica presenta perci\u00f2 una sostanziale semplificazione adatta a un tipo di vita non libera.\nLa larva dei Ditteri \u00e8 riconducibile al tipo apodo, ovvero con assenza di zampe, anche se talvolta, specie nelle larve acquatiche, sono presenti appendici assimilabili a pseudopodi. Il capo \u00e8 in genere privo di occhi, ha un apparato boccale masticatore modificato, antenne con massimo sei articoli, pi\u00f9 o meno sviluppate o ridotte a papille. Il capo pu\u00f2 essere ben distinto dal torace (larve \"eucefale\"), indistinto dal resto del corpo (\"microcefale\"), infossato nel torace (\"criptocefale\").\nIn base al numero e alla disposizione degli spiracoli tracheali, si distinguono i seguenti tipi di apparato respiratorio:\nIl tipo pi\u00f9 frequente, ricorrente nella generalit\u00e0 dei Brachiceri, \u00e8 quello anfipneustico, mentre gli altri tipi compaiono per lo pi\u00f9 in larve acquatiche.\nLe larve pi\u00f9 familiari, caratteristiche dei Brachycera Cyclorrhapha, hanno un aspetto vermiforme, con scarsa differenziazione delle regioni del corpo (capo, torace, addome) al punto che sono comunemente denominate, impropriamente, \"vermi\"; queste larve hanno una forma cilindro-conica, pi\u00f9 larga nel tratto addominale, apparato boccale semplificato, rappresentato da due mandibole conformate a uncino e da una serie di scleriti cefalici interni, che formano nel complesso il cosiddetto \"apparato cefalo-faringeo\". A differenza delle mandibole dell'apparato boccale masticatore, gli uncini dell'apparato cefalo-faringeo sono dotate di movimenti secondo un piano verticale.\nParticolari adattamenti morfologici sono riscontrabili in larve adattate a vivere in ambiente acquatico o come endoparassitoidi: ad esempio, le larve saprofaghe acquatiche dei Syrphidae (\"vermi a coda di topo\") presentano un lungo sifone respiratorio, che permette loro di vivere immerse in fondi melmosi o in acque putride, mentre quelle dei Tachinidae dispongono di condotti respiratori che sboccano nelle trachee dell'ospite o all'esterno del suo corpo.\nPupa.\nLe pupe dei Ditteri possono essere obtecte o exarate. Le prime hanno gli abbozzi delle ali e delle zampe visibili ma appressati al resto del corpo, in quanto il tutto \u00e8 avvolto da un'unica cuticola; le seconde hanno le appendici avvolte da una cuticola propria e sono perci\u00f2 staccabili dal resto.\nLe pupe dei Brachycera Cyclorrhapha sono riconducibili al tipo evoico (\"pupe coartate\"), in quanto si evolvono in uno pseudobozzolo, detto pupario, formato da una modificazione morfologica e biochimica dell'exuvia dell'ultimo stadio larvale. Il modo in cui avviene l'apertura del pupario, all'atto dello sfarfallamento, discerne fra due grandi gruppi sistematici, gli Aschiza e gli Schizophora. Le pupe exarate sono anche evoiche e si identificano con quelle dei Ciclorrafi. Le pupe obteche sono invece generalmente libere e prive di protezione, con esclusione di quelle dei Simuliidae, che sono protette da bozzoletti costruiti con detriti cementati da seta.\nNell'ultima fase della loro vita le pupe dei Ditteri diventano mobili. Questa mobilit\u00e0 in realt\u00e0 \u00e8 dovuta all'adulto in forma \"farata\", ovvero gi\u00e0 completamente formato ma non ancora fuoriuscito dall'exuvia pupale.\nBiologia.\nI Ditteri si riproducono generalmente per anfigonia e sono ovipari, con casi meno frequenti, se non rari, di riproduzione per partenogenesi o pedogenesi. Pu\u00f2 ricorrere anche la viviparit\u00e0 e l'ovoviviparit\u00e0. Lo sviluppo postembrionale \u00e8 di tipo olometabolico o, in alcuni casi, ipermetabolico. Caratteristica ricorrente fra i ditteri \u00e8 la notevole brevit\u00e0 del ciclo di sviluppo, aspetto di particolare problematicit\u00e0 nel caso di ditteri dannosi o nocivi, in quanto ne rende difficile il controllo in caso di avvicendamento di numerose generazioni.\nLe larve, tipicamente cieche, vivono nei pi\u00f9 disparati ambienti: nel terreno, nell'acqua, nei materiali in decomposizione, nei nidi di insetti sociali e all'interno di altri organismi; meno frequente \u00e8 invece la vita libera all'aperto. Fra gli organismi prevalentemente attaccati si annoverano in particolare funghi, animali e piante e il rapporto trofico con l'ospite si configura, secondo i casi, con la predazione (funghi, piante), con il parassitismo (mammiferi), con il parassitoidismo (altri insetti). Le larve micetofaghe vivono all'interno di mine scavate fra le lamelle nella carne dei corpi fruttiferi. Quelle fitofaghe vivono ugualmente all'interno di mine, scavate per lo pi\u00f9 all'interno di foglie, frutti, steli e radici carnose, oppure all'interno di galle. Le larve zoofaghe vivono per lo pi\u00f9 all'interno di cavit\u00e0 corporee oppure in posizione sottocutanea e causano infezioni dette miasi. Le larve entomofaghe, infine, vivono all'interno di larve di altri insetti e si comportano perci\u00f2 come parassitoidi endofagi.\nSingolari sono i metodi di locomozione delle larve apode dei Ciclorrafi: queste larve, adattate a vivere all'interno di cavit\u00e0, si muovono alternando contrazioni ed estensioni del corpo facendo perno sulle pareti della cavit\u00e0 in cui vivono, aiutandosi con gli uncini dell'apparato cefalo-faringeo e con aree ambulacrali dislocate nella parte ventrale del corpo. Quando si trovano fuori dal loro ambiente naturale sono in grado di spiccare salti usando il corpo come molla: ripiegano il corpo afferrando l'estremit\u00e0 caudale con l'apparato boccale, dopo di che lo rilasciano bruscamente raddrizzando il corpo saltando in seguito alla reazione della superficie di appoggio.\nGli adulti sono nella generalit\u00e0 dei casi ottimi volatori: grazie alla complessa struttura anatomica e morfologica dell'apparato di volo (muscolatura diretta e indiretta, articolazione degli scleriti alari, bilancieri, sacchi aerei) la loro ala \u00e8 in grado di compiere movimenti complessi che conferiscono a questi insetti una notevole agilit\u00e0 e velocit\u00e0. Nel complesso i Ditteri rappresentano, insieme agli Imenotteri, la pi\u00f9 alta espressione evolutiva della funzionalit\u00e0 del volo negli insetti, al punto che gli adulti di diverse specie trascorrono una parte considerevole della loro vita librati in volo. Non meno sofisticata \u00e8 la funzionalit\u00e0 dei pretarsi, i cui annessi (unghie, empodio, arolio) consentono lo stazionamento e la locomozione su superfici di varia natura, comprese quelle estremamente lisce, come il vetro, anche su posizione capovolta.\nI regimi alimentari degli adulti, in generale, sono riconducibili a una dieta liquida: a prescindere dall'eterogeneit\u00e0 morfologica, gli apparati boccali sono adattati ad assumere esclusivamente liquidi, previa perforazione o, pi\u00f9 frequentemente, presenti sul substrato alimentare. L'assunzione avviene per aspirazione nei ditteri ad apparato boccale succhiante o perforante-succhiante, oppure per risalita capillare, in quelli ad apparato boccale lambente-succhiante. Fra i Ditteri ricorrono frequentemente adulti a regime dietetico ematofago, rappresentati sia fra i Nematoceri (es. Culicidi), sia fra i Brachiceri (es. Tabanidi, Ippoboscidi, Glossinidi, Muscidi Stomoxidini). Pi\u00f9 largamente rappresentato \u00e8 tuttavia il regime dietetico glicifago. In questo caso la fonte alimentare \u00e8 rappresentata dal nettare dei fiori, dalla melata dei Rincoti, dai succhi vegetali emessi da eventuali ferite, da fluidi e sostanze zuccherine di varia natura. In particolare la complessa struttura anatomo-morfologica e la funzionalit\u00e0 del labello dell'apparato boccale lambente-succhiante, per mezzo delle cosiddette \"pseudotrachee\", permette a questi ditteri l'assunzione di zuccheri cristallizzati, come nel caso della melata o del miele cristallizzati o del comune zucchero. La specificit\u00e0 della dieta glicifaga richiede l'integrazione alimentare con fonti azotate, che frequentemente sono rappresentate da escrementi o materiali organici in decomposizione. Questo aspetto \u00e8 di particolare importanza igienico-sanitaria per i ditteri commensali dell'uomo, come ad esempio la comune mosca domestica: questo insetto, nutrendosi contemporaneamente su substrati malsani e su alimenti destinanti all'uomo, \u00e8 un possibile vettore di agenti patogeni trasmessi all'uomo attraverso gli alimenti.\nImportanza.\nCome si \u00e8 detto all'inizio, l'ordine ha un'importanza notevole in molteplici ambiti, dall'ambito scientifico al medico, dall'alimentare all'agricolo, dall'ecologico al biotecnologico.\nAmbito medico e igienico-sanitario.\nL'interesse medico, in ambito sia umano sia veterinario, coinvolge direttamente i ditteri ematofagi e, pi\u00f9 in generale, gli zooparassiti dei Vertebrati. La nocivit\u00e0 di questi insetti si manifesta in tre differenti aspetti:\nL'interesse igienico-sanitario risiede nell'etologia di diversi muscoidi commensali dell'uomo, fra cui ha un ruolo di primo piano la mosca domestica. Questo insetto alterna la frequentazione di ambienti e substrati malsani (rifiuti, escrementi, locali in scarse condizioni igieniche, ecc.) alla presenza negli ambienti domestici, posandosi sugli alimenti, sulle stoviglie, sulle persone. Il semplice contatto o, pi\u00f9 probabilmente, il riversamento di rigurgiti ed escrementi \u00e8 causa di accidentali trasmissioni di microrganismi patogeni agenti di febbri o affezioni gastrointestinali o a carico delle mucose interne o esterne. La mosca \u00e8 anche un possibile vettore degli agenti del tifo e del colera.\nVa infine citato lo stress procurato, sia dai ditteri commensali sia da quelli ematofagi, nei confronti degli esseri umani e degli animali domestici.\nAmbito agrario.\nNon meno importante \u00e8 l'interesse agrario relativo ad alcuni raggruppamenti sistematici di ditteri. Ditteri fitofagi, dannosi allo stadio di larva, sono presenti in varie famiglie, ma per la maggior parte fanno capo soprattutto a quelle dei Tephritidae, degli Agromyzidae e degli Anthomyiidae, fra i Brachiceri, e a quella dei Cecidomyiidae fra i Nematoceri. Secondo la biologia della larva, i danni si riconducono a tre tipologie differenti:\nLe specie di maggiore importanza economica rientrano nella famiglia dei Tefritidi e causano danni di grande entit\u00e0 sulle produzioni frutticole su estese regioni, arrivando anche alla perdita dell'intero raccolto e rappresentano autentici flagelli per la loro polifagia, l'aggressivit\u00e0 sulle colture e la difficolt\u00e0 di controllo con metodi di lotta convenzionali. Tali sono ad esempio la \"Ceratitis capitata\" (mosca mediterranea della frutta) o la \"Bactrocera dorsalis\" (mosca orientale della frutta), quest'ultima presente attualmente solo nel Sud-est asiatico e in Nordamerica. Nella regione mediterranea sono particolarmente temibili la \"Bactrocera oleae\" (mosca delle olive) e la \"Rhagoletis cerasi\" (mosca delle ciliegie), entrambe considerate i fitofagi pi\u00f9 dannosi, rispettivamente, dell'olivo e del ciliegio. Ancora pi\u00f9 temibile, nella regione mediterranea, \u00e8 la \"Ceratitis capitata\", che colpisce gran parte delle produzioni frutticole estive e autunnali nelle stazioni pi\u00f9 calde.\nCecidomiidi, Agromizidi e Antomiidi sono statisticamente meno dannosi, tuttavia diverse specie possono avere una spiccata dannosit\u00e0 su determinate colture di particolare importanza in comprensori meno estesi.\nFra i ditteri dannosi vanno citati anche i micetofagi, come gli Sciaridae e i Mycetophilidae, le cui larve invadono numerose i corpi fruttiferi dei funghi commestibili sia spontanei sia coltivati. Gli attacchi in genere non pregiudicano la riproduzione del fungo, tuttavia quelli di una certa entit\u00e0 rendono completamente inutilizzabile il prodotto.\nAmbito alimentare ed ecologico.\nLe larve di molti ditteri sono fitosaprofaghe o zoosaprofaghe e in un ecosistema naturale si collocano all'inizio della catena alimentare del decompositore. Queste larve si ritrovano comunemente in tutti i substrati organici in via di decomposizione, quali rifiuti, lettiere, acque luride, carogne di animali, escrementi, ecc. La stessa mosca domestica, allo stadio larvale, \u00e8 un organismo detritivoro che si rinviene nei rifiuti in decomposizione. Sotto l'aspetto ecologico i ditteri saprofagi sono organismi utili in quanto intervengono nelle fasi iniziali dei processi di decomposizione della sostanza organica.\nAlcuni saprofagi sono invece considerati dannosi quando la loro attivit\u00e0 trofica si indirizza sugli alimenti. In questo ambito si citano, fra gli altri, la \"Piophila casei\" (mosca del formaggio), dannosa al formaggio, le \"Drosophila\" (moscerini dell'aceto), dannose alla frutta, alcuni Sarcophagidae e alcuni Calliphoridae (detti rispettivamente mosconi grigi e azzurri della carne), dannosi alle carni. Oltre al danno diretto, a carico degli alimenti citati, molti di questi ditteri possono essere considerati dannosi anche sotto l'aspetto igienico-sanitario, in quanto possibili responsabili di miasi o vettori di microrganismi patogeni.\nUn cenno particolare va fatto alla \"Piophila casei\". Questo dittero, notoriamente responsabile di un'alterazione degenerativa a carico dei formaggi, \u00e8 sfruttato in contesti locali per una trasformazione guidata che porta alla formazione di una crema piccante. In Sardegna il \"casu marzu\" \u00e8 considerato un prodotto prelibato destinato a un mercato di nicchia, ma prodotti analoghi ottenuti sempre sfruttando la \"P. casei\" sono presenti anche in altre regioni in Italia e all'estero, per quanto meno noti del \"formaggio marcio\" sardo.\nAmbito biotecnologico.\nAlcune famiglie di ditteri sono oggetto di studio e di applicazione come organismi ausiliari, anche su scala commerciale, nel controllo biologico degli insetti fitofagi, sia in lotta biologica sia in lotta integrata. L'attivit\u00e0 antagonista dei ditteri entomofagi si svolge in due diversi modi, come predatori e come parassitoidi endofagi, in entrambi i casi a livello di larva.\nI ditteri predatori fanno capo alla famiglia dei Syrphidae e sono considerati fra i principali antagonisti degli afidi; alcune specie sono anche allevate in biofabbrica e commercializzate, ma lo sfruttamento dei Sirfidi si basa per lo pi\u00f9 sulle popolazioni indigene, da tutelare con il ricorso a tecniche di conduzione agricola a basso impatto.\nFra gli ausiliari parassitoidi, la famiglia di maggiore importanza \u00e8 quella dei Tachinidae, le cui larve rientrano fra i principali antagonisti dei Lepidotteri. Altri ditteri parassitoidi, di minore importanza, si annoverano fra le famiglie dei Cecidomyiidae, degli Asilidae, dei Bombyliidae, dei Sarchophagidae.\nNell'ambito delle biotecnologie va infine citata la \"Drosophila melanogaster\", l'organismo modello per eccellenza nel campo della ricerca genetica e in biologica, oggetto di studio da circa un secolo.\nSistematica.\nAttualmente non esiste una condivisione unanime sulla sistematica dei Ditteri. La tassonomia tradizionale dei Ditteri, fondata su base morfologica, suddivideva l'ordine in due sottordini: - Nematocera (77 famiglie, di cui 35 estinte): antenne lunghe, pronoto distinto dal mesonoto; larve eucefaliche o emicefaliche e spesso acquatiche; - Brachycera (141 famiglie, di cui 8 estinte): antenne corte, pupa entro un pupario fatto dall'ultima esuvia larvale; larve generalmente tozze e con parti boccali ridotte.\nI vecchi schemi di classificazione suddividevano a loro volta i Brachycera in - Orthorrapha: ditteri con pupa semplice, obtecta, come quelli delle famiglie di Asilidae e Tabanidae; - Cyclorrapha: pupa in un pupario indurito; a loro volta distinti in Aschiza e Schizophora, a seconda della rispettiva assenza o presenza dello ptilinium.\nTuttavia, la monofilia dei Nematoceri non \u00e8 pi\u00f9 riconosciuta ormai da tempo, e questa organizzazione viene talvolta mantenuta informalmente per pura praticit\u00e0.\nUna recente filogenesi (Wiegmann, Brian M., et al.) conferma la monofilia dell'ordine dei Ditteri, del sottordine dei Brachiceri, come pure del gruppo Cyclorrapha ed evidenzia, d'altro canto, la parafilia dei Nematocera, che sono solo in parte sister group dei Brachycera. Gli autori considerano Mecoptera (mosche scorpione) e Siphonaptera (pidocchi) quali ordini pi\u00f9 vicini ai Ditteri.\nPoich\u00e9 i Brachiceri si sono evoluti dai Nematoceri, che son parafiletici, questi ultimi rappresentano la forma pi\u00f9 ancestrale di dittero (effettivamente sono comunemente detti \u201clower Diptera\u201d). Sempre secondo Wiegeman et al. 2011, le famiglie Deuterophlebiidae (unico genere Deuterophlebia) e Nymphomiidae (unico genere Nymphomyia), dovrebbero essersi speciate per prime, contrariamente alla visione tradizionale secondo cui alla base della filogenesi dei Ditteri ci sarebbero stati, seppure con molta incertezza, i Tipulidae o i Tanyeridae (Gullan&amp;Cranston, 2010). I restanti infraordini di Nematoceri sono rappresentati da Tipulomorpha, Culicomorpha, Psychodomorpha e Bibionomorpha, con questi ultimi identificati come sister group dei Brachiceri. Lo stato monofiletico dei Brachiceri \u00e8 fortemente supportato sia da dati morfologici sia molecolari, e al suo interno si sarebbero differenziati per primi Eremoneura, Cyclorrapha, Schizophora e Calyptratae. Gli \u201cAschiza\u201d non formano un gruppo sistematicamente valido, in quanto le loro famiglie stabiliscono un insieme parafiletico di cui i Pipunculidi sono la famiglia pi\u00f9 vicina agli Schizophora. Per il resto, negli Schizophora si individuano il gruppo parafiletico degli Acaliptrati (al cui interno le relazioni tra famiglie sono molto poco risolte) e quello monofiletico dei Caliptrati.\nGli studi filogenetici hanno rivelato come sister group dei Drosophilidae, le famiglie Braulidae e i Cryptochetidae. Un risultato, questo, molto interessante dacch\u00e9 ritroviamo come parenti pi\u00f9 prossimi del nostro organismo modello, insetti la cui biologia, anatomia, ecologia e fisiologia sono l'antifrasi anche del pi\u00f9 rilassato tentativo di archetipizzazione. I Braulidi, meglio noti come pidocchi delle api, sono minuscoli, appiattiti dorso-ventralmente e atteri, e trascorrono la loro vita da commensali di api, al cui corpo aderiscono grazie alle zampe straordinariamente modificate e specializzate. Dei Criptochetidi sono particolari invece le larve, endoparassite di Emitteri, in particolare di cocciniglie. Uno dei punti pi\u00f9 critici nella ricostruzione della filogenesi dei Ditteri riguarda le relazioni entro il gruppo degli Schizophora, relazioni che si sta tentando di risolvere anche attraverso l'uso di moderni marcatori molecolari come i miRNA (Wiegemann et al., 2011). In generale, la storia evolutiva di quest'ordine di insetti resta ancora contorta e arzigogolata, e sembra che a complicare la situazione contribuisca un trascorso di episodiche esplosioni di rapidissime radiazioni (Wiegemann et al., 2011), con conseguente compressione nel tempo di segnale filogenetico.\nLa diversificazione tra Imenotteri, Ditteri e Lepidotteri, e la radiazione stessa dei Ditteri, sembrano risalire al Cretaceo inferiore, contemporaneamente o appena dopo la radiazione delle angiosperme (Musaf et al., 2014). Comunque, nuovi interessanti studi da approfondire suggeriscono, ancora timidamente, di rivedere l'idea della diversificazione delle piante a fiore come precedente a quella degli insetti, e dunque anche dei nostri Ditteri, considerando l'eventualit\u00e0 che, al contrario, l'esplosione in diversit\u00e0 dei consumatori fitofagi, fitomizi e glicifaci abbia anticipato quella delle piante, che hanno utilizzato gli insetti quali propri vettori di diversificazione (Clarcke et el., 2011).\nBibliografia:\n- Clarke, J. T., Warnock, R., &amp; Donoghue, P. C. (2011). Establishing a time\u2010scale for plant evolution. New Phytologist, 192(1), 266-301. - Gullan, P. J., &amp; Cranston, P. S. (2010). Lineamenti di entomologia. Zanichelli.\n- Wiegmann, B. M., Trautwein, M. D., Winkler, I. S., Barr, N. B., Kim, J. W., Lambkin, C., ... &amp; Yeates, D. K. (2011). Episodic radiations in the fly tree of life. Proceedings of the National Academy of Sciences, 108(14), 5690-5695.\n- Misof, B., Liu, S., Meusemann, K., Peters, R. S., Donath, A., Mayer, C., ... &amp; Ott, M. (2014). Phylogenomics resolves the timing and pattern of insect evolution. Science, 346(6210), 763-767."}
{"id": "274182", "revid": "28941", "url": "https://it.wikipedia.org/wiki?curid=274182", "title": "Processo industriale", "text": ""}
{"id": "274183", "revid": "10137", "url": "https://it.wikipedia.org/wiki?curid=274183", "title": "Carlo I, duca di Borgogna", "text": ""}
{"id": "274191", "revid": "1543377", "url": "https://it.wikipedia.org/wiki?curid=274191", "title": "System X", "text": "System X \u00e8 il vero nome di un supercomputer costruito dalla Virginia Tech nell'estate del 2003. Il sistema era composto da 1.100 nodi Power Mac G5 biprocessore prodotti da Apple. System X attualmente sviluppa 12,25 TeraFLOPS e quindi \u00e8 il secondo pi\u00f9 veloce supercomputer disponibile in una universit\u00e0 (il primo, MareNostrum, si trova presso l'Universit\u00e0 di Barcellona, in Spagna) e attualmente (2006) \u00e8 il 47\u00ba pi\u00f9 veloce computer del pianeta.\nIl nome System X deriva dal fatto che ogni nodo utilizza il sistema operativo macOS e dal fatto che \u00e8 stato il primo computer universitario a superare la soglia dei 10 TeraFLOPS secondo i test LINPACK. Il computer \u00e8 noto anche come Big Mac o Terascale Cluster. Quando venne effettuata la prima inclusione del computer nella lista \"TOP500\" (i cinquecento computer pi\u00f9 veloci del mondo) il sistema si posizion\u00f2 al terzo posto e venne indicato come il sistema con il miglior rapporto tra prezzo e prestazioni.\nSystem X \u00e8 il prodotto di un progetto a basso costo (circa 5,2 milioni di dollari statunitensi) e ad assemblaggio rapido (circa 3 mesi). Questi pregi sono dovuti principalmente all'utilizzo di prodotti gi\u00e0 disponibili in commercio, come i computer Power Mac o i sistemi di connessione su ethernet gigabit. A confronto, il primo computer dell'elenco, Earth Simulator, cost\u00f2 400 milioni di dollari e il suo assemblaggio richiese due anni.\nNel 2004 Virginia Tech decise di aggiornare System X con i \"server\" Xserve G5. Dopo l'aggiornamento il computer si piazz\u00f2 alla 7\u00aa posizione del \"TOP500\". Il sistema era costato un quinto del secondo pi\u00f9 economico computer della top 10 dell'elenco. System X \u00e8 stato superato dai sistemi System L (50 TeraFLOPS) System C (100 TeraFLOPS).\nNell'ottobre del 2004 Virginia Tech fece un parziale aggiornamento del System X dal costo di 600.000 dollari. L'aggiornamento miglior\u00f2 le prestazioni del sistema portandolo a 12,25 TeraFLOPS e piazzando System X alla posizione 14 della \"TOP500\" del 2005. Nella \"TOP500\" del 2006 appare al 47\u00ba posto.\nIl progetto del Virginia Tech ha fatto da esempio a Xseed, un piccolo sistema simile a System X basato anch'esso su Xserve sviluppato dalla Bowie State University del Maryland. Xseed si \u00e8 piazzato alla posizione 166 della \"TOP500\" del 2005."}
{"id": "274193", "revid": "1543377", "url": "https://it.wikipedia.org/wiki?curid=274193", "title": "Raffinazione dell'olio vegetale", "text": "La raffinazione degli oli vegetali \u00e8 un processo industriale, o meglio, una serie di processi, che genera la stragrande maggioranza degli oli impiegati in settori produttivi come quello alimentare, farmaceutico e cosmetico. Per raffinazione si intende il trattamento dell'olio grezzo, dopo l'estrazione o la spremitura del seme (o del frutto, ad esempio l'oliva). \nVi sono differenti fasi che compongono un processo di raffinazione, le quali provocano trasformazioni di carattere chimico e fisico dell'olio, e differenti tipi di raffinazione, in relazione al prodotto che si vuole ottenere. \nEstrazione dell'olio.\nEstrazione con solvente.\nI semi finemente frantumati sono immersi in un bagno di solvente, costituito da un solvente organico, generalmente un idrocarburo a basso peso molecolare come esano o eptano, in lenta agitazione. Trascorso il tempo di contatto, il solvente viene fatto evaporare innalzando la temperatura del bagno fino a sotto vuoto e condensato per essere riutilizzato. Ad evaporazione terminata, l'olio viene filtrato sotto pressione e avviato alla raffinazione. Il residuo dei semi viene recuperato, frantumato e trasformato in farina da destinarsi all'alimentazione animale, sotto forma di pellets o granulare.\nSpremitura.\nL'olio da destinarsi alla raffinazione pu\u00f2 essere ottenuto mediante spremitura meccanica dei semi, impiegando apposite presse. L'olio spremuto a freddo dai semi \u00e8 generalmente destinato al consumo tal quale, previo filtrazione e deceraggio (solo per alcuni oli), in quanto \u00e8 un prodotto che conserva propriet\u00e0 nutritive interessanti per l'alimentazione umana, come vitamine e steroli.\nDa destinarsi alla raffinazione \u00e8 invece l'olio di seconda spremitura, ovvero dai semi gi\u00e0 spremuti, e l'olio da spremitura a caldo, ovvero dai semi preriscaldati.\nGli oli a certificazione biologica possono essere solo provenienti da pressione meccanica, a freddo o a caldo, mai per estrazione con solvente.\nDepurazione.\nCon lavorazioni definite a volte pre-raffinazione a volte considerate come la prima fase della raffinazione, dagli oli vegetali vengono rimossi acqua, impurit\u00e0 in sospensione, tracce di metalli, mucillagini, carboidrati, gomme.\nIl processo di depurazione degli oli vegetali pu\u00f2 avvenire per:\ncon processi in sequenza o contemporanei a seconda dell'impianto.\nSedimentazione o centrifugazione.\nCon sedimentazione e centrifugazione si possono eliminare residui di acqua e le impurit\u00e0 pi\u00f9 grossolane: frammenti di semi o di altre parti della pianta, polveri, farine.\nFiltrazione.\nCon filtropresse si possono rimuovere impurit\u00e0 non separate dalla centrifugazione\nDegommaggio.\nChiamato anche demucillaginazione, il degommaggio pu\u00f2 rimuovere lipidi polari come fosfolipidi, glicolipidi, proteolipidi, ma anche gomme o resine presenti nell'olio.\nIl degommaggio pi\u00f9 comune viene realizzato esponendo l'olio ad un acido, in genere acido solforico, per breve tempo. Il degommaggio acido ha il vantaggio di potersi integrare con la successiva neutralizzazione alcalina. L'acido comporta la coagulazione o carbonizzazione delle pi\u00f9 comuni mucillagini oltre che la solubilizzazione in acqua di alcuni lipidi polari. La concentrazione di acido deve essere relativamente bassa, inferiore al 2%, per non innescare la solfonazione/solfatazione dei trigliceridi.\nIl successivo lavaggio con acqua interrompe l'azione dell'acido e permette la separazione con sedimentazione o centrifugazione dell'olio degommato \nLa separazione dei fosfolipidi, le lecitine sono normalmente le principali mucillaggini presenti negli oli vegetali, pu\u00f2 essere realizzata anche con la sola acqua o soluzioni di elettroliti in acqua.\nIn oli sufficientemente puri, con ridotto tenore di mucillagini, il degommaggio pu\u00f2 essere eseguito con argille assorbenti o carboni attivi analoghi a quelli utilizzati nel processo di decolorazione.\nSono stati sviluppati anche processi di degommaggio enzimatici. \nRaffinazione convenzionale.\nNeutralizzazione chimica.\nLa prima operazione del processo di raffinazione \u00e8 la neutralizzazione dell'acidit\u00e0 dell'olio. L'acidit\u00e0 dell'olio \u00e8 dovuta alla presenza di acidi grassi liberi (FFA \u2013 Free Fatty Acids), gli acidi grassi non legati a molecole di glicerolo che vanno a costituire i trigliceridi di cui l'olio \u00e8 composto. L'olio viene posto sotto agitazione a 75\u00a0\u00b0C e lavato con una miscela base-acqua, in genere soda caustica oppure carbonato di sodio. Gli acidi grassi liberi vengono in questo modo legati dalla base, formando dei sali di sodio degli acidi grassi, cio\u00e8 saponificano. I saponi precipitano o sedimentano e vengono rimossi. Con successivi lavaggi di acqua si rimuovono residui di sapone. L'olio ottenuto, neutralizzato, \u00e8 semiraffinato e sar\u00e0 sottoposto ad altri processi.\nDecolorazione.\nL'olio semiraffinato viene sottoposto a un trattamento decolorante che rimuove i pigmenti principali, quali clorofilla e betacarotene, i prodotti dell'ossidazione, eventuali tracce di saponi e altre sostanze indesiderate. La rimozione di tali sostanze avviene mediante il processo fisico di adsorbimento su terre decoloranti chimicamente attivate, ad esempio bentonite, o carboni attivi. L'olio posto in un contenitore a tenuta stagna, viene messo a contatto con terre decoloranti in proporzione del 4% circa, a 80-90\u00a0\u00b0C per un tempo variabile a seconda del tipo di olio. Le terre vengono rimosse mediante filtrazione. \nIl trattamento termico provoca un aumento di acidit\u00e0 dell'olio e la formazione di isomeri degli acidi grassi e dieni e trieni coniugati (evitabili con i carboni attivi).\nWinterizzazione.\nIl passaggio successivo alla decolorazione \u00e8 la winterizzazione o deceraggio, processo che consente di eliminare le cere, ovvero i trigliceridi ad alto punto di fusione che intorbidano l'olio.\nL'olio viene raffreddato intorno a 4\u00a0\u00b0C, lasciato maturare o cristallizzare e successivamente filtrato per rimuovere i cristalli di trigliceridi saturi che si sono formati (cere).\nDeodorazione.\nL'ultima operazione del processo di raffinazione \u00e8 la deodorazione dell'olio, mediante distillazione in corrente di vapore sotto vuoto spinto a temperature variabili tra 230 e 260\u00a0\u00b0C per un tempo variabile che si aggira intorno ai 60 minuti. Con la deodorazione si rimuovono tutte le sostanze volatili, tracce di acidi grassi liberi, intermedi dell'ossidazione degli acidi grassi, idrocarburi insaturi e tracce di proteine. Sono rimosse anche tracce di tocoferoli, fitosteroli, eventuali residui di fitofarmaci (se il peso molecolare lo consente) ed eventuali tracce di tossine.\nL'olio ottenuto \u00e8 commestibile e pronto per essere trasferito in cisterne e successivamente confezionato.\nRaffinazione per oli biologici.\nRaffinazione fisica - superdegommazione.\nLa superdegommazione o \"superdegumming\" \u00e8 un processo fisico di raffinazione parziale dell'olio, che si applica su oli biologici in sostituzione della neutralizzazione chimica tradizionale, per i quali la legislazione vigente (almeno in Europa) non consente trattamenti con composti chimici come la soda caustica. \nIl processo prevede l'esecuzione di cicli di lavaggi con acqua e aggiunte di acido citrico seguiti da centrifugazioni dell'olio, secondo fasi successive di riscaldamento, che variano a seconda del tipo di trattamento o \"ricetta\" e che generalmente non superano i 95\u00a0\u00b0C. Scopo della superdegommazione \u00e8 rimuovere mediante idratazione i fosfolipidi, anche detti \"gomme\", che provocano la formazione di schiume nell'olio le quali possono interferire nelle fasi successive della lavorazione. Oltre ai fosfolipidi, sotto forma di lecitine, vengono rimossi anche mucillagini, carboidrati complessi, altre lecitine, cere, saponi, clorofille e alcuni minerali tra cui calcio, ferro, magnesio, rame.\nL'olio superdegommato \u00e8, come il neutralizzato, ancora semiraffinato e sar\u00e0 sottoposto ad altri processi.\nDecolorazione con terre naturali.\nPer gli oli biologici la decolorazione \u00e8 eseguita secondo il processo tradizionale, con l'accorgimento di utilizzare solo terre decoloranti naturali, non con terre decoloranti chimicamente attivate (l'uso di carboni attivi \u00e8 comunque consentito).\nDeodorazione.\nLa deodorazione \u00e8 eseguibile anche su oli biologici, sottoposti alle adeguate fasi che la precedono, evitando l'aggiunta di composti chimici durante il processo, comunque prevalentemente fisico, come l'eventuale aggiunta di acido citrico.\nLavaggio a vapore.\nUn particolare processo di deodorazione, pi\u00f9 blando, che si esegue su oli biologici \u00e8 il lavaggio a vapore, che prevede la distillazione in corrente di vapore e sotto vuoto spinto a una temperatura di 130-135\u00a0\u00b0C. Il prodotto che si ottiene \u00e8 un olio che mantiene alcune caratteristiche organolettiche e alcuni composti chimici dell'olio pressato a freddo.\nOlio raffinato.\nL'olio completamente raffinato \u00e8 un olio neutro, praticamente un miscuglio puro di trigliceridi, e deve essere quasi incolore, inodore e insapore. Gli oli raffinati sono adatti ad essere impiegati per il consumo tal quale (in genere culinario, tipicamente per le fritture), per la produzione di alimenti (un esempio tipico \u00e8 la maionese) o di cosmetici (olio di vinacciolo, olio di argan, e molti altri)."}
{"id": "274194", "revid": "11684", "url": "https://it.wikipedia.org/wiki?curid=274194", "title": "Diritti animali", "text": ""}
{"id": "274198", "revid": "1543377", "url": "https://it.wikipedia.org/wiki?curid=274198", "title": "IBM MareNostrum", "text": "MareNostrum era il pi\u00f9 potente supercomputer disponibile in Europa (e uno dei pi\u00f9 potenti computer del pianeta) secondo il test LINPACK nel novembre 2005. Il computer \u00e8 stato presentato da IBM e da Mar\u00eda Jes\u00fas San Segundo, ministro spagnolo per la pubblica istruzione e per le scienze. L'architettura \u00e8 costituita da 2282 nodi, ciascuno dei quali composto da due IBM PowerPC G5 a 64 bit funzionanti a 2.2\u00a0GHz. Quindi, in totale il sistema \u00e8 composto da 4564 processori.\nI nodi del MareNostrum comunicano tramite una rete primaria ad alta velocit\u00e0 e a bassa latenza. La rete Myrinet consiste in adattatori Myrinet per ogni server e switch collegati a 12 Myrinet switch. In aggiunta, vi \u00e8 una tradizionale rete LAN Gigabit ethernet collegata a cinque switch Gigabit ethernet. Il sistema \u00e8 dotato di 9 Terabyte di RAM e 140 Terabyte di dischi rigidi per memorizzare le elaborazioni.\nMareNostrum si serve di blade server del tipo BladeCenter JS20 che utilizzano Linux come sistema operativo. Il supercomputer \u00e8 in grado di sviluppare 27.91 TeraFLOPS a regime e 42.144 TeraFLOPS di picco. Il sistema occupa 160 metri quadrati di superficie e pesa 40 tonnellate; \u00e8 stato assemblato inizialmente a Madrid in due mesi, per poi essere trasferito a Barcellona nell'Universitat Polit\u00e8cnica de Catalunya.\nIl computer viene utilizzato nell'analisi del genoma umano, nell'analisi delle proteine, nelle previsioni del tempo e nell'analisi di composti chimici. Il sistema \u00e8 stato attivato il 12 aprile 2005 ed \u00e8 a disposizione della comunit\u00e0 scientifica spagnola e internazionale.\nIl nome del computer richiama il Latino \"Mare nostrum\" (\"mare nostro\"), il nome che i Romani davano al mar Mediterraneo. Il nome vuole alludere non solo alla collocazione geografica del computer, ma anche all'ampio respiro delle ricerche compiute con il sistema."}
{"id": "274205", "revid": "124259771", "url": "https://it.wikipedia.org/wiki?curid=274205", "title": "Annaba", "text": "Annaba (, durante la dominazione francese \"B\u00f4ne\", \"Bona\" in italiano, oggi comunemente nota come \"Bouna\"), anticamente \"Ippona\" (dal latino \"Hippo regius\"), \u00e8 una citt\u00e0 costiera nel nord-est dell'Algeria, non distante dal confine con la Tunisia.\nStoria.\nNella zona di Annaba sono stati ritrovati importanti manufatti umani. Le prime evidenze di insediamenti umani sono stati ritrovati a \u02bfAyn el-Hanesh, vicino Sa\u00efda. Sono stati ritrovati anche manufatti pi\u00f9 recenti, riferibili all\"'Homo sapiens\".\nConosciuta come Hippo Regius in epoca romana, fu probabilmente fondata dai fenici nel corso del XII secolo a.C..\nIppona fu uno dei centri pi\u00f9 conosciuti della prima cristianit\u00e0. Sant'Agostino ne fu vescovo dal 395 al 430, anno in cui qui mor\u00ec mentre la citt\u00e0 era assediata dai Vandali di Genserico.\nFu conquistata per conto della Repubblica di Pisa nel 1033 da Lamberto Orlandi, e successivamente fece parte del Regno d'Africa durante l'espansione normanno-siciliana.\nPass\u00f2 al dominio islamico, entr\u00f2 nell'Impero ottomano nel 1574. Il 16 settembre 1608 ottomani e genovesi vi si scontrarono. Questi ultimi, coadiuvati tra l'altro dalle galee toscane dell'Ordine di Santo Stefano, saccheggiarono la citt\u00e0 e fecero numerosi prigionieri. &lt;br&gt;Al comando della galea \"Livornina\", che svolse un ruolo importante nello schieramento, era il corsaro genovese Giuseppe Graffigna detto il \"Cardinalino\", nativo di Porto Venere. \nColonizzazione francese.\nDurante la dominazione francese la citt\u00e0, nota come \"B\u00f4ne\", fu uno dei maggiori centri algerini di insediamento europeo.\nTra il 1850 e il 1880 vi risiedette una comunit\u00e0 di pescatori di corallo provenienti dalla Toscana, dal golfo di Napoli e da altre localit\u00e0 costiere italiane: fino al 1860 la cosa non preoccup\u00f2 i Francesi, che da quel momento invece iniziarono una politica volta a limitare la presenza italiana nella colonia.\nEconomia.\n\u00c8 anche un polo industriale, soprattutto siderurgico e chimico.\nCultura.\nUna delle istituzioni pi\u00f9 importanti della citt\u00e0 \u00e8 l'universit\u00e0 di Annaba, che nel 2004 contava circa 40.000 studenti.\nLa citt\u00e0 \u00e8 nota, nella sua antica denominazione (Ippona), per essere stato il luogo in cui fu Vescovo e dove mor\u00ec sant'Agostino di Ippona, Padre della Chiesa, a cui \u00e8 consacrata l'omonima basilica.\nHa dato i natali alla celebre attrice Edwige Fenech.\nInfrastrutture e trasporti.\nAnnaba \u00e8 servita dall'Aeroporto di Annaba-Rabah Bitat (codice IATA: AAE).\nLa citt\u00e0 \u00e8 servita anche da un sistema ferroviario e di bus che la collega con le citt\u00e0 vicine.\nGeografia fisica.\nLa citt\u00e0 di Annaba si estende su una superficie di 1412\u00a0km\u00b2.\nArchitettura.\nAnnaba ha un lungomare, un centro vivace, pieno di archi, ristoranti, terrazze e chioschi."}
{"id": "274207", "revid": "880848", "url": "https://it.wikipedia.org/wiki?curid=274207", "title": "Subphylum", "text": "Il subphylum (pl.: \"subphyla\") \u00e8 una categoria tassonomica, utilizzata in biologia per la classificazione scientifica delle forme di vita, rappresentante un taxon gerarchicamente inferiore al phylum e superiore alla classe. In zoologia viene spesso usato come sinonimo il termine sottotipo, mentre in botanica la tradizione vuole la sua sostituzione con la parola sottodivisione.\nNella classificazione delle piante e delle alghe, il nome di un subphylum \u00e8 identificabile grazie al suffisso \"-phytina\". Nel regno dei funghi si aggiunge invece il suffisso \"-mycotina\".\nPer il regno animale non esiste una precisa convenzione di nomenclatura (Crustacea, Uniramia, Vertebrata etc.)"}
{"id": "274208", "revid": "1222", "url": "https://it.wikipedia.org/wiki?curid=274208", "title": "Sottotipo", "text": ""}
{"id": "274209", "revid": "1222", "url": "https://it.wikipedia.org/wiki?curid=274209", "title": "Sottodivisione", "text": ""}
{"id": "274213", "revid": "599013", "url": "https://it.wikipedia.org/wiki?curid=274213", "title": "So", "text": ""}
{"id": "274216", "revid": "371529", "url": "https://it.wikipedia.org/wiki?curid=274216", "title": "Tab\u00f9 (disambigua)", "text": ""}
{"id": "274217", "revid": "1646297", "url": "https://it.wikipedia.org/wiki?curid=274217", "title": "Sostanza psicoattiva", "text": "Una sostanza psicoattiva \u00e8 una sostanza chimica farmacologicamente attiva, dotata di azione psicotropa, ovvero capace di modificare lo stato psico-fisico di un soggetto potendo agire su emozione, ricordi, attenzione, percezione, umore, coscienza, comportamento, abilit\u00e0 intellettive, capacit\u00e0 motorie, ecc. Per via dei loro potenziale effetti le sostanze psicoattive sono impiegate in tutti i continenti da millenni per fini rituali, religiosi, spirituali, culturali, medico-terapeutici, ricreativi.\nL\u2019azione di una sostanza psicoattiva sull'uomo dipende anche dalle caratteristiche genetiche che rendono gli individui pi\u00f9 o meno suscettibili al suo effetto. Sebbene le principali interazioni siano riscontrabili sul sistema nervoso centrale ogni sostanza psicoattiva pu\u00f2 avere delle ripercussioni anche sul sistema nervoso periferico e su altri organi inclusi il sistema cardiovascolare, il sistema respiratorio, il sistema muscoloscheletrico e gli organi riproduttivi.\nLa categoria \u00e8 molto ampia e include sottoinsiemi con caratteristiche specifiche. Non \u00e8 ben definita la sistematizzazione dei termini con cui vengono denotate le diverse categorie sia a livello normativo che nell'uso comune; pertanto \"sostanze psicoattive\", \"sostanze psicotrope\", \"sostanze stupefacenti\", \"droghe\" possono essere lemmi oggetto di ambiguit\u00e0 e sovrapposizioni.\nAlterando le funzioni delle cellule nervose, le sostanze psicoattive possono compromettere gli equilibri psicologici e i normali processi mentali. Poich\u00e9 i processi psicologici sono legati alle dinamiche e alle variabili sociali e i meccanismi cerebrali sono costruiti e modulati dalle funzioni psicologiche, dalle aspettative, dai significati e dai valori che ognuno d\u00e0 ai suoi comportamenti, gli effetti e le conseguenze delle sostanze psicoattive non dipendono soltanto dalle loro propriet\u00e0 farmacologiche, ma sono in parte dettate da fattori sociali e culturali. Alcune di queste sostanze sono usate in ambito medico come farmaci psicotropi per varie patologie; alcune sono stupefacenti, comunemente chiamati \"droghe\" sottoposti a leggi e regolamenti che ne disciplinano ed restringono produzione, commercializzazione e consumo; altre, come etanolo, nicotina, caffeina, teobromina sono ingredienti di prodotti di largo consumo.\nLe sostanze psicoattive pi\u00f9 diffuse, sia legali che illegali a seconda del paese, sono: Etanolo, Nicotina (tabacco), Caffeina, Benzodiazepine, Cannabinoidi (cannabis), Teofillina, Teobromina, Metanfetamina, Cocaina, Eroina, MDMA, LSD, Oppioidi, Psilocibina (funghi).\nMolte sostanze psicoattive sono capaci di indurre, in diverso grado, fenomeni di dipendenza, tolleranza e assuefazione; altre invece non creano dipendenza ma possono comunque essere \"sostanze da abuso\". La psicoattivit\u00e0 di una sostanza non implica necessariamente la produzione di dipendenza.\nTerminologia e caratteristiche principali.\nEssendo sinonimo di psicoattivo, il termine \u00abpsicotropo\u00bb viene utilizzato per un gruppo eterogeneo di sostanze. A rigor di termini, un farmaco psicotropo \u00e8 qualsiasi farmaco i cui effetti primari o significativi sono sul sistema nervoso centrale. Alcuni autori applicano il termine a farmaci il cui uso principale \u00e8 nel trattamento di disturbi mentali: sedativi ansiolitici, antidepressivi, agenti antimaniacali e neurolettici. Altri usano il termine per riferirsi a sostanze con un'elevata probabilit\u00e0 di abuso a causa dei loro effetti sull'umore, sulla coscienza , o entrambi: stimolanti, allucinogeni, oppioidi, sedativi/ipnotici (incluso l'alcol), ecc.\nL'eterogeneo gruppo delle sostanze psicoattive pu\u00f2 essere classificato diversamente:\nSebbene in farmacologia vi sia generalmente una correlazione tra struttura chimica del principio attivo ed effetto farmacologico rilevato, dato che molecole simili andranno ad agire su bersagli (recettori) simili, questa analogia \u00e8 attenuata nella neuropsicofarmacologia, e in particolar modo nel campo delle sostanze stupefacenti. Questo perch\u00e9 nel \"pool\" di recettori che mostrano effetti psicoattivi si ha in genere un grado molto elevato di omologia (es. le varie famiglie di trasportatori dei neurotrasmettitori delle ammine biogene); conseguentemente, sostanze anche molto simili tra loro, ma che, per la presenza di diversi gruppi funzionali, manifestino affinit\u00e0 per membri, e isoforme, particolari di queste famiglie, possono mostrare effetti farmacologici anche notevolmente diversi.\nDroga e stupefacente.\nIl termine \u00abdroga\u00bb, a causa delle sue molte accezioni e dell'utilizzo molto diffuso ha contorni pi\u00f9 sfumati. Sia nell'uso comune che legislativo in genere si riferisce alle sostanze psicoattive citate nelle leggi che ne limitano la produzione ed utilizzo. Per \u00abdroga legale\u00bb invece si intende una droga legalmente disponibile secondo una specifica giurisdizione sotto prescrizione medica, ed in certi casi, come le foglie di coca in certe regioni andine, senza alcuna prescrizione.\nNel contesto del controllo internazionale delle droghe, \u00absostanze psicotrope\u00bb si riferisce alle sole sostanze, definite dalla Convenzione del 1971 sulle sostanze psicotrope. In Italia, nella legge che regola le sostanze psicoattive la cui produzione e consumo \u00e8 controllata o proibita, lo \u00abstupefacente\u00bb \u00e8 associato alle \u00absostanze psicotrope\"\u00bb\" definite dalle convenzioni internazionali\".\"\nIn base ad accordi internazionali, \u00e8 stato stabilito un elenco di sostanze il cui utilizzo \u00e8 sottoposto a restrizioni e controlli, e tra queste vengono individuate quelle che in italiano sono chiamate \u201cstupefacenti\u201d. L\u2019etanolo delle bevande alcoliche, pur producendo alterazione della coscienza, ridotta responsivit\u00e0 e dipendenza, non viene classificato come stupefacente non essendo incluso nelle tabelle delle suddette leggi. Il termine \u00abstupefacente\u00bb che etimologicamente si riferisce alla capacit\u00e0 di indurre uno stato stuporoso, denota le sostanze psicoattive in grado di causare tolleranza (capacit\u00e0 dell'organismo di sopportare a dosi gradualmente pi\u00f9 elevate la tossicit\u00e0 delle sostanze), assuefazione (degradare dell'effetto, soprattutto psichico, della medesima dose, con conseguente necessit\u00e0 di aumentare la dose per produrre lo stesso effetto) e dipendenza (necessit\u00e0 di assumere tali sostanze per evitare crisi di astinenza), il cui utilizzo \u00e8 controllato o proibito dalla legge. Il termine \u00abstupefacente\u00bb ha infatti un significato pi\u00f9 legale che farmacologico.\nSostanze simili a quelli delle sostanze stupefacenti o che pur non procurando dipendenza, come LSD, psilocibina, mescalina, DMT e altre, possono comportare disturbi da abuso.\nClassificazione.\nPer effetti.\nIn base all'attivit\u00e0 che determinano a livello del sistema nervoso centrale pu\u00f2 essere fatta una classificazione clinica di tali sostanze in alcune categorie principali:\nUna pi\u00f9 dettagliata classificazione per effetti delle sostanze psicoattive dovrebbe citare anche sostanze: analgesiche, anestetiche, afrodisiache, colinergiche, dissociative, nootropiche, ecc... considerando per\u00f2 che molte sostanze hanno effetti multipli.\nPer neurotrasmettitori e recettori.\nUna classificazione pi\u00f9 sistematica pu\u00f2 essere fatta considerando i principali neurotrasmettitori e recettori con cui le sostanze psicoattive possono interagire.\nPiante psicoattive.\nTracce di sostanze psicoattive sono state rilevate in centinaia di piante. In alcune le concentrazioni sono tali da consentirne un utilizzo come agente psicoattivo.\nLe principali sono:\nUso religioso e spirituale.\nIn particolare fuori dall'Occidente e fra i popoli indigeni con tradizioni sciamaniche numerose popolazioni conservano tradizioni religiose che danno importanza spirituale alle sostanze psicoattive presenti in natura, in particolar modo agli allucinogeni -psichedelici, dissociativi o deliranti- che considerano enteogeni. Etimologicamente enteogeno \u00e8 ci\u00f2 che \"genera il divino dentro\", per queste societ\u00e0 si tratta di un mezzo importante di incontro con il proprio mondo spirituale, di connessione con gli altri, soprattutto per fini terapeutici di cura, per entrare in relazione con i propri dei e raggiungere l'estasi religiosa. Molti sciamani delle societ\u00e0 del bacino amazzonico usano per questo scopo l'ayahuasca (yag\u00e9), un decotto allucinogeno. Gli sciamani Mazatechi hanno una lunga e continua tradizione di uso religioso di Salvia divinorum, una pianta psicoattiva, la cui funzione \u00e8 di facilitare gli stati di coscienza visionari durante le sessioni di guarigione. Silene undulata \u00e8 considerata dagli Xhosa come una pianta sacra e viene usata come enteogeno. Nella loro tradizione la radice \u00e8 impiegata durante il processo di iniziazione sciamanico per indurre vividi sogni ritenuti profetici, viene considerata un onirogeno naturale, simile alla pi\u00f9 nota erba del sogno Calea ternifolia. Il peyote, un piccolo cactus privo di spine a rischio di estinzione, contiene mescalina e altri alcaloidi psicoattivi, per le sue propriet\u00e0 \u00e8 usato da popoli nativi americani come i Wirrarika e i Raramuri, nell'America Latina se ne attestano usi archeologici antichi di cinquemila anni. Altre piante contenenti mescalina sono utilizzate da 8000 anni per fini religioso-spirituali, si tratta del cactus colonnare San Pedro e la torcia peruviana, diffusi nelle Ande fra i 2000 e i 3000 metri, fanno parte di varie tradizioni di cura dei popoli andini. Anche la cannabis (ganja) possiede una tradizione d'uso religioso e spirituale molto antico. In alcune tradizioni sadhu e sikh indiane e nel rastafarianesimo la si usa come enteogeno -sacramento- nelle pratiche e nelle cerimonie religiose. I funghi psichedelici (funghi psilocybe), comunemente chiamati funghi magici, furono usati come enteogeni in numerose societ\u00e0 del mondo come popoli preistorici, Maya dai quali veniva chiamato letteralmente \"carne degli Dei\", i Mixtechi, Aztechi, Zapotechi e ancora oggi in alcune tradizioni religiose di popoli indigeni, quali i Mazatechi. Un'altra sostanza psicoattiva naturale usata come enteogeno \u00e8 il kava che pu\u00f2 agire come sedativo, stimolante-euforizzante e anestetico. Le radici della pianta di kava vengono utilizzate per produrre una bevanda che viene consumata diffusamente nelle societ\u00e0 dell'Oceano Pacifico come ad esempio nelle isole Tonga e Marchesi.\nRestrizioni e legislazione.\nLe restrizioni sul commercio e consumo di alcune sostanze psicoattive non sono recenti. Il Corano proibisce il consumo di vino e alcolici. Nella storia, diverse interpretazioni della Sharia hanno portato in alcuni paesi islamici restrizioni sull'uso di hashish e caff\u00e8. L'imperatore Yongzheng nel 1729 proib\u00ec in Cina la vendita e l'uso di oppio se non a fini terapeutici. Nel 1839 il bando delle importazioni di oppio fu causa della prima guerra dell'oppio. I primi trattati internazionali (Atto generale di Bruxelles, 1889-90 e Convenzione di St Germain-en-Laye del 1912) controllavano il traffico di liquori in Africa nell'era coloniale.Il primo trattato che definiva controlli su alcune sostanze venne siglato nella Convenzione dell'Aia del 1912. Il trattato divenne diritto internazionale nel 1919 quando fu incorporato nel trattato di Versailles. Tra il 1920 e il 1933 negli Stati Uniti d'America venne sancito il bando sulla fabbricazione, vendita, importazione e trasporto di alcool. Analoghe misure erano state adottate in altri paesi: la Finlandia (1919-1932), la Norvegia (1916-1927), il Canada (1901-1948), l'Islanda (1915-1922) e l'Impero russo prima e l'URSS poi (1914-1925). Il primo trattato sulle sostanze psicoattive attualmente controllate fu la Convenzione dell'Aia del 1912: le sue disposizioni e quelle degli accordi successivi furono consolidate nella Convenzione Unica sugli stupefacenti (1961; modificata da un Protocollo del 1972). A ci\u00f2 si sono aggiunte la Convenzione del 1971 sulle sostanze psicotrope e la Convenzione del 1988 contro il traffico illecito di stupefacenti e di sostanze psicotrope.\nSostanze controllate.\nSono definite sostanze controllate le sostanze psicoattive e loro precursori la cui produzione, distribuzione e consumo \u00e8 vietata per legge o soggetta a restrizioni limitandola , ad esempio, ai canali medico-farmaceutici. Il termine \u00e8 tipicamente usato per riferirsi a droghe psicoattive e precursori coperti dalle convenzioni internazionali sugli stupefacenti (la Convenzione Unica sugli stupefacenti del 1961, modificata da un Protocollo del 1972; la Convenzione sulle sostanze psicotrope del 1971: la Convenzione del 1988 contro il traffico illecito di stupefacenti e di sostanze psicotrope). A livello sia internazionale che nazionale (esempio negli USA: Controlled-Substances Act del 1970), le sostanze psicoattive controllate sono comunemente classificate secondo una gerarchia di programmi, che riflette diversi gradi di restrizione della disponibilit\u00e0.\nSotto l'egida dell'ONU l' \"International Narcotics Control Board\" (in sigla INCB) ha l'incarico di \"sforzarsi di limitare la coltivazione, la produzione, la fabbricazione e l'uso di stupefacenti a una quantit\u00e0 adeguata richiesta per scopi medici e scientifici, per assicurarne la disponibilit\u00e0 a tali scopi e per prevenire la coltivazione, la produzione e la fabbricazione illecite e il traffico e l'uso illeciti di stupefacenti\" e la \"Commissione sugli stupefacenti \" (in sigla CND dall'inglese \"Commission of Narcotic Drugs\") ha l'incarico di aggiungere, rimuovere o riclassificare gli stupefacenti secondo le 4 categorie definite dai trattati internazionali. L'INCB aggiorna e pubblica la lista delle sostanze stupefacenti e di quelle psicotrope sotto controllo internazionale.\nLa regolamentazione delle sostanze psicoattive definite nelle convenzioni e trattati internazionali varia da paese a paese.\nIl possesso e il consumo di alcol da parte degli adulti \u00e8 oggi molto limitato solo nei paesi islamici e in alcuni stati dell'India. Gli Stati Uniti, la Finlandia e il Canada hanno vietato l'alcol nella prima parte del XX secolo. Sebbene il divieto di alcol fu abrogato in questi paesi a livello nazionale, esistono ancora zone negli Stati Uniti che non consentono la vendita di alcol, anche se il possesso di alcol pu\u00f2 essere legale. Il Bhutan \u00e8 l'unico paese al mondo in cui il possesso e l'uso di tabacco \u00e8 illegale. La Nuova Zelanda ha vietato l'importazione di tabacco da masticare come parte della legge del 1990 \"Smoke-free Environments Act\". In alcune parti del mondo vengono presi provvedimenti per l'uso di droghe per uso rituale tradizionale come l'ayahuasca, l'iboga e il peyote. In Gabon l'iboga (\"tabernanthe iboga\") \u00e8 stata dichiarata patrimonio nazionale ed \u00e8 usata nei riti della religione Bwiti. Il principio attivo, l'ibogaina, \u00e8 proposto come trattamento dell'astinenza da oppiacei e di vari disturbi da uso di sostanze. Le foglie di coca non sono illegali in Per\u00f9 e Bolivia.\nNei paesi in cui l'alcol e il tabacco sono legali, vengono spesso adottate misure per scoraggiarne l'uso . Ad esempio, le confezioni di alcol e tabacco possono presentare per legge avvertenze al consumatore, comunicando i rischi legati all'uso della sostanza. Queste merci spesso sono assoggettate a speciali tasse, dette \"tasse sul peccato\", che hanno il fine di limitare il consumo e di recuperare il costo sociale per i problemi di salute che l'uso provoca nei consumatori a lungo termine. In molti paesi esistono anche restrizioni alla pubblicit\u00e0 e spesso lo Stato detiene il monopolio della produzione, distribuzione o vendita di questi prodotti.\nIn Italia.\nIn Italia sono presenti tassazioni sull'etanolo o sui prodotti che contengono etanolo edibile ( non denaturato) e sul tabacco o prodotti non farmaceutici che contengono nicotina. Sono presenti poi restrizioni su altre sostanze psicoattive classificate come stupefacenti e sostanze psicotrope. Non ci sono tasse o accise specifiche sui prodotti contenenti caffeina, teofillina e teobromina.\nLa legge italiana effettua una distinzione tra:\nLa Legge n. 79 del 16 maggio 2014 suddivide le sostanze stupefacenti e psicotrope in cinque classi, o pi\u00f9 correttamente \"tabelle\":\nLe tabelle vengono continuamente aggiornate per inserire nuove sostanze psicoattive."}
{"id": "274221", "revid": "21371", "url": "https://it.wikipedia.org/wiki?curid=274221", "title": "Dittero", "text": ""}
{"id": "274223", "revid": "287204", "url": "https://it.wikipedia.org/wiki?curid=274223", "title": "Tabu", "text": ""}
{"id": "274224", "revid": "590", "url": "https://it.wikipedia.org/wiki?curid=274224", "title": "Raffaele Iannuzzi", "text": ""}
{"id": "274228", "revid": "123754279", "url": "https://it.wikipedia.org/wiki?curid=274228", "title": "Monte Fumaiolo", "text": "Il monte Fumaiolo \u00e8 una cima dell'Appennino tosco-romagnolo (appennino cesenate), situata tra Romagna e Toscana. \u00c8 noto poich\u00e9 vicino alla sua vetta, a \u00a0s.l.m., \u00e8 situata la sorgente del fiume Tevere. Il Monte Fumaiolo ospita inoltre le sorgenti del fiume Savio e dei torrenti Para e Alferello. \nGeografia fisica.\nAffiancato dai monti Aquilone e Comero, il monte \u00e8 ricoperto di estese foreste di faggio.\nGeografia politica.\nFino all'epoca fascista il territorio attorno al monte Fumaiolo (che corrisponde all'odierno comune di Verghereto, in provincia di Forl\u00ec-Cesena), faceva parte della Toscana. Nel 1923 Benito Mussolini, senza ragione geografica ma per dare importanza alla propria terra d'origine, decret\u00f2 una modifica dei confini tra le province di Arezzo e Forl\u00ec includendo in quest'ultima la sorgente del Tevere, \"fiume sacro ai destini di Roma\".\nPer sancire l'importanza di tale avvenimento fu organizzata un'imponente manifestazione pubblica e sul luogo dove sorge il Tevere fu inaugurato un monumento marmoreo con i simboli della Roma imperiale: l'aquila e la lupa capitolina. Nel paese di Balze di Verghereto fu posta una colonna proveniente dal Foro romano, ad indicare l'inizio della strada che sale verso il monte."}
{"id": "274231", "revid": "256896", "url": "https://it.wikipedia.org/wiki?curid=274231", "title": "Federazione Unita dei Pianeti", "text": ""}
{"id": "274233", "revid": "1573940", "url": "https://it.wikipedia.org/wiki?curid=274233", "title": "Alcyonacea", "text": "Gli Alcionacei (Alcyonacea ) sono un ordine di Octocoralli coloniali che si sviluppano radialmente intorno ad un asse corneo privo di scleriti e con corteccia dell'asse divisa in comparti. Alcuni di essi sono detti anche coralli molli poich\u00e9 non producono scheletri di carbonato di calcio.\nDescrizione.\nSono organismi coloniali, formati da polipi. \nIl tipico polipo ha una colonna cilindrica che termina con una bocca circondata da 8 tentacoli pinnati. L'anatomia interna \u00e8 assai primitiva, praticamente ridotta a una cavit\u00e0 intestinale (mesenterio), con un'unica apertura (la bocca).\nLo scheletro ha un asse di consistenza cornea, formato in prevalenza da una proteina detta gorgonina. \u00c8 rivestito di un tessuto molle detto cenenchima, nel quale i polipi possono ritrarsi. Il cenenchima ha una consistenza pi\u00f9 o meno fibrosa per la presenza di scleriti calcarei.\nLa struttura scheletrica \u00e8 di solito nera all'interno, ma assume vivacissime colorazioni sulla corteccia.\nL'architettura tipica delle grandi colonie di gorgonie \u00e8 a ventaglio, con tutte le ramificazioni su un unico piano, e la colonia pu\u00f2 raggiungere dimensioni di 3 m di diametro e oltre.\nLe varie specie possono differenziarsi anche molto: la gorgonia bianca (\"Eunicella singularis\") ha corpo molle, ruvido e gibboso e preferisce l'ombra, la muricea (\"Paramuricea camaleon\") forma colonie vistosissime (violacee, rossastre ed a volte gialle), grandi e robuste e vive in acque profonde oltre i 20 metri, la gorgonia rossa (\"Paramuricea clavata\") forma colonie a ventaglio alte fino ad un metro ed \u00e8 esclusiva del Mar Mediterraneo, la gorgonia verrucosa (\"Eunicella verrucosa\"), abbastanza rara, \u00e8 bianco candida e arborescente.\nBiologia.\nVivono in maggioranza fissate alle rocce. Sfruttano le correnti marine per cibarsi di plancton e per disseminare le larve, che non hanno lo stadio di medusa.\nIn una colonia esiste una comunicazione tra i diversi polipi, che si scambiano sostanze nutrienti ma anche informazioni. Se la punta di un ramo viene disturbata, l'intera colonia reagisce chiudendo i polipi.\nTassonomia.\nL'ordine Alcyonacea comprende i seguenti sottordini e famiglie:"}
{"id": "274234", "revid": "486946", "url": "https://it.wikipedia.org/wiki?curid=274234", "title": "Federazione unita dei pianeti", "text": ""}
{"id": "274238", "revid": "1305772", "url": "https://it.wikipedia.org/wiki?curid=274238", "title": "Making Movies", "text": "Making Movies \u00e8 il terzo album dei Dire Straits registrato nel giugno 1980 ai Power Station di New York.\nIl disco.\nCon oltre 8 milioni di copie vendute, di cui oltre 700.000 copie in Italia dove raggiunge la prima posizione (mantenendola per 14 settimane), \u00e8 il primo disco dei Dire Straits a raggiungere le vette delle classifiche mondiali. L'album raggiunge la prima posizione anche in Norvegia per due settimane, la terza in Nuova Zelanda, la quarta nella Official Albums Chart ed in Svezia, la sesta in Olanda ed Australia e la settima in Germania. In Italia \u00e8 stato l'album pi\u00f9 venduto in assoluto durante l'anno 1981.\nMark Knopfler decide di avvalersi del suono delle tastiere ed in particolare si fa aiutare da Roy Bittan, il pianista di Bruce Springsteen, crea cos\u00ec una serie di singoli di forte impatto sul pubblico come \"Tunnel of Love\", \"Romeo and Juliet\" (vero e proprio cavallo di battaglia nella produzione del chitarrista), \"Solid Rock\" e \"Skateaway\". Da un verso di quest'ultimo brano prende spunto il titolo dell'album.\nL'album \u00e8 il primo in cui non figura David Knopfler, che ha abbandonato il gruppo durante le registrazioni nell'agosto 1980. Le sue tracce di chitarre erano state quasi completate, ma furono comunque reincise dal fratello.\nI brani.\n\"Expresso Love\".\n\"Expresso Love\" si presenta come un brano dal forte impatto anche nelle sue riproposizioni in concerto, una delle quali \u00e8 inclusa nell'album \"\".\n\"Hand in Hand\".\nIl brano \"Hand in Hand\", caratterizzato da un testo particolarmente suggestivo, \u00e8 uno dei\npezzi pi\u00f9 significativi dell'album.\n\"Solid Rock\".\n\"Solid Rock\" \u00e8 una canzone che richiede un coinvolgimento notevole da parte di tutti i\nmusicisti e si \u00e8 affermata come una presenza fissa negli spettacoli dei Dire Straits: due\ndistinte esecuzioni dal vivo del brano, caratterizzate da arrangiamenti\npi\u00f9 elaborati e passaggi strumentali pi\u00f9 estesi rispetto alla traccia di \"Making Movies\",\nsono state inserite negli album dal vivo \"Alchemy\" (tutte le edizioni) e \"On the Night\" (nelle sole versioni VHS e DVD: la\nregistrazione \u2013 esclusa dal CD per ragioni di spazio \u2013 era stata\noriginariamente pubblicata all'interno dell'EP \"Encores\").\n\"Les Boys\".\nNel brano \"Les Boys\", contraddistinto da un andamento allegro, il narratore descrive con\nironia \u2013 senza fornire giudizi \u2013 alcune scene che si svolgono all'interno di un locale\ngay di Monaco di Baviera; nel testo viene menzionato lo scrittore, drammaturgo e\npoeta francese Jean Genet.\nAccoglienza critica.\nNella recensione retrospettiva per AllMusic, Stephen Thomas Erlewine ha dato all'album un giudizio di quattro stelle e mezzo su cinque, notando che la band \u00abaveva cominciato ad allontanarsi dalle sue origini roots rock\u00bb per sposare secondo lui \u00abuna variante jazzistica del country-rock e folk-rock cantautoriale\u00bb. Ha poi concluso la recensione dicendo che \"Making Movies\" \u00absi colloca tra i migliori lavori della band\u00bb.\nNella sua recensione per la rivista \"Rolling Stone\", David Fricke accost\u00f2 i nuovi testi di Mark Knopfler a quelli di cantautori come Bruce Springsteen, Bob Dylan e Neil Young. Il critico aggiunse che \u00abla combinazione della sceneggiatura lirica della star, le sue intense esibizioni vocali e la tagliente colonna sonora rock &amp; roll della band sono mozzafiato - tutto ci\u00f2 che i primi due album avrebbero dovuto essere, ma che non sono stati. Se \"Making Movies\" fosse realmente un film, potrebbe vincere uno stormo di Academy Awards\u00bb.\nNel 1989 \"Rolling Stone\" ha inserito \"Making Movies\" al 52\u00ba posto nella lista dei 100 migliori album degli anni ottanta."}
{"id": "274240", "revid": "293713", "url": "https://it.wikipedia.org/wiki?curid=274240", "title": "Gaetano D'Agostino", "text": "Caratteristiche tecniche.\nNato trequartista, nel corso della sua carriera si \u00e8 trasformato in un regista di centrocampo e poteva anche essere schierato anche come mediano o come centrocampista centrale. Aveva un notevole potenziale nell'eseguire i calci di punizione. Nel 2005 era definito una mezzapunta.\nCarriera.\nClub.\nRoma, Bari e Messina.\n\u00c8 cresciuto a Palermo nel quartiere Sperone.\nFa i primi passi nelle giovanili del Palermo, dove giocher\u00e0 dal 1990 al 1998, e proprio in maglia rosanero realizza il record di 100 reti segnate in un solo anno, che gli fa guadagnare il passaggio alla Roma.\nNel 1998, a 16 anni, entra a far parte della prima squadra guidata da Zden\u011bk Zeman e vi rimane anche per i primi due anni della gestione Capello, durante la quale fa il suo esordio in serie A, il 5 novembre 2000 nella partita vinta a Brescia contro il Brescia (4-2), e vince lo scudetto nella stagione 2000-2001.\nNel marzo del 2001 passa al in compropriet\u00e0 nell'affare che porta Antonio Cassano a Roma. Con la maglia barese in serie B trova molto spazio giocando 63 partite in due stagioni, dopodich\u00e9 nell'ottobre del 2003 fa ritorno alla Roma per altri due anni, trovando per\u00f2 poco spazio. Il 4 aprile 2004 realizza la sua prima marcatura in maglia giallorossa contro il Lecce (0-3). Dopo il trasferimento al Messina nel gennaio del 2005 con Bortolo Mutti alla guida della squadra peloritana, in una stagione e mezza colleziona 42 presenze e 5 gol in campionato.\nUdinese.\nIl 9 luglio 2006 si trasferisce all'Udinese, dove indossa inizialmente la maglia numero 4, numero appartenuto fino all'anno prima al capitano Valerio Bertotto, e dal terzo anno di Udine, la maglia numero 21.\nNella stagione 2008-2009, la terza in maglia friulana, realizza 11 reti in 36 presenze.\nI gol arrivano contro Bologna, Lecce (sia all'andata che al ritorno), Genoa, Fiorentina (doppietta), Chievo (seconda doppietta consecutiva), Lazio, Milan e Sampdoria: 6 di questi sono calci di rigore, 4 su punizione e 1 su azione.\n Nell'estate del 2009 \u00e8 molto vicino al Real Madrid, ma alla fine salta l'accordo per le mancate garanzie da parte dei \"blancos\".\nNell'annata 2009-2010 colleziona 20 presenze con un gol, segnato nella partita persa 2-1 con il . L'Udinese conclude il campionato con un 15\u00ba posto.\nFiorentina.\nIl 3 giugno 2010 la Fiorentina annuncia l'acquisto in compropriet\u00e0 del centrocampista siciliano versando nelle casse del club friulano 4,5 milioni di euro, offrendogli un contratto di tre anni con opzione sul quarto.\nAll'esordio in maglia viola, il 29 agosto 2010 in Fiorentina-Napoli valida per la prima giornata di Serie A, mette a segno la sua prima rete che vale il pareggio al 49'.\nIl 16 settembre s'infortuna al ginocchio e rimane fuori dai campi fino agli inizi di novembre.\nVa poi a segno su punizione all'Olimpico contro la Roma (sconfitta viola per 2-3) il 10 novembre e contro il su calcio di rigore nel pareggio per 1-1 del 6 febbraio 2011. Il 1\u00ba maggio 2011 segna la sua prima doppietta con la Fiorentina proprio contro la sua ex squadra, l'Udinese, battuta 5-2.\nIl 2 marzo si frattura una mano in allenamento e salta tre giornate a causa di questo infortunio.\nSiena e prestito al Pescara.\nIl 24 giugno 2011, alla scadenza degli accordi riguardanti le compartecipazioni, Fiorentina e Udinese non si accordano andando cos\u00ec alle \"buste\", all'apertura delle quali, nel giorno successivo, il cartellino del giocatore risulta interamente riscattato dalla societ\u00e0 friulana che se lo aggiudica per 111.000 euro contro i 50.000 euro offerti dai toscani.\nIl 9 luglio 2011 viene ufficializzato il suo passaggio in compartecipazione al , con cui firma un contratto quadriennale; Due giorni dopo il contratto \u00e8 stato depositato presso la Lega Calcio. Esordisce in maglia bianconera il 21 agosto in Siena-Torino (1-0) del terzo turno di Coppa Italia, giocando titolare. Segna il primo gol in maglia bianconera in Siena-ChievoVerona (4-1) della decima giornata di campionato, con una punizione.\nTra il 23 febbraio e il 7 aprile \u00e8 vittima di una lombalgia. Chiude la stagione con 24 presenze in campionato, segnando 3 gol, ed una in Coppa Italia.\nIl 22 giugno il Siena rileva anche l'altra met\u00e0 del cartellino ancora in possesso dell'. Ha debuttato nella nuova stagione il 19 agosto giocando da titolare la sfida di Coppa Italia vinta contro il per 4-2 con una sua doppietta.\nIl 21 gennaio 2013 passa in prestito con diritto di riscatto al Pescara, obbligatorio in caso di salvezza del club abruzzese. Debutta il 27 gennaio nella sconfitta per 6-0 contro la Sampdoria; la settimana seguente, il 3 febbraio, realizza il primo gol con la maglia del Pescara su calcio di rigore ai danni del Bologna.\nRitorno al Siena.\nA fine stagione il Pescara, retrocesso in cadetteria, non lo riscatta e fa ritorno al .\nIl 24 agosto, nella gara d'esordio della Serie B, realizza una doppietta contro il Crotone nella gara terminata 5-2 per i toscani.\nIl 22 luglio 2014, dopo la mancata iscrizione del al campionato di Serie B, rimane svincolato.\nFidelis Andria.\nIl 10 settembre 2014 raggiunge l'accordo con la Fidelis Andria con cui gioca varie partite mettendo in mostra grandi doti tecniche. Nonostante il buon impatto il 1\u00ba dicembre dello stesso anno lascia la squadra per divergenze contrattuali con la societ\u00e0.\nBenevento e Lupa Roma.\nIl 1\u00ba dicembre 2014, dopo pochissimi giorni di trattative, decide di cominciare una nuova avventura al Benevento, tornando dunque al calcio professionistico.\nSegna il primo gol con la maglia giallorossa nella partita casalinga contro la , terminata 4-0, con un gol al volo da distanza ravvicinata.\nIl 17 giugno 2015 rescinde anticipatamente il contratto che lo legava al club campano.\nIl 22 giugno 2015 firma con la Lupa Roma ritirandosi a fine anno.\nNazionale.\nNel biennio 2002-2004 fa parte della Nazionale Under-21 che ha vinto l'Europeo U-21 2004.\nRiceve la sua prima convocazione in Nazionale da parte del CT Marcello Lippi, in vista della partita amichevole del 19 novembre 2008 contro la , nella quale per\u00f2 non scende in campo.\nIl 6 giugno 2009, a 27 anni, esordisce in Nazionale giocando da titolare nella partita amichevole Italia- (3-0) disputata a Pisa.\nAllenatore.\nDopo aver terminato il corso per allenatori a Coverciano, nell'agosto 2016 D'Agostino viene ingaggiato come allenatore dell', squadra militante in Serie D. Guida la squadra alla salvezza ad inizio anno insperata.\nIl 9 giugno 2017 diventa il nuovo tecnico della Virtus Francavilla in Serie C.\nIl 7 settembre seguente supera con esito positivo l'esame da allenatore di seconda categoria UEFA A per poter allenare in Serie C. Al termine della stagione, conclusa con il nono posto in classifica e l\u2019eliminazione al secondo turno dei play-off del girone C per mano della Juve Stabia, lascia la squadra pugliese.\nIl 12 giugno 2018 sostituisce Michele Marcolini sulla panchina dell', firmando un biennale con il club piemontese. Il 17 febbraio 2019 viene esonerato dopo la sconfitta per 0-1 contro l'.\nIl 4 ottobre 2019, dopo aver rescisso il contratto che lo legava all'Alessandria, firma il contratto con il , subentrando all'esonerato Marco Gaburro. Dopo essersi salvato al primo anno, la stagione seguente si piazza al sesto posto nel girone A venendo poi eliminato al primo turno dei play-off per mano del .\nIl 27 giugno 2021 viene ufficializzato l'ingaggio come tecnico della . Viene esonerato il 12 febbraio 2022.\nStatistiche.\nStatistiche da allenatore.\n\"Statistiche aggiornate al 2 novembre 2020.\""}
{"id": "274241", "revid": "14691", "url": "https://it.wikipedia.org/wiki?curid=274241", "title": "Killer Application", "text": ""}
{"id": "274242", "revid": "123956222", "url": "https://it.wikipedia.org/wiki?curid=274242", "title": "Autostrada A20 (Italia)", "text": "Lautostrada A20, lunga , gestita dal Consorzio per le Autostrade Siciliane, \u00e8 un'autostrada soggetta al pagamento del pedaggio.\nL'A20, seppur chiamata Messina-Palermo, in realt\u00e0 termina a Buonfornello. \u00c8 necessario percorrere altri 43\u00a0km dell'A19, gratuita, per raggiungere il capoluogo siciliano.\nStoria.\nIl 24 gennaio 1969 la Technital Spa, societ\u00e0 di Verona, si aggiudic\u00f2 l'appalto per la costruzione dei primi 12 chilometri di autostrada, all'interno del Comune di Messina, tratto che va dallo svincolo Messina Boccetta a quello di Villafranca Tirrena.\nNel 1971 vennero appaltati i successivi 13 chilometri, da Brolo a Rocca di Caprileone.\nNel 1972, a poco pi\u00f9 di tre anni dal primo bando, s'inaugura la tratta Boccetta-Villafranca Tirrena. Da quel momento tutto sembra andare per il meglio. I lavori proseguono speditamente. Ma nel 1975 la legge \"Bucalossi\", mette un freno agli appalti e consente solo il completamento di quelli gi\u00e0 avviati.\nNel 1977 si completa la tratta Brolo-Rocca di Caprileone, un anno dopo la Patti-Brolo di 18 chilometri. Poi i bandi di gara si fermarono per 7 anni. Le ditte portano avanti a singhiozzo i lavori assegnati prima della Bucalossi. Si teme un fermo a tempo indeterminato dei lavori.\nMa nel 1982, su intervento di alcuni senatori, il parlamento d\u00e0 nuovo slancio ai lavori. Cos\u00ec nel 1984, il Consorzio Messina-Patti, presieduto da Vincenzo Ardizzone che fino ad allora aveva gestito la realizzazione dell'autostrada, indice nuovi appalti. Nascono nuovi problemi, contrasti fra i comuni coinvolti che chiedono accavallandosi fondi al governo di Roma, clientelismo politico delle ditte appaltatrici e anche i parlamentari regionali gelosi del loro elettorato locale intralciano una spedita conclusione dei lavori.\nNel 1988 viene aperto il tratto tra Rocca di Caprileone e Sant'Agata di Militello.\nNel 1992 viene aperto il tratto tra Sant'Agata di Militello e lo svincolo provvisorio di Furiano, appena 8 chilometri, con la \"Barriera Furiano\", dismessa nel 2006 dopo l'apertura del tratto Furiano-Castelbuono, che segnava il termine dell'autostrada A20 e posizionata immediatamente dopo lo svincolo di Sant'Agata di Militello direzione Palermo.\nAnche in Sicilia, per\u00f2, si diffonde Tangentopoli. La procura palermitana apre un'indagine sugli appalti per l'autostrada.\nNel mirino finisce la ditta di Filippo Salamone (fratello del magistrato bresciano Fabio), arrestato successivamente per concorso in associazione mafiosa.\nI lavori vengono nuovamente interrotti. Anche i vertici del Consorzio vengono investiti dal ciclone di Mani pulite.\nNel 1997 viene costituito il Consorzio per le Autostrade Siciliane (CAS), che raggruppa i consorzi autostradali Messina-Palermo, Messina-Catania e Siracusa-Gela.\nSolo nel 1998 riprenderanno i lavori per il tratto Cefal\u00f9-Pollina-Castelbuono.\nLa macchina \u00e8 ripartita, i dirigenti ricominciano a firmare ma i fondi scarseggiano sempre pi\u00f9. Le ditte appaltatrici non sono pi\u00f9 foraggiate e si susseguono i fallimenti.\nSi apre la stagione dei contenziosi e delle revoche di appalti gi\u00e0 assegnati.\nNel 1999 la Procura di Messina invia sei avvisi di garanzia ad alcuni amministratori locali per l'appalto dello svincolo di Messina Giostra, aggiudicato tre anni prima con un ribasso del 27% sulla base d'asta.\nNel 2001 e a soli 41\u00a0km dalla fine, il governo Capodicasa (DS) firma con il Ministero dei lavori pubblici l'accordo di programma quadro con lo stanziamento di 300 milioni di euro. I lavori possono ripartire. Per garantire maggiore sicurezza contro le infiltrazioni mafiose il CAS, firma nella Prefettura di Messina un protocollo di legalit\u00e0 con l'ANAS, i sindacati, l'Inps e l'Inail.\nIl 21 dicembre 2004, viene inaugurato l'ultimo tratto tra Castelbuono e lo svincolo provvisorio di Furiano, completo solo in direzione Messina, in presenza dell'allora Presidente del Consiglio dei ministri Silvio Berlusconi e il presidente della regione Cuffaro. A causa di ultimi lavori della galleria \"Piano Paradiso\" e del correlato tratto Tusa-Castelbuono, in direzione Palermo, l'apertura completa al traffico in entrambe le direzioni, avviene circa sei mesi dopo. Nel frattempo per percorrere il tratto da Messina a Palermo si rese necessaria l'uscita obbligatoria allo svincolo di Tusa e il rientro a quello di Castelbuono.\nFinalmente, il 21 luglio 2005 viene aperta al traffico, anche in direzione Palermo, la tratta di quasi 11\u00a0km tra Tusa e Castelbuono, completando cos\u00ec dopo 36 anni l'Autostrada A20, non per nulla soprannominata '\"eterna incompiuta\".\nL'intera opera \u00e8 costata pi\u00f9 di 700 milioni di euro, circa 4 milioni per ogni chilometro, a cui vanno aggiunti i soldi pubblici spesi nella numerose cause per contenziosi con le ditte appaltatrici che hanno caratterizzato tutto l'iter di costruzione.\nL'autostrada oggi.\nPer la Sicilia si tratta di un'arteria di fondamentale importanza perch\u00e9 collega (considerando A19 e A20) il capoluogo di Regione a Messina, necessario soprattutto per chi deve andare in Calabria o in altre regioni. A causa dell'orografia complessa, l'autostrada ha richiesto l'adozione di ardite soluzioni di ingegneria, e gran parte del tracciato, a due corsie per senso di marcia, risulta costruito a mezza costa con un susseguirsi di gallerie e viadotti.\nL'A20 ha inizio nella zona sud di Messina come prosecuzione, senza soluzione di continuit\u00e0, dell'autostrada A18. Il primo tratto dell'autostrada, fino allo svincolo di Messina Giostra, \u00e8 libero da pedaggio. Proseguendo lungo la costa tirrenica siciliana, dopo aver attraversato i monti Peloritani, il tracciato si snoda dapprima in un paesaggio collinare con scorci sul mare. Poi lo scenario diventa gradualmente pianeggiante, attraversando la valle del Niceto e l'ampia piana di Milazzo. Dopo lo svincolo di Falcone vi sono una serie di lunghe gallerie in corrispondenza di altrettanti promontori tra i monti Nebrodi. Proseguendo verso Palermo, le gallerie sono intervallate da viadotti molto alti che attraversano le strette e profonde valli tra i versanti costieri dei Monti Nebrodi e delle Madonie. L'autostrada giunge infine alla barriera di Buonfornello confluendo nella A19.\nNel 2015 l'arteria ha registrato un traffico di 19.516.919 veicoli.\nOpere principali.\nIl 31 luglio 2017 \u00e8 stato chiuso al traffico un tratto della A20, sul Viadotto Ritiro, (dal Km 11, 200 alla Galleria Baglio, in direzione di Palermo) con deviazione del traffico autostradale sulla nuova rampa di uscita di Messina - Giostra e sulla rampa in entrata dello stesso svincolo (aperta il 16 maggio 2013).\nSono in progetto i seguenti svincoli:"}
{"id": "274243", "revid": "1226", "url": "https://it.wikipedia.org/wiki?curid=274243", "title": "Shaykh", "text": ""}
{"id": "274246", "revid": "125633604", "url": "https://it.wikipedia.org/wiki?curid=274246", "title": "Bestia (gioco)", "text": "La bestia odierna \u00e8 un gioco d'azzardo con regole mutuate, per lo pi\u00f9, dalla briscola. \u00c8 diffuso e praticato in tutta Italia dove, per\u00f2, \u00e8 compreso tra i giochi proibiti nei locali pubblici.\nStoria.\nIl gioco della Bestia nasce in Francia nel Settecento. \u00c8 descritto nel libro Acad\u00e9mie Universelle des Jeux - Paris 1739, consultabile online, alle pagg. 255 segg.. La prima notizia italiana della Bestia viene da Raffaele Bisteghi, nel suo Il giuoco pratico, Bologna 1753, pagg 175 e segg.., di cui alcuni brani sono consultabili online Il gioco francese e italiano sono analizzati e discussi nel saggio La Bestia di Raffaele Bisteghi di Girolamo Zorli pubblicato nel sito www.tretre.it\nLa Bestia settecentesca era diversa da quella odierna descritta qui sotto. Era un gioco di presa con obbligo di risposta e di taglio, della famiglia dell'odierno Tressette, o meglio del Trionfo/Beccaccino/Maraffone. Giocava per la vittoria del piatto il giocatore vincitore di una breve licita contro tutti gli altri. Del gioco originario restano nella Bestia di oggi alcuni fondamenti: il mazzo ridotto, il numero limitato di prese in gioco (cinque), l'obbligo di risposta e di taglio, la contesa sul numero delle prese e non sul valore delle carte, le poste o bestie pagate dal chiamante perdente che non venivano incassate dai difensori vincitori ma passavano al piatto della smazzata successiva.\nRegole.\nRegole di tattica nel gioco della carta.\nLo scopo del gioco \u00e8 accaparrarsi la maggior parte del \"piatto\" e non far rispettare gli impegni agli altri giocatori.\nFasi.\nDistribuzione.\nIl mazziere (a rotazione ciascuno dei giocatori, partendo solitamente da colui che in un preventivo sorteggio ha preso la carta pi\u00f9 alta), dopo aver mescolato le carte e fatto tagliare il mazzo dal giocatore di sinistra, ne rigira una carta davanti a s\u00e9 che da quel momento indicher\u00e0 il \"seme\" della briscola, quindi ne distribuir\u00e0 tre alla volta ad ogni giocatore che se le sistemer\u00e0 in mano, partendo dal giocatore alla propria destra.\nDichiarazione.\nLa \"dichiarazione\" o \"licitazione\" ha lo scopo di determinare quanti giocatori parteciperanno al gioco della carta.\nInizia dopo che il mazziere ha finito di distribuire le carte.\nDurante la dichiarazione i giocatori parlano a turno.\nIl primo a parlare \u00e8 il giocatore \"di mano\" vale a dire quello a destra del mazziere, quindi si procede in senso antiorario.\nOgni giocatore pu\u00f2 passare, e riporre le carte coperte sul tavolo, o \"bussare\", e partecipare al gioco della carta, cos\u00ec facendo si impegna a fare almeno una presa con la briscola in vigore.\nFinite le \"dichiarazioni\", il mazziere \"invita\" i giocatori che hanno passato precedentemente a prendere nuove carte, chi accetta riceve tre (o 4, vedi varianti) nuove carte ed \u00e8 obbligato a giocare la partita con le nuove carte ricevute.\nNel caso in cui il mazzo non sia sufficiente a dare carte a tutti giocatori che lo abbiano richiesto, sar\u00e0 cura del mazziere raccogliere tutte le carte coperte sul tavolo, esclusi gli scarti di coloro che partecipano al gioco (\"andati dal dottore\") e la carta scoperta di briscola, formando un nuovo mazzo che mischiato e tagliato verr\u00e0 distribuito.\nL'ordine con cui vengono serviti i giocatori \u00e8 lo stesso dell'inizio del gioco (primo chi \u00e8 \"di mano\", ultimo il mazziere)\nGioco della carta.\nIl primo giocatore alla destra del mazziere che ha \"bussato\" \u00e8 il \"primo di mano\", cio\u00e8 inizia la prima \"mano\";si procede in senso antiorario, indifferentemente se il prossimo giocatore abbia bussato oppure ripreso le carte. Chi ha bussato non ha precedenza di risposta. \nDurante la \"mano\", ogni giocatore muove una carta alla volta e la presa si completa quando tutti i giocatori hanno fornito la propria.\nRegola fondamentale del gioco \u00e8 che si debba rispondere nel seme di uscita del primo giocatore: ad esempio se il primo giocatore gioca denari, tutti devono giocare una carta di denari. Nel caso che un giocatore non sia in grado di rispondere nel seme, deve giocare una carta di briscola, se ne ha. La presa spetta al giocatore che ha fornito la carta pi\u00f9 alta nel seme di uscita, a meno che non sia stata giocata una briscola, nel qual caso predomina la carta di briscola pi\u00f9 alta.\nAttenzione alle regole di tattica specialmente se concordate come rigide.\nEsaurita la presa, uscir\u00e0 per la \"mano\" successiva il giocatore che ha vinto la presa precedente.\nSpartizione del piatto.\nAl termine del gioco della carta il piatto va diviso per le 3 \"prese\" mentre chi ha giocato e non ha fatto nessuna presa \"va in bestia\" e pagher\u00e0 l'ammontare del piatto al \"piatto\".\nSe non ci sono giocatori che \"vanno in bestia\" si inizier\u00e0 con il giro obbligatorio, se concordato ad inizio gioco.\nVarianti.\nVariante con cambio delle carte (accomodo).\nAd inizio gioco \u00e8 possibile stabilire che si pu\u00f2 o meno cambiare/scartare le carte. Si deve stabilire se vengono date 4 carte, anzich\u00e9 3, a chi ne prende di nuove e, volendo, se e quante carte pu\u00f2 cambiare giocatore che ha bussato, se nessuna, 1 o 2.\nOvviamente, se si prendono 4 nuove carte se ne dovr\u00e0 scartare una prima del gioco della carta.\nQuesto non varia l'ordine in cui vengono serviti i giocatori."}
{"id": "274249", "revid": "2153076", "url": "https://it.wikipedia.org/wiki?curid=274249", "title": "The Beatles 1", "text": "L'album The Beatles 1, pi\u00f9 noto semplicemente come 1 (\"One\"), \u00e8 una raccolta di grandi successi dei Beatles, pubblicata il 13 novembre 2000 in occasione del trentennale dello scioglimento del gruppo di Liverpool.\nDescrizione.\nLa compilation, prodotta da George Martin come la quasi totalit\u00e0 degli album del gruppo, raccoglie su un unico disco 27 singoli che tra il 1962 e il 1970 raggiunsero la prima posizione nelle classifiche di vendita del Regno Unito o degli Stati Uniti.\nTutte le canzoni della raccolta sono famosissime e vengono considerate dei capisaldi della storia del rock mondiale.\nCon oltre 32 milioni di copie vendute, di cui 13 milioni solo negli Stati Uniti (500 settimane in classifica) \"1\" \u00e8 l'album di maggior successo degli anni 2000.\nL'album ha raggiunto la prima posizione nella Billboard 200 ed in Svezia per 8 settimane, nella Official Albums Chart, in Australia (dove rimane in classifica 65 settimane), Germania (dove rimane in classifica 56 settimane) ed in Italia per 9 settimane (dove rimane in classifica 101 settimane), in Svizzera (dove rimane in classifica 63 settimane), Austria (dove rimane in classifica 55 settimane) e Nuova Zelanda per 7 settimane, in Finlandia per 6 settimane, in Norvegia per 4 settimane ed in Belgio nelle Fiandre dove rimane in classifica 184 settimane ed in Vallonia per nove settimane rimanendo in classifica 141 settimane, Canada, Irlanda, Giappone, Paesi Bassi (dove rimane in classifica 93 settimane), Spagna (dove rimane in classifica 91 settimane), Polonia e Sud Corea, la seconda in Danimarca, la quarta in Portogallo e la decima in Francia.\nTracce.\nVinile.\nDisco 1 lato A: 1962\u201364.\nDurata: 18:50\nDisco 1 lato B: 1965\u201366.\nDurata: 19:41\nDisco 2 lato A: 1967\u201368.\nDurata: 19:35\nDisco 2 lato B: 1969\u201370.\nDurata: 21:12\nClassifiche.\nVendite Mondiale: 31\u00a0000\u00a0000+ copie\nFormazione.\nThe Beatles\nCrediti"}
{"id": "274252", "revid": "599013", "url": "https://it.wikipedia.org/wiki?curid=274252", "title": "Autostrada A19 (Italia)", "text": "L'autostrada A19 \u00e8 un'autostrada italiana che collega le citt\u00e0 siciliane di Palermo e Catania. Attraversa la Sicilia centrale con un percorso di oltre passando per Caltanissetta ed Enna. \u00c8 gestita dall'ANAS ed \u00e8 priva di pedaggio.\nIl tratto di autostrada da Palermo a Buonfornello \u00e8 parte della strada europea E90, mentre il tratto da Buonfornello a Catania corrisponde alla strada europea E932.\nStoria.\nIl tragitto, disegnato e costruito dall'ANAS \u00e8 stato inaugurato completamente nel 1975, con gestione iniziale di competenza dello stesso ente statale. L'arteria ha di fatto sostituito la SS 121 Catanese, che fino all'apertura dell'autostrada serviva il collegamento tra Palermo e Catania attraverso i territori della Sicilia centrale. La realizzazione di questo tragitto ha notevolmente velocizzato gli spostamenti dal capoluogo palermitano a quello etneo, riducendo sensibilmente il tempo necessario, e ha posto fine all'isolamento dei comuni dell'entroterra siciliano, tra cui anche Caltanissetta ed Enna.\nL'autostrada \u00e8 stata aperta al traffico in due fasi: nel 1970 da Palermo a Buonfornello e da Motta Sant'Anastasia a Catania; nel 1975 si \u00e8 arrivati al completamento dell'opera con l'apertura del troncone centrale.\nL'autostrada, dall'inaugurazione, non ha sostanzialmente cambiato il suo volto originario, poich\u00e9 non \u00e8 mai stata interessata da importanti lavori di ammodernamento. Si registrano solo tre eventi di particolare importanza.\nCedimento del viadotto Himera.\nIl 10 aprile 2015 un evento franoso caus\u00f2 il cedimento di alcuni piloni del viadotto Himera (carreggiata in direzione Catania), che si inclin\u00f2, rendendo necessaria la chiusura dell'autostrada in entrambe le direzioni tra le uscite di Scillato e Tremonzelli per circa sette mesi. La realizzazione di una bretella, aperta il 16 novembre 2015, ha consentito la riapertura al traffico del tratto di autostrada chiuso da aprile.\nAntefatti.\nUna frana insisteva sull'area gi\u00e0 da dieci anni. Fu la stessa frana che nel 2005 danneggi\u00f2 irreparabilmente la strada provinciale 24, che collega Scillato e Caltavuturo passando proprio sotto il viadotto Imera. I danni furono tali da preferire la realizzazione di un bypass su altra sede, piuttosto che ricostruire il tratto franato. Il bypass \u00e8 stato comunque interessato pesantemente dall'evento del 2015, che ha reso nuovamente impraticabile la SP24.\nLa frana.\nIntorno alle 16:20 del 10 aprile 2015 la frana ha interessato il versante a monte della carreggiata, al km 57+500, a soli 500 metri dallo svincolo di Scillato: conseguenza dell'evento franoso \u00e8 stato l'inclinarsi di uno dei piloni del viadotto Imera I nella carreggiata in direzione di Catania; ma sono stati coinvolti dallo smottamento almeno altri due piloni. In via precauzionale l'ANAS ha perci\u00f2 disposto la chiusura dell'autostrada in entrambe le direzioni tra le uscite di Tremonzelli e Scillato.\nLa situazione \u00e8 stata aggravata dalla totale assenza di viabilit\u00e0 alternativa in zona. La strada provinciale 24, che avrebbe rappresentato una valida deviazione, era stata interessata da una frana su un altro versante due mesi prima (febbraio 2015) che l'aveva gi\u00e0 resa impraticabile, e anche la strada statale 643 di Polizzi, su cui \u00e8 stato deviato il traffico, era chiusa da marzo 2015 a seguito di una frana che l'aveva invasa, e fu sgomberata per consentirne il passaggio dei veicoli provenienti dall'autostrada.\nLa principale deviazione per il traffico leggero per tutti i sette mesi di chiusura dell'autostrada fu rappresentata proprio dalla SS\u00a0643, la quale tuttavia si articola su una zona soggetta a continui smottamenti che rendono la sede stradale in pessime condizioni in molti punti. La velocit\u00e0 di percorrenza \u00e8 molto bassa anche a causa del percorso tortuoso e dell'attraversamento del centro urbano di Polizzi Generosa. Questi fattori resero la deviazione non adatta alla mole di traffico tipica di un'autostrada. Per questo motivo l'accesso fu consentito solo ai mezzi leggeri e ai pullman per il trasporto pubblico, mentre il traffico pesante e di lunga percorrenza fu dirottato sull'autostrada A20 Palermo-Messina e sull'autostrada A18 Messina-Catania. Il collegamento delle zone interne fu invece affidato allo scorrimento veloce Palermo-Agrigento e allo scorrimento veloce Agrigento-Caltanissetta, entrambi interessati tuttavia da importanti lavori di ammodernamento che ne compromettevano la funzionalit\u00e0.\nConseguenze.\nL'interruzione della A19 ha di fatto spaccato la Sicilia in due, poich\u00e9 l'arteria, fondamentale nella rete stradale regionale, garantiva il collegamento della Sicilia sud-orientale (province di Catania, Enna, Caltanissetta, Ragusa e Siracusa) con la Sicilia occidentale, e in particolare con il capoluogo Palermo: in generale, i tempi di percorrenza sugli itinerari Palermo-Catania e Palermo-Caltanissetta-Enna subirono un aumento di almeno un'ora, e si presentarono situazioni pi\u00f9 difficili dal punto di vista viario nei piccoli centri dell'entroterra. Per venire incontro a lavoratori e studenti pendolari, Trenitalia ha incrementato da allora le corse tra i due capoluoghi siciliani, a seguito di un accordo con la Regione.\nA seguito dell'evento, il presidente dell'ANAS Pietro Ciucci ha annunciato le sue dimissioni. Il cedimento dell'Imera era stato infatti l'ultimo di una lunga serie di crolli e cedimenti strutturali che avevano interessato l'intera rete stradale nazionale, non ultimo quello che ha interessato la rampa di accesso al viadotto \"Scorciavacche\", sulla strada statale 121, aperto al traffico solo qualche giorno prima.\nL'iniziale intenzione di demolire entrambe le carreggiate fu scongiurata dal Ministro delle infrastrutture e dei trasporti Graziano Delrio a seguito del sopralluogo del 29 settembre 2015, in cui venne accertato che la frana non aveva compromesso la stabilit\u00e0 della carreggiata in direzione Palermo, la quale fu riaperta al traffico gi\u00e0 il 30 aprile 2016, dopo ulteriori accertamenti. La viabilit\u00e0 sul tratto autostradale chiuso era comunque gi\u00e0 stata ripristinata nel novembre 2015 grazie all'apertura di una bretella stradale di circa 1,5\u00a0km costruita in tre mesi.\nBypass.\nIn attesa della sua ricostruzione, per aggirare il viadotto Himera \u00e8 stata realizzata una bretella. I lavori sono iniziati il 7 agosto 2015 e sono terminati il 16 novembre 2015, data in cui \u00e8 stato contestualmente riaperto al traffico il tratto di autostrada tra le uscite di Scillato e Tremonzelli.\nSecondo il cronoprogramma degli interventi predisposto dal commissario straordinario Marco Guardabassi, \u00abil termine per ripristinare la funzionalit\u00e0 dell'autostrada A19 con il by-pass verr\u00e0 a scadere dopo giorni 175 dal giorno successivo all'approvazione del presente Piano da parte del Capo Dipartimento della Protezione Civile\u00bb. Il piano \u00e8 stato approvato il 26 giugno, dunque il termine ultimo sarebbe dovuto corrispondere alla data del 18 dicembre 2015. Tuttavia la fine dei lavori sulla bretella e la contestuale apertura al traffico sono avvenuti con un mese di anticipo, il 16 novembre 2015, come precedentemente annunciato dal presidente della Regione Rosario Crocetta e dal ministro Graziano Delrio.\nI lavori, finanziati con 9,33 milioni di euro di fondi ANAS, sono stati appaltati a tre diverse ditte, che si sono occupate ciascuna di una delle tre fasi in cui sono stati suddivisi i lavori: l'abbattimento delle sezioni danneggiate del viadotto, la riqualificazione della sede stradale gi\u00e0 esistente (la sottostante strada provinciale 24) per adeguarla al traffico autostradale, e la realizzazione di una rampa che permette di collegare il bypass all'autostrada.\nRicostruzione e riapertura del viadotto.\nDopo il cedimento, il viadotto Himera \u00e8 stato oggetto di un progressivo smantellamento che ha riguardato sei campate (250\u00a0m) e i rispettivi piloni del viadotto lato Catania.\nLa campata che sovrastava la SP 24 \u00e8 stata demolita gi\u00e0 il 13 ottobre 2015, prima dell'apertura della bretella, mentre il 22 dicembre successivo \u00e8 stato demolito con cariche esplosive il resto dell'impalcato e le pile, dopo una complessa operazione di tiraggio durata 48 ore necessaria a preservare l'integrit\u00e0 del viadotto lato Palermo.\nA causa di criticit\u00e0 legate all\u2019iter autorizzativo, durato complessivamente 37 mesi, i lavori di ricostruzione sono stati aggiudicati nel febbraio 2018, e secondo quanto inizialmente dichiarato da ANAS avrebbero previsto un investimento di quasi 11 milioni di euro e una durata dell'intervento di circa 18 mesi, ma dei ritardi dovuti alla crisi finanziaria delle aziende incaricate dei lavori, e successivamente alle misure di confinamento imposte a causa della pandemia di COVID-19, hanno fatto slittare la data prevista di completamento. La riapertura \u00e8 avvenuta il 31 luglio 2020, dopo oltre cinque anni dal cedimento, con una cerimonia a cui hanno presenziato il ministro delle infrastrutture Paola De Micheli, il viceministro Giancarlo Cancelleri e l'amministratore delegato di ANAS Massimo Simonini, ma senza rappresentanti del governo regionale siciliano, assente in segno di protesta.\nIl segmento interessato dalla ricostruzione si sviluppa complessivamente per 270 metri, includendo tre campate in acciaio, di cui quella centrale \u00e8 stata volutamente progettata con una luce di 130 metri per consentire di scavalcare la frana che interessa l\u2019area, e ha avuto un costo complessivo di 12,5 milioni di euro.\nPercorso.\nL'autostrada A19 ha origine nello svincolo di Villabate, dove un raccordo autostradale di pochi chilometri la congiunge senza soluzione di continuit\u00e0 al viale della Regione Siciliana (conosciuto comunemente come \"circonvallazione di Palermo\"). Il primo tratto prosegue in direzione est lungo la costa tirrenica, con uscite per Bagheria, Casteldaccia, Altavilla Milicia, Trabia e Termini Imerese. In localit\u00e0 Buonfornello avviene l'allacciamento con l'autostrada Messina-Palermo, che prosegue lungo la costa tirrenica, mentre il tracciato della A19 curva verso sud-est e penetra nell'entroterra, seguendo \"grosso modo\" l'alveo dell'Imera settentrionale.\nSuperata l'uscita di Scillato, l'autostrada si inoltra sulle Madonie; il viadotto Fichera sull'omonimo torrente (opera dell'ingegnere Silvano Zorzi), con una pendenza media del 5% permette all'autostrada di superare un dislivello di circa 350 metri e raggiungere il punto pi\u00f9 alto, a circa 700\u00a0m\u00a0s.l.m., presso la galleria Tremonzelli. Seguono gli svincoli di Tremonzelli, Irosa e Resuttano. Subito dopo lo svincolo di Resuttano, la carreggiata in direzione Catania del viadotto Cannatello (anche questo opera dell'ingegnere Zorzi) scavalca la carreggiata in direzione Palermo, dalla quale viene a sua volta scavalcata dopo circa un chilometro. Questo particolare intreccio, realizzato approfittando dell'ampia vallata, causa una momentanea inversione del senso di marcia.\nL'autostrada raggiunge la quota minima di 300\u00a0m\u00a0s.l.m., tra l'uscita di Ponte Cinque Archi, che serve piccoli centri quali Villarosa (EN) e Santa Caterina Villarmosa (CL), e l'uscita di Caltanissetta, presso cui si innesta la strada statale 640 Strada degli Scrittori, una fondamentale via di connessione alle province di Caltanissetta e Agrigento. Qui abbandona la valle dell'Imera meridionale curvando verso est e tramite alcune gallerie e viadotti, tra cui la galleria Fortolese e il viadotto Morello, giunge allo svincolo di Enna, contraddistinto dal viadotto Euno, parallelo all'autostrada, e che termina sulla strada statale 117 bis Centrale Sicula; segue un ultimo tratto in discesa in cui si incontrano le aree di servizio \"Sacchitello\" e lo svincolo di Mulinello. Dopo lo svincolo per l'area industriale della valle del Dittaino (quest'ultimo di recente costruzione sebbene fosse prevista nell'ambito dei lavori di ristrutturazione dell'autostrada gi\u00e0 all'inizio degli anni novanta) si trovano le uscite per Agira, Catenanuova, Sferro e Motta Sant'Anastasia. In questo tratto l'autostrada segue il corso del Dittaino ed \u00e8 costeggiata dalla strada statale 192 della Valle del Dittaino e dalla ferrovia Palermo-Catania. La valle del Dittaino confluisce quindi nella piana di Catania, dove l'autostrada prosegue pianeggiante verso il capoluogo etneo; degno di nota \u00e8 il viadotto sul Simeto.\nL'autostrada termina confluendo, senza soluzione di continuit\u00e0, sull'asse attrezzato di Catania, subito dopo l'intersezione con la tangenziale.\nViadotti e gallerie.\nA causa dell'orografia del territorio che attraversa, l'autostrada si articola tra numerosi viadotti e gallerie.\nIn particolare, in essa sono presenti tre dei dieci viadotti pi\u00f9 lunghi d'Italia. Si tratta dei viadotti \"Fichera\" (7\u00a0350\u00a0m, nella citt\u00e0 metropolitana di Palermo), \"Morello\" (5\u00a0440\u00a0m, in provincia di Enna) e \"Cannatello\" (4\u00a0220\u00a0m, a cavallo tra le province di Palermo e Caltanissetta), rispettivamente al secondo, al quarto e all'ottavo posto. Al momento dell'apertura dell'autostrada, nel 1975, il \"Fichera\" e il \"Morello\" erano i due viadotti pi\u00f9 lunghi d'Italia.\nAltri viadotti con lunghezza superiore ai 2\u00a0km sono: \"Himera II\" (3\u00a0370\u00a0m), \"Michele Lomonaco Capocantoniere\" (2\u00a0519\u00a0m), \"Himera I\" (2\u00a0360\u00a0m) e \"Simeto\" (2\u00a0250\u00a0m). Inoltre, altri otto viadotti hanno lunghezza superiore ai mille metri. In totale, l'autostrada si estende per quasi sessanta chilometri in viadotto, ovvero circa il 30% del suo intero percorso.\nUn'importanza minore ricoprono le gallerie. Sono degne di nota le tre gallerie principali dell'autostrada: \"Tremonzelli\" (1\u00a0784\u00a0m), \"Fortolese\" (1\u00a0613\u00a0m) e \"San Nicola\" (1\u00a0487\u00a0m). Le altre gallerie hanno lunghezza che non supera i 500 metri, i tratti in galleria si sviluppano soprattutto tra le uscite di Trabia e di Termini Imerese e tra le uscite di Caltanissetta e di Enna; sono invece totalmente assenti da Enna fino alla fine dell'autostrada.\nLavori in corso.\nBivio Ferrarelle.\nNel mese di maggio 2015 sono iniziati i lavori per adeguare a svincolo provvisorio l'area di parcheggio Ferrarelle. Tali lavori si sono resi necessari a seguito della chiusura al traffico del ponte Cinque Archi, sulla SS 121, che tramite l'omonimo svincolo consentiva di collegare il comune di Villarosa con l'autostrada. Il nuovo \"svincolo Ferrarelle\" collegher\u00e0 l'autostrada alla SS 121 tramite la strada comunale 10 Ferrarelle, di competenza del comune di Enna, per la cui sistemazione sono stati chiesti 315\u00a0000 euro.\nA19 Diramazione per via Giafar.\nLa diramazione per via Giafar costituisce il prolungamento, senza soluzione di continuit\u00e0, dell'autostrada A19 dal km\u00a00, in corrispondenza dello svincolo a quadrifoglio di Villabate, fino all'innesto con la circonvallazione di Palermo. \u00c8 costituita da un tratto di 5,2\u00a0km, a due carreggiate e a due corsie per senso di marcia pi\u00f9 corsia di emergenza, prevalentemente rettilineo e costituisce anche la principale direttrice di traffico tra la citt\u00e0 di Palermo e la strada statale 121 Catanese per Agrigento.\nPur avendo denominazione e progressiva chilometrica indipendenti, la diramazione viene spesso erroneamente individuata come parte integrante della stessa autostrada A19, anche a causa della presenza, nella segnaletica, della sigla alfanumerica \"A19\" al posto della sigla \"A19\u00a0dir\".\nRaccordo autostradale di Caltanissetta.\nIl raccordo autostradale di Caltanissetta collegava la strada statale 640 di Porto Empedocle (oggi detta \"Strada degli Scrittori\") con la A19 presso l'uscita di Caltanissetta. Era costituito da un'unica carreggiata, una corsia per senso di marcia, ed era privo di intersezioni a raso. \u00c8 stato declassato nel 1989 e contestualmente unito alla SS 640. Al termine dei lavori che interessano la statale 640 si presenter\u00e0 come una superstrada con carreggiate indipendenti a doppia corsia per senso di marcia e corsia di emergenza."}
{"id": "274257", "revid": "287204", "url": "https://it.wikipedia.org/wiki?curid=274257", "title": "Asgeir Asgeirsson", "text": ""}
{"id": "274259", "revid": "2175", "url": "https://it.wikipedia.org/wiki?curid=274259", "title": "Infortuni", "text": ""}
{"id": "274260", "revid": "2128734", "url": "https://it.wikipedia.org/wiki?curid=274260", "title": "T-34", "text": "Il T-34 \u00e8 stato un carro armato medio che rappresent\u00f2 la spina dorsale delle forze corazzate sovietiche nel corso della seconda guerra mondiale.\nEsordio.\nAll'inizio dell'Operazione Barbarossa (l'attacco tedesco all'Unione Sovietica), le truppe della \"Wehrmacht\" lo incontrarono raramente. Heinz Guderian, \"padre\" dei reparti corazzati tedeschi, nonch\u00e9 realizzatore della teoria di utilizzo programmatico dei Panzer in battaglia, di fronte alle caratteristiche innovative del mezzo, che lo rendevano superiore a ogni mezzo dello Heer, arriv\u00f2 a suggerire che gli ingegneri tedeschi lo copiassero direttamente.\nIn realt\u00e0 il carro russo aveva molti difetti: i suoi cingoli erano fragili, la torretta era scarsamente protetta anche contro i calibri pi\u00f9 piccoli delle armi anticarro, la sua trasmissione - nei primi anni del conflitto - era la pi\u00f9 primitiva dei suoi tempi, il cannone degli ultimi modelli era cos\u00ec lungo che tendeva a interrarsi e quindi ad esplodere quando utilizzato,inoltre, specialmente nei primi modelli la visibilit\u00e0 esterna era insufficiente, il carro era scomodo per l'equipaggio, non aveva sufficienti portelloni per permettere l'abbandono rapido del mezzo in situazioni di emergenza e la mancanza di un terzo uomo in torretta sovraccaricava di lavoro il comandante che doveva quindi fungere anche da servente.\nNonostante ci\u00f2, il T-34 inizi\u00f2 a formare la componente principale delle unit\u00e0 corazzate sovietiche durante il 1942, quando le fabbriche che lo costruivano, evacuate in tutta fretta dall'Ucraina e dalla Russia Bianca (minacciate dall'avanzata tedesca) vennero ricostruite al sicuro dietro gli Urali, riprendendo a piena forza i loro ritmi produttivi.\nTecnica.\nLe grandissime innovazioni tecniche del T-34 (rispetto al suo predecessore BT-7) furono l'introduzione della corazza inclinata, i cingoli larghi (ben 55 cm ognuno, ovvero pi\u00f9 di 1/3 della larghezza del carro) e il cannone a canna medio-lunga (i Panzer IV tedeschi dell'epoca avevano un cannone corto da 75mm, adatto soprattutto per il supporto alla fanteria, piuttosto che alla lotta controcarro). L'inclinazione di 60 gradi (rispetto ad un asse verticale) della corazza frontale, che misurava 45\u00a0mm, si traduceva in una resistenza equivalente a circa 90mm di acciaio posto verticalmente, giacch\u00e9 l'inclinazione aumenta lo spessore relativo della stessa. I cingoli larghi (distribuendo il peso su una superficie pi\u00f9 vasta) consentivano al mezzo di attraversare i terreni pi\u00f9 difficili, come le plaghe nevose invernali o gli infidi pantani primaverili, che caratterizzano le pianure russe durante il disgelo (\"rasputiza\") e gli conferivano una maggiore mobilit\u00e0 su tutti i tipi di terreno. Il cannone da 76,2\u00a0mm era nel 1942 l'arma anticarro di maggior calibro e riusciva a perforare facilmente le corazze delle controparti tedesche (Panzer III e IV). Inoltre, il T-34 fu uno dei carri armati medi pi\u00f9 veloci di tutta la seconda guerra mondiale, in grado di raggiungere una velocit\u00e0 massima di ben 55 km/h (su strada), il che lo rendeva un bersaglio pi\u00f9 difficile da colpire durante gli scontri ma la scarsa visibilit\u00e0 esterna nonch\u00e9 la scomodit\u00e0 non gli consentiva di reagire pi\u00f9 rapidamente alle esigenze della battaglia.\nMentre la produzione dei carri tedeschi era piuttosto lenta (la lavorazione ancora semi-artigianale dava ottimi risultati in termini di qualit\u00e0 del mezzo, a scapito per\u00f2 della velocit\u00e0 di produzione dello stesso), la costruzione di un T-34 (totalmente aderente al principio della catena di montaggio) era veloce e semplice, essendo ogni operazione scomposta nella maniera pi\u00f9 elementare, tanto che le fabbriche ricostruite dietro gli Urali poterono incrementare i loro organici anche attingendo alla popolazione locale, composta da contadini, donne e adolescenti troppo giovani per il servizio militare.\nIl mezzo aveva un'autonomia di 465\u00a0km, notevolmente superiore a quella dei corazzati tedeschi dell'epoca.\nCome contromisura al T-34, i tedeschi installarono cannoni da 50mm lunghi 60 calibri sui Panzer III e 75mm lunghi 43 o 48 calibri nei Panzer IV, e progettarono il nuovo Panzer V Panther, che riprendeva le innovazioni tecniche del T-34, ma con corazza e peso maggiore.\nIl T34 venne prodotto a partire dal 1940 nella grande fabbrica di trattori di Stalingrado (STZ) e nella fabbrica di locomotive di Char'kov (KhPZ), ma dopo l'inizio dell'invasione tedesca gli impianti di Char'kov furono precipitosamente trasferiti a oriente negli Urali, e la produzione ricominci\u00f2 in massa alla Uralvagonzavod di Ni\u017enij Tagil, mentre la fabbrica di Stalingrado continu\u00f2 a funzionare fino al settembre 1942 quando venne distrutta durante la fase pi\u00f9 accanita della battaglia di Stalingrado.\nLa dirigenza sovietica cerc\u00f2 subito di potenziare al massimo la produzione del T-34 e tra il 1941 e il 1942 vennero attivati, in sostituzione degli impianti di Char'kov e Stalingrado, altri centri produttivi; oltre alla Uralvagonzavod, che rimase la fabbrica principale, iniziarono a produrre il carro armato anche la Krasnoe Sormovo N. 112 di Gor'kij, la Omsktranma\u0161 di Omsk, il complesso Tankograd di \u010celjabinsk e la Uralma\u0161 di Sverdlovsk.\nMiglioramenti tecnici.\nPer un certo periodo i russi scartarono ogni progetto di miglioria o di modifica del T-34, per mantenere la produzione la pi\u00f9 alta possibile, almeno fino all'arrivo del Panzer V Panther e del Panzer VI Tiger. I lunghi cannoni di questi nuovi carri permettevano ai carristi tedeschi di combattere senza preoccuparsi di nascondersi. Il comandante di plotone Nikolaj Jakovlevi\u010d \u017deleznov ricordava:\nLe perdite inflitte dai Panzer V nella Battaglia di Kursk convinsero i russi ad approntare una nuova versione del T-34, il T-34/85 che disponeva di armamento, corazza e autonomia superiori alla precedente versione. La torretta del T-34 fu sostituita con una pi\u00f9 grande, che ospitava tre uomini e un cannone lungo da 85\u00a0mm; questa liberava il comandante dal dover svolgere anche il ruolo di puntatore e, protetta da una corazza frontale di 90\u00a0mm garantiva una migliore protezione dai colpi nemici. Il nuovo cannone consent\u00ec ai carristi sovietici di raggiungere molti successi contro gli equipaggi della sempre pi\u00f9 logorata e indebolita Panzerwaffe.\nIl feldmaresciallo tedesco von Kleist defin\u00ec il T-34 il miglior carro armato del mondo; alla fine del conflitto ne erano stati prodotti circa 53.000. La sua facilit\u00e0 di produzione ed i componenti semplici di cui era composto fecero s\u00ec che la produzione raggiungesse i 2000 esemplari al mese, mentre soltanto 1350 Panzer VI Tiger I tedeschi vennero prodotti in tutta la guerra.\nIl T-34 era un mezzo facilmente utilizzabile anche da soldati poco addestrati (eccetto il pilota, che doveva essere ben addestrato per manovrare il complicato sistema di controllo), anche se, con il volgere della guerra in loro favore, gli alti comandi sovietici apprezzarono sempre di pi\u00f9 i benefici di una pi\u00f9 profonda istruzione tecnica e tattica dei loro equipaggi, riuscendo infine a confrontarsi da un piano di superiorit\u00e0 con i carristi della Wehrmacht che, costretti dalla necessit\u00e0, si trovarono infine (come i loro nemici nel 1941-42) a schierare battaglioni e reggimenti di reclute poco addestrate tenuti insieme da veterani esperti ma demoralizzati.\nIl T-34 \u00e8 stato un carro armato usato da moltissimi operatori, ad esempio dagli eserciti arabi, che ricevettero una versione ceca del T-34/85, dalla Cina comunista, dalla Corea del Nord, dal Vietnam del Nord, dalla Jugoslavia di Tito, da Cuba, dalla Somalia di Siad Barre e dall'MPLA Angolano.\nIn questi paesi il T-34 ha avuto modo di venire impiegato in azione fino agli anni novanta (durante i conflitti etnici che seguirono la disintegrazione della Jugoslavia); per quanto tecnologicamente superato esso si \u00e8 rivelato efficace se impiegato contro nemici poco o per nulla dotati di propri mezzi corazzati o di sistemi di difesa anticarro.\nDifetti.\nAll'inizio del conflitto, il ben corazzato T-34, nonostante la sua imperfetta trasmissione, incapace di sostenere lunghe marce, si dimostr\u00f2 un buon carro armato di supporto alla fanteria. Ma progressivamente perse il suo vantaggio in corazzatura che aveva avuto all'inizio del conflitto. Alla fine del 1943 o all'inizio del 1944, il T-34 era diventato un obiettivo relativamente facile per i carri tedeschi con i cannoni da 75\u00a0mm e per le armi anticarro, mentre i colpi del cannone da 88 millimetri del Tiger, le batterie anti-aeree e le armi anticarro PAK-43 risultavano invariabilmente letali. \n La torretta era perforata in maniera relativamente facile dalle armi tedesche. La sua corazza era molto meno inclinata di quella che copriva lo scafo del carro russo ed offriva scarsa resistenza anche ai colpi da 37\u00a0mm delle armi antiaeree automatiche (T-34/76 modello 1940 e 1941). La situazione era aggravata dal fatto che spesso le torrette del T-34 erano colpite da pezzi di artiglieria pesante come l'88\u00a0mm antiaereo e dai carri tedeschi equipaggiati con cannoni a canna lunga come il 75\u00a0mm e il 50\u00a0mm.. A ci\u00f2 si univa una gravissima mancanza di vie di fuga adeguate per l'equipaggio, dal momento che il portellone monoblocco sulla torretta rappresentava l'unica uscita facilmente agibile per i membri dell'equipaggio (il portello davanti alla postazione del pilota, infatti, era fin troppo piccolo e macchinoso da aprire).\nAnche i cingoli erano un punto debole. Nel 1941, per il carro russo compiere viaggi di centinaia di chilometri sarebbe risultato letale. Quando nel giugno del 1941 l'8\u00ba Corpo Meccanizzato di Dmitrij Rjaby\u0161ev avanz\u00f2 verso Dubno, perse met\u00e0 dei suoi veicoli. A. V. Bodnar, che si trov\u00f2 in combattimento nel 1941-42 ricordava: \nI cingoli erano un serio punto debole. Erano la parte riparata pi\u00f9 di frequente. Gli equipaggi si portavano addirittura le parti di ricambio in combattimento.\nA. V. Maryevskij ricordava:\nInoltre la trasmissione dei primi modelli di T-34 era la pi\u00f9 primitiva dei suoi tempi. Cambiare marcia nei T-34 dei primi anni del conflitto, con cambio a quattro marce, era molto complicato e richiedeva una grande forza fisica. I veterani carristi russi ricordavano quanto fosse difficile cambiare marcia e di come dovessero aiutarsi con le ginocchia o perfino con un martello. Inoltre, risultava quasi impossibile, pena la rottura degli ingranaggi, utilizzare III e IV marcia in fuoristrada (la velocit\u00e0 massima effettiva si riduceva cos\u00ec a soli 15\u201320\u00a0km/h). La frizione, poi, estremamente arcaica (era composta da semplici dischi di ferro), non poteva essere fatta slittare senza incorrere nel rischio di una sua rottura. Era assolutamente necessario che gli equipaggi dei T-34 fossero molto ben addestrati. \"Se un guidatore non lo era - ricordava il comandante di plotone A. V. Bodnar - avrebbe potuto ingranare la quarta invece della prima e la terza invece della seconda, la qual cosa avrebbe portato alla inevitabile rottura del cambio.\""}
{"id": "274262", "revid": "327773", "url": "https://it.wikipedia.org/wiki?curid=274262", "title": "Hvannadalshnj\u00fakur", "text": "Hvannadalshnj\u00fakur \u00e8 un vulcano situato nella parte sud dell'Islanda. \nAltezza.\nUn rilevamento dell'agosto del 2005 ha stabilito la sua altezza a 2.109,6\u00a0m, ritoccando cos\u00ec il precedente valore di 2.119\u00a0m. \u00c8 la pi\u00f9 alta montagna islandese. \nDescrizione.\nIl vulcano fa parte del Parco nazionale Skaftafell ed \u00e8 la cima pi\u00f9 elevata del bordo del cratere del vulcano ricoperto di ghiaccio \u00d6r\u00e6faj\u00f6kull, il cui nome significa \"ghiacciaio del deserto\". Venne cos\u00ec denominato dopo una grande eruzione avvenuta nel 1362, che ha distrutto molte fattorie della zona. L'ultima volta che il vulcano ha eruttato \u00e8 stato nel 1728, e, bench\u00e9 le fattorie siano state ricostruite, questa zona \u00e8 conosciuta come \"\u00d6r\u00e6fi\", che significa terreno deserto. \u00c8 possibile fare escursioni fino alla cima del Hvannadalshnj\u00fakur attraversando il ghiacciaio, ma data la presenza di numerosi crepacci \u00e8 raccomandato di farsi accompagnare da una guida ufficiale."}
{"id": "274264", "revid": "178920", "url": "https://it.wikipedia.org/wiki?curid=274264", "title": "Strillettera", "text": ""}
{"id": "274266", "revid": "30610", "url": "https://it.wikipedia.org/wiki?curid=274266", "title": "Semiramide", "text": "Biografia secondo gli autori greci e romani.\nCompare nelle narrazioni di diversi autori greci (ad esempio nei \"\u201cPersik\u00e1\u201d\" - - di Ctesia di Cnido) come moglie del leggendario (in quanto assente dalle liste dei sovrani di Assiria compilate dal raffronto tra resoconti storici e ritrovamenti archeologici) re Nino, che si sarebbe invaghito di lei quand'era ancora sposa del generale Onne; il re avrebbe chiesto al generale di lasciarla e Onne si sarebbe suicidato. In seguito Semiramide sarebbe succeduta a Nino, morto in battaglia, assumendo la reggenza per il figlio Nynias. \nSecondo diverse varianti, Semiramide si sarebbe invece impadronita del potere con uno stratagemma e avrebbe fatto incarcerare e poi uccidere il marito, allontanando il figlio Nynias dalla corte e facendosi passare per lui; per mascherare la sua femminilit\u00e0 avrebbe adottato un abito che copriva braccia e gambe, imponendolo a tutti i sudditi. Secondo un altro racconto non avrebbe cacciato il figlio ma si sarebbe innamorata di lui, instaurando un rapporto incestuoso. Sarebbe poi stata uccisa in seguito ad un complotto ordito dal figlio, ma secondo un'altra variante sarebbe riuscita a sventare il complotto e avrebbe perdonato il figlio, per poi suicidarsi.\nPer Erodoto si sarebbe trattato di una grande sovrana. Figlia della dea Derceto, durante il suo regno conquist\u00f2 la Media, l'Egitto e l'Etiopia, e realizz\u00f2 grandi opere di pace come l'edificazione delle mura e dei giardini pensili di Babilonia, una delle sette meraviglie del mondo antico. Viene ripresa da autori pi\u00f9 tardi, come Diodoro Siculo, che non le attribuisce i giardini pensili ma la costruzione di diversi palazzi e della galleria dell'Eufrate, cos\u00ec come della citt\u00e0 di Ecbatana, e un regno lungo 42 anni. Ammiano Marcellino ha attribuito a Semiramide l'invenzione degli eunuchi di corte.\nLa possibile figura storica.\nTale figura mitica viene ricollegata alla regina assira \"Shammuramat\", moglie del re assiro Shamshi-Adad V (che govern\u00f2 dall'811 all'808 a.C.) e reggente per il figlio Addu-Nirari III.\nSemiramide negli autori cristiani e nell'arte.\nPer gli scrittori cristiani medioevali Semiramide assurge a simbolo dell'assolutismo pagano, crudele e licenzioso fino all'incesto. Ne parlano Giustino (martire cristiano del II secolo), Agostino di Ippona e il suo discepolo Paolo Orosio, cui attinse poi anche Dante Alighieri, che la pone tra le persone che peccarono di lussuria nel secondo cerchio dell'Inferno (\"Inferno\", V, 52-60). \nIn questo cerchio, Dante dice che Semiramide era cos\u00ec lussuriosa che, per far in modo che il suo comportamento risultasse \"normale\" agli occhi della popolazione, promosse una legge, attraverso la quale tutti i sudditi potevano essere altrettanto lussuriosi (dai versi di Dante \u00ab\"che libito f\u00e9 licito in sua legge\"\u00bb). Infatti si vergognava profondamente di essersi innamorata del figlio, che per\u00f2 costrinse a un rapporto incestuoso (dai versi \u00ab\"per torre il biasmo in che era condotta\"\u00bb).\nAnche Boccaccio, nel \"De mulieribus claris\", la condanna come ambiziosa, libidinosa e crudele. Nel libretto dell'opera omonima di Rossini c'\u00e8 inoltre un vago parallelo con l\"Orestea\", in quanto Semiramide \u00e8 colpevole dell'uccisione del re defunto e suo figlio per errore la uccide.\nL'antica cronaca di Treviri, \"Gesta Treverorum\", attribuisce a Semiramide la causa della fondazione della citt\u00e0: ella infatti avrebbe cacciato dal regno assiro il figliastro Trebata, che, vagando col suo seguito per l'Europa, avrebbe finito col fondare questa citt\u00e0.\nChristine de Pizan, nel libro \"La Citt\u00e0 delle Donne\" (XV secolo), \u00e8 l'unica dell'epoca che ne parla positivamente. Un brevissimo cenno di segno almeno in parte positivo lo si ritrova in Petrarca gi\u00e0 nel secolo precedente (Trionfi, Triumphus Fame II, vv. 103-105). La storia di Semiramide \u00e8 inoltre il soggetto del dramma \"La hija del aire\" (\"La figlia dell'aria\") di Pedro Calder\u00f3n de la Barca.\nSemiramide e la lirica.\nEsistono diverse opere liriche incentrate sulla storia di Semiramide:"}
{"id": "274270", "revid": "2122884", "url": "https://it.wikipedia.org/wiki?curid=274270", "title": "Dario Penne", "text": "Biografia.\n\u00c8 noto soprattutto per aver prestato voce agli attori Anthony Hopkins dal film \"Ore disperate\" in poi, Michael Caine nel ruolo di Alfred Pennyworth nella trilogia del cavaliere oscuro di Christopher Nolan, Christopher Lloyd nel ruolo di Emmett Brown negli ultimi due capitoli della trilogia \"Ritorno al futuro\" e \"Chi ha incastrato Roger Rabbit\", Tommy Lee Jones nel ruolo dell'Agente K nella trilogia di \"Men in Black\", Alan Rickman in \"Michael Collins\", Gary Oldman in \"Dracula di Bram Stoker\", James Cromwell nella serie televisiva \"\", Donald Sutherland nella miniserie \"I pilastri della Terra\" e al robot Bender nella versione italiana del cartone animato \"Futurama\" creato da Matt Groening (il \"padre\" di \"I Simpson\").\nHa partecipato al ridoppiaggio sia di \"Il padrino\", prestando la voce a Jack Woltz (John Marley), sia di \"Il padrino - Parte II\", dando la voce ad Hyman Roth (Lee Strasberg). Ha doppiato inoltre il personaggio del robot Sentinel Prime nel film \"Transformers 3\" (in originale doppiato da Leonard Nimoy). Nel 2019 riceve la targa \"Claudio G. Fava\" alla carriera nel Festival del doppiaggio Voci nell'Ombra."}
{"id": "274277", "revid": "712828", "url": "https://it.wikipedia.org/wiki?curid=274277", "title": "Sala Comune Serpeverde", "text": ""}
{"id": "274279", "revid": "712828", "url": "https://it.wikipedia.org/wiki?curid=274279", "title": "Pozione polisucco", "text": ""}
{"id": "274282", "revid": "1552438", "url": "https://it.wikipedia.org/wiki?curid=274282", "title": "Hugo S\u00e1nchez", "text": "Vanta numerose presenze nella nazionale messicana, della quale \u00e8 stato commissario tecnico dal 2006 al 2008.\nViene ricordato da molti per il numero che l'ha reso famoso e che meglio lo identifica nel panorama calcistico, la rovesciata. Nel 1990, durante la militanza nelle fila del , ha vinto la Scarpa d'oro. Era solito esibirsi, dopo le sue reti, in un'acrobazia frontale in onore della sorella, atleta di ginnastica. Grazie alla sua militanza nell', nel e nel Rayo Vallecano risulta aver giocato nelle tre maggiori squadre calcistiche della capitale spagnola.\nCaratteristiche tecniche.\nPrima punta atipica, S\u00e1nchez era un attaccante dall'innata classe, dotato di fantasia e di esplosivit\u00e0 atletica, con cui nonostante la corporatura esile dimostrava potenza e grande protezione del pallone; supportato da un'eccellente tecnica individuale, che gli permetteva facilmente di individuare gli spiragli delle difese avversarie al fine di crearsi lo spazio per penetrare in area di rigore, rispetto ad altri giocatori del suo ruolo soleva inoltre abbandonare temporaneamente la posizione di sua competenza, per abbassarsi all'altezza dei centrocampisti e contribuire alla fase di copertura.\nGrande finalizzatore, calciava bene con entrambi i piedi, pur essendo mancino naturale, e in particolare dalla lunga distanza; inoltre, malgrado la statura non eccelsa, poteva rivelarsi decisivo sotto porta - spesso addirittura anticipando il diretto marcatore - grazie alla straordinaria elevazione, al tempismo e al senso di piazzamento; si distingueva per il morbido tocco di palla, le eleganti progressioni nel contropiede, il dribbling nello stretto e l'apparente facilit\u00e0 nel saltare l'uomo. Carismatico e dalla forte personalit\u00e0, era in grado di tracciare per i compagni di squadra molteplici soluzioni offensive con passaggi filtranti e verticalizzazioni che lo resero protagonista di giocate spettacolari, includenti l'impiego di pregevoli gesti tecnici, fra cui il doppio passo, l\"elastico\", colpi di tacco e la tendenza nel segnare numerose reti in acrobazia, specialmente in rovesciata, quest'ultima maturata durante gli anni al .\nCarriera.\nGiocatore.\nClub.\nLa sua carriera calcistica comincia nel 1975 con la squadra messicana dei Los Pumas de la Universidad Aut\u00f3noma de M\u00e9xico, coi quali mette subito in mostra le sue doti realizzative, guadagnandosi anche, nel 1976, la convocazione nella nazionale olimpica che prende parte ai Giochi della XXI Olimpiade di Montreal. Nel 1981 esordisce in Spagna nell'Atletico Madrid, dove rester\u00e0 fino al 1985, ed \u00e8 con questa maglia che vince una Coppa di Spagna, ottiene un secondo posto in classifica e diventa capocannoniere delle Primera Divisi\u00f3n spagnola.\nNel 1985 passa al , quando ormai da molti \u00e8 giudicato un buon giocatore, e coi madrileni vince cinque campionati di fila, una Coppa di Spagna e una Coppa UEFA. Nel 1990 vinse anche la Scarpa d'oro.\nLascia Madrid a 33 anni, nel 1992, quando, complici anche vari infortuni, la stella di Hugo S\u00e1nchez comincia a offuscarsi. Tornato in Messico, gioca per la squadra dell'Am\u00e9rica, decidendo poi di ritornare in Spagna per la stagione 1993-94, vestendo la maglia del Rayo Vallecano con la quale segna 16 gol. Dopo la parentesi al Rayo ancora un ritorno in Messico, per disputare la stagione 1994-95 nell'Atlante. L'anno successivo va in Austria per vestire la maglia del , avventura che per\u00f2 durer\u00e0 solo un anno, prima del suo rientro in patria. Nell'annata 1996-97 gioca nel con i suoi ex compagni di squadra ai tempi del Real Madrid, Emilio Butrague\u00f1o e M\u00edchel.\nNazionale.\nEsordisce nella nazionale maggiore messicana nel 1977, realizzando 29 reti e arrivando secondo nella Copa Am\u00e9rica 1993. Ha inoltre vinto con il Messico il Campionato CONCACAF 1977 e in precedenza, con la nazionale olimpica, i VII Giochi panamericani di Citt\u00e0 del Messico nel 1975. La sua ultima presenza in nazionale risale al 19 giugno 1994, nella partita persa contro la Norvegia durante il negli Stati Uniti e valida per la fase a gironi. Ha disputato i mondiali del 1978, 1986 e 1994.\nAllenatore.\nInizia la sua esperienza con il Pumas in due occasioni: la prima dura solo cinque mesi, dal 21 marzo al 14 agosto 2000, mentre la seconda dal 18 settembre 2001 al 1\u00ba novembre 2005. Dal 24 settembre al 31 dicembre 2006 \u00e8 allenatore del Necaxa. Dal 16 novembre 2006 diventa inoltre commissario tecnico della nazionale messicana, arrivando terzo alla Copa Am\u00e9rica 2007. Il 15 luglio dello stesso anno gli viene affidata la panchina dell'Under-23 messicana, per ottenere il \"pass\" ai Giochi della XXIX Olimpiade di Pechino; viene esonerato il 31 marzo 2008 dopo la mancata qualificazione, subentrandogli lo svedese Sven-G\u00f6ran Eriksson. Dal 22 dicembre 2008 al 21 dicembre 2009 \u00e8 stato allenatore dell'Almeria. Il 16 maggio 2012 firma con i messicani del Pachuca, ma il successivo 15 novembre viene esonerato.\nVita privata.\nL'8 novembre 2014 il figlio Hugo Sanchez Portugal \u00e8 stato trovato senza vita per una intossicazione di gas, nel suo appartamento a Polanco, zona residenziale di Citt\u00e0 del Messico."}
{"id": "274283", "revid": "647919", "url": "https://it.wikipedia.org/wiki?curid=274283", "title": "Commedia sexy", "text": ""}
{"id": "274289", "revid": "1982", "url": "https://it.wikipedia.org/wiki?curid=274289", "title": "Milos", "text": ""}
{"id": "274293", "revid": "124457717", "url": "https://it.wikipedia.org/wiki?curid=274293", "title": "Michael Chiklis", "text": "Biografia.\nChiklis \u00e8 nato a Lowell, nel Massachusetts, il 30 agosto del 1963 da Charlie Chiklis, un parrucchiere statunitense, figlio di immigrati greci originari dell'isola di Lesbo (nell'Egeo Settentrionale), e da Katherine Vousboukis, un'infermiera statunitense di origini greche ed irlandesi. Parla correntemente, oltre all'inglese, il greco, l'italiano e lo spagnolo. \u00c8 meglio conosciuto come protagonista di due serie televisive: \"Il commissario Scali\" (1991-1995) e \"The Shield\" (2002-2008). Nel 2005 ha preso parte al film \"I Fantastici 4\" nel ruolo de La Cosa, ruolo che ha ripreso nel 2007 col seguito \"I Fantastici 4 e Silver Surfer\". Ha ricoperto il ruolo di segretario alla difesa nel thriller \"Eagle Eye\" e, dal 2010 al 2011, \u00e8 stato protagonista della serie della ABC \"No Ordinary Family\". Nel 2014 entra a far parte del cast della serie televisiva \"American Horror Story\". Nel 2015 fa il suo debutto nella serie televisiva \"Gotham\", nel ruolo del capitano Nathaniel Barnes.\nVita privata.\n\u00c8 sposato dal 1992 con l'attrice Michelle Mor\u00e0n, dalla quale ha avuto due figlie, Autumn (1993) e Odessa (1999). Autumn ha interpretato Cassidy, la figlia di Vic Mackey nella serie \"The Shield\".\nImpegno sociale.\nChiklis ha partecipato a tornei per celebrit\u00e0 di Texas hold 'em a favore della fondazione di Brad Garrett, la Maximum Hope e con altre come la The Children's Lifesaving Foundation, l'Alzheimer's Association, l'Autism Speaks e la Revlon Run Walk.\nRiconoscimenti.\nPremio Emmy\nGolden Globe\nDoppiatori italiani.\nNelle versioni in italiano delle opere in cui ha recitato, Michael Chiklis \u00e8 stato doppiato da:\nDa doppiatore \u00e8 sostituito da:"}
{"id": "274294", "revid": "712828", "url": "https://it.wikipedia.org/wiki?curid=274294", "title": "Fanny (Harry Potter)", "text": ""}
{"id": "274295", "revid": "22356", "url": "https://it.wikipedia.org/wiki?curid=274295", "title": "Carcarodontosauridi", "text": ""}
{"id": "274298", "revid": "1805885", "url": "https://it.wikipedia.org/wiki?curid=274298", "title": "Clonakilty", "text": "Clonakilty (in irlandese: \"Cloich na Coillte / Clanna Chaoilte\") \u00e8 un piccolo paese irlandese situato a sud-ovest nella contea di Cork. La cittadina conta circa 4000 abitanti, ma durante il periodo estivo riceve fino a 2000 turisti che giungono principalmente dal Regno Unito e dagli USA per le spiagge, i pub locali e l'aperta campagna. L'area \u00e8 prevalentemente agricola e caratterizzata da una impressionante produzione di latte, ma \u00e8 al tempo stesso sede di alcune multinazionali del settore telecomunicazioni e IT.\nI negozi e ristoranti nella via principale sono caratterizzati da colori vibranti che rendono particolarmente attraente il centro del paese. Le strade sono generalmente molto pulite grazie all'impegno volontario da parte dei negozianti e dei cittadini, tanto da ricevere il premio di \"cittadina pi\u00f9 pulita d'Irlanda\" nel 1999. Nel 2003 Clonakilty \u00e8 stato il primo comune d'Irlanda a ricevere lo stato ufficiale di \"Fair Trade Town\" (Cittadina per il Commercio Equo e Solidale) a testimonianza dell'impegno sociale della comunit\u00e0. \nNei dintorni di Clonakilty, a Woodfield, si trova il luogo natale di Michael Collins, uno degli artefici dell'indipendenza dell'Eire."}
{"id": "274300", "revid": "6923", "url": "https://it.wikipedia.org/wiki?curid=274300", "title": "Cavalcavia", "text": "Con cavalcavia si designa solitamente l'incrocio di un tratto ferroviario o stradale con un percorso posto ad un livello pi\u00f9 basso. \nUn incrocio posto allo stesso livello tra una ferrovia ed una strada, una via o una piazza \u00e8 al contrario definito passaggio a livello,\nmentre fra due strade prende il nome di intersezione a raso.\nCaratteristiche.\nIl concetto di \"cavalcavia ferroviario\" pu\u00f2 essere inteso inoltre come incrocio tra due ferrovie a livello diverso, che tuttavia nel linguaggio tecnico viene definito come \"manufatto passante\" o \"manufatto di passaggio\". L'incrocio allo stesso livello di due ferrovie \u00e8 un incrocio ferroviario. Solitamente, in una struttura di tipo moderno, non essendo possibile bloccare il transito sulla strada o ferrovia inferiore per lungo tempo la costruzione avviene per fasi.\nPer prima cosa si creano la massicciate di terra e le strutture di cemento necessarie a costruire le due rampe di salita, poste ai margini e ad una certa distanza della via inferiore. Questa operazione viene fatta con l'uso di macchine movimento terra come bulldozer e ruspe per la prima fase; nella seconda fase si opera tramite casseforme in legno o metallo accoppiate all'uso di betoniere e gru per il riempimento dall'alto, creando cos\u00ec strutture rigide di rinforzo in cemento armato.\nIn una seconda fase, mentre si attende il consolidamento del cemento, si procede se necessario all'installazione dei piloni intermedi, spesso limitando in modo solo parziale il transito sulla via preesistente per ridurre al minimo i disagi. Su tutte le strutture cos\u00ec posizionate si trovano degli elementi ad incastro, su cui verr\u00e0 infine posato il prefabbricato del ponte vero e proprio, in travi metalliche o in elementi modulari in cemento. Questa parte oggi viene frequentemente assemblata a parte, a fianco della struttura, e con un'interruzione nel traffico della via inferiore di solo poche ore si pu\u00f2 procedere al sollevamento del monoelemento cos\u00ec assemblato tramite gru speciali e al suo posizionamento in loco.\nNel caso di costruzioni di cavalcavia su ferrovie, non \u00e8 infrequente che il transito sia bloccato solo per qualche ora in piena notte e che si proceda al sollevamento e alla posa della campata alla luce delle fotoelettriche Una volta in posizione l'elemento superiore si consolida la struttura tramite imbullonamenti e tiranti, cos\u00ec da permettere la riapertura della via inferiore. Infine, si procede al completamento (asfaltatura, guard rail, costruzione dei binari, elettrificazione...)"}
{"id": "274308", "revid": "22356", "url": "https://it.wikipedia.org/wiki?curid=274308", "title": "Tirannosauridi", "text": ""}
{"id": "274310", "revid": "712828", "url": "https://it.wikipedia.org/wiki?curid=274310", "title": "Inferi (Harry Potter)", "text": ""}
{"id": "274311", "revid": "1748167", "url": "https://it.wikipedia.org/wiki?curid=274311", "title": "Tyrannosauridae", "text": "I tirannosauridi (Tyrannosauridae) sono una famiglia di dinosauri carnivori caratteristica del Cretaceo. Comprendono il famoso Tyrannosaurus rex, uno dei pi\u00f9 grandi carnivori mai esistiti.\nCelurosauri giganti.\nQuesti enormi animali bipedi erano ovviamente dei predatori, anche se alcuni paleontologi ritengono che le specie pi\u00f9 grandi (come il \"Tyrannosaurus rex\") usassero le grandi dimensioni per sottrarre spesso prede a predatori pi\u00f9 piccoli, cosa peraltro attuata da molti grandi predatori attuali. Erano teropodi appartenenti ai tetanuri, diretti discendenti dei piccoli celurosauri del Giurassico. In passato, soprattutto per via delle grandi dimensioni, si riteneva che i tirannosauridi facessero parte dei grandi carnosauri, ma recenti studi basati principalmente sulle ossa delle zampe e sul cranio li avvicinano maggiormente ai carnivori di taglia ridotta.\nDenti come coltelli da bistecca.\nIl grande cranio allungato era caratterizzato da orbite strette a forma di \"buco di serratura\", orbite che si ritrovano anche in altri dinosauri predatori non strettamente imparentati, come gli abelisauridi. Le ampie fauci possedevano molti denti ricurvi e seghettati come coltelli da bistecca, compressi lateralmente; le zanne premascellari avevano una caratteristica sezione a D. Il cranio, generalmente piuttosto massiccio, era costruito in modo tale da permettere una discreta visione binoculare, almeno in alcune specie. Un'altra caratteristica fondamentale dei tirannosauridi era la presenza di due sole dita negli arti anteriori, per giunta ridottissimi. Forse i tirannosauridi le utilizzavano negli accoppiamenti per trattenere il partner, oppure venivano usate per rialzarsi da terra da una posizione distesa.\nDue sottofamiglie.\nI resti dei tirannosauridi provengono dai terreni del Cretaceo superiore del Nordamerica e dell'Asia. Alcuni resti fossili provenienti dall'India e dal Sudamerica (\"Indosuchus\" e \"Genyodectes\") sono ora ritenuti appartenere a un gruppo molto primitivo di dinosauri teropodi, gli abelisauri, che per convergenza evolutiva divennero molto simili ai tirannosauridi. Di solito, la famiglia viene suddivisa in due sottofamiglie: gli albertosaurini e i tirannosaurini. I primi erano caratterizzati da forme pi\u00f9 gracili, pi\u00f9 piccole e con rilievi ossei di fronte agli occhi. I secondi, invece, erano decisamente pi\u00f9 robusti, possedevano strutture ossee postorbitali e le loro dimensioni erano maggiori. Alla famiglia dei tirannosauridi appartengono anche alcune forme di difficile collocazione. Tra queste, da ricordare gli asiatici \"Alioramus\" e \"Alectrosaurus\", di dimensioni ridotte.\nLa filogenetica ha fornito varie classificazioni dei tirannosauridi. La prima, dovuta a Paul Sereno, include tutti i Tyrannosauroidea pi\u00f9 prossimi al \"Tyrannosaurus\" fuorch\u00e9 \"Alectrosaurus\", \"Aublysodon\" e \"Nanotyrannus\". In ogni modo, \"Nanotyrannus\" \u00e8 considerato sovente come un giovane \"Tyrannosaurus rex\", mentre \"Aublysodon\" \u00e8 un genere poco chiaro tanto da essere spesso elencato come \"nomen dubium\". Nuove definizioni si basano su descrizione pi\u00f9 precise dei generi.\nLa classificazione del 2003 dovuta a Christopher Brochu include \"Albertosaurus\", \"Alectrosaurus\", \"Alioramus\", \"Daspletosaurus\", \"Gorgosaurus\", \"Tarbosaurus\" e \"Tyrannosaurus\" nella definizione di Tyrannosauridae. Holtz a ridefinito il clade nel 2004 per includere i generi pi\u00f9 antichi, tranne \"Alioramus\" e \"Alectrosaurus\", questi ultimi non potevano essere classificati con certezza. Di contro, l'ultima definizione di Sereno del 2005 ridefinisce Tyrannosauridae come il clade contenente almeno \"Albertosaurus\", \"Gorgosaurus\" e \"Tyrannosaurus\". Secondo una definizione simile di Thomas Carr, il \"Gorgosaurus libratus\" \u00e8 considerato una specie di \"Albertosaurus\".\nUn'altra ipotesi dovuta a Phil Currie e colleghi ritiene che vi siano pochi elementi che indichino che \"Daspletosaurus\" sia un membro basale di un clade contenente anche \"Tarbosaurus\" e \"Alioramus\", data l'assenza di una persiana ossea che lega le ossa della narice alle ossa lacrimali. \"Alioramus\" \u00e8 indicato in questo studio come un elemento prossimo del \"Tarbosaurus\", sulla base di un modello delle ossa del cranio.\nUna crescita eccezionale.\nAlcune recenti ricerche, basate principalmente sulle modifiche subite dalla fibula, indicano che i tirannosauidi crescevano molto rapidamente. I giovani fino ai 12 anni avevano un fattore di crescita moderato, poi aumentavano enormemente la loro massa fino ai diciotto anni, per poi fermarsi e morire probabilmente intorno ai trent'anni."}
{"id": "274312", "revid": "712828", "url": "https://it.wikipedia.org/wiki?curid=274312", "title": "Dolores Jane Umbridge", "text": ""}
{"id": "274313", "revid": "104485", "url": "https://it.wikipedia.org/wiki?curid=274313", "title": "Juventus (disambigua)", "text": ""}
{"id": "274317", "revid": "22475", "url": "https://it.wikipedia.org/wiki?curid=274317", "title": "Small Office Home Office", "text": "Con Small Office Home Office (abbreviato \"SoHo\") in ambito tecnologico si intende quel settore che, in quanto ad esigenze e budget, si trova sopra il livello di utilizzo amatoriale del computer, ma ancora al di sotto di un utilizzatore professionale. Viene anche definito con l'acronimo pro-sumer (professional-consumer), forse maggiormente adatto ad identificare un dato tipo di utilizzatori.\nIl settore ha cominciato ad assumere un'importanza maggiore per i produttori a partire da pochi anni a questa parte, complice l'allargamento della popolazione della categoria di utilizzatori pertinente, e la contemporanea maggior caratterizzazione dei consumatori.\n\u00c8 una categoria a cui vengono collocati in particolare i settori a maggior specializzazione. \u00c8 questo il caso delle macchine fotografiche o delle stampanti, mentre non \u00e8 presente nelle fasce di maggior consumo e dal numero nettamente superiore di prodotti (come i personal computer)."}
{"id": "274320", "revid": "287204", "url": "https://it.wikipedia.org/wiki?curid=274320", "title": "Carlo d'Austria", "text": ""}
{"id": "274322", "revid": "4327", "url": "https://it.wikipedia.org/wiki?curid=274322", "title": "Carlo IV d'Ungheria", "text": ""}
{"id": "274325", "revid": "56620", "url": "https://it.wikipedia.org/wiki?curid=274325", "title": "Carlo III di Boemia", "text": ""}
{"id": "274327", "revid": "7336", "url": "https://it.wikipedia.org/wiki?curid=274327", "title": "Aeroporti", "text": ""}
{"id": "274330", "revid": "1318658", "url": "https://it.wikipedia.org/wiki?curid=274330", "title": "Equus", "text": "Equus \u00e8 un genere di mammiferi perissodattili, appartenenti alla famiglia Equidae, sottofamiglia Equinae, trib\u00f9 Equini. \u00c8 l'unico genere ancora vivente della famiglia.\nComprende diverse specie, di cui molte estinte e 2 domesticate: il cavallo, da cui deriva il cavallo domestico (\"Equus ferus caballus\"), l'asino selvatico africano, da cui deriva l'asino domestico (\"Equus africanus asinus\") e i loro ibridi sterili (mulo e bardotto).\n\u00c8 dimostrato che le specie domestiche sono in grado di ritornare alla vita selvatica con successo. Un esempio sono i cavallini della Giara. La popolazione pi\u00f9 estesa di cavalli inselvatichiti \u00e8 nel West nordamericano, dove sono indicati come mustang.\nAnatomia.\nUn importante carattere anatomico proprio della famiglia e del genere \u00e8 la trasformazione delle estremit\u00e0 degli arti, con atrofia di tutti i raggi metatarsali e metacarpali e delle falangi ad eccezione del III raggio e del III dito. Il II e IV raggio metacarpale/metatarsale si riducono a due strutture vestigiali prive di estremit\u00e0 distale, strettamente addossate al III raggio; del II e IV dito permangono abbozzi costituiti dai cosiddetti sesamoidi prossimali. La terza falange dell'unico dito ben sviluppato assume una particolare forma semilunare, incavata verso il basso, e prende il nome di osso triangolare (\"coffin bone\" o \"P3\" in inglese). Alla trasformazione scheletrica della III falange si associano modificazioni dei tessuti molli profondi e modificazioni del rivestimento corneo derivante dall'unghia, dalla solea e dal polpastrello, con formazione dello zoccolo.\nUna seconda caratteristica della famiglia \u00e8 l'apparato digerente, caratterizzato da un intestino molto lungo, e da un particolare sviluppo dell'intestino cieco nel quale la flora batterica degrada i carboidrati vegetali strutturali (in particolare la cellulosa) consentendone l'assimilazione. Questo adattamento del sistema digerente distingue nettamente gli equidi dai ruminanti, in cui \u00e8 invece fondamentale l'adattamento funzionale di tasche gastriche (il rumine) in cui avviene la prima fermentazione del materiale vegetale, che successivamente viene rigurgitato e rimasticato.\nIn comune con le altre specie dell'ordine, gli equidi hanno una particolare sensibilit\u00e0 e mobilit\u00e0 del labbro superiore, che utilizzano per selezionare e afferrare i vegetali di cui si nutrono e per smuovere lo strato superficiale del terreno alla ricerca di parti vegetali commestibili sotterranee.\nEvoluzione e tassonomia.\nL'evoluzione e la tassonomia di questo genere sono uno degli argomenti pi\u00f9 complessi ed anche discussi e dibattuti, nell'ambito della teriologia.\nAttualmente si ritiene che il genere \"Equus\", originato dal genere \"Dinohippus\", sia comparso in Nordamerica fra la fine del Terziario e l'inizio del Quaternario, circa nel 3,6 Ma BP. La specie pi\u00f9 antica pare essere \"Equus occidentalis\", un tempo collocato sotto al genere \"Plesippus\" (ora sottogenere, \"Equus (Plesippus)\"), considerato il capostipite e progenitore sia del ramo pesante americano che del ramo leggero euroasiatico. La posizione di capostipite era prima attribuita a \"Equus stenonis\", rivelatosi invece il primo esponente del solo ramo del vecchio mondo. Analizzando la filogenesi, se \"Plesippus\" venisse considerato un genere valido, e non un sottogenere di \"Equus\", bisognerebbe collocare separatamente anche il cavallo dalle altre 6 specie ancora viventi del genere \"Equus\".\nStudi recenti di un gruppo di genetisti guidati da C. Vila indicano che la linea evolutiva del cavallo (\"Equus (Equus)\") si separ\u00f2 da quella dell'asino (\"Equus (Asinus)\") e della zebra (\"Equus (Hippotigris)\") 4 - 2 Ma BP. \"Equus ferus\" comparve da 630.000 a 320.000 anni fa. \"Equus ferus caballus\" fu ottenuto dall'allevamento selettivo prolungato di molte sottospecie di \"Equus ferus\" in Eurasia, di cui le prime prove risalgono circa al 6.000 BP. I dettagli di questo processo sono un obiettivo corrente per le ricerche degli archeologi e dei genetisti.\nEsiste la possibilit\u00e0 che alcune specie, durante il corso evolutivo, si siano ibridate tra loro, rendendo ancora pi\u00f9 complessa la filogenesi del genere. Questa ipotesi \u00e8 ancora in fase di studio, come le sue eventuali implicazioni.\nAttualmente il genere \u00e8 suddiviso in 2 rami principali, 9 sottogeneri (di cui 4 viventi), 65 specie (di cui 7 viventi) e 53 sottospecie (di cui 21 viventi), escluse le \"incertae sedis\", elencate e conteggiate nella relativa sezione, insieme alle specie rilocate sotto altri generi. Le specie, sia estinte che non, sono elencate dalla pi\u00f9 antica alla pi\u00f9 recente all'interno dei rispettivi sottogeneri, anch'essi in ordine cronologico di comparsa sulla Terra. Per chiarezza le specie ancora viventi sono presentate anche separatamente, sempre nei rispettivi sottogeneri.\nRamo pesante del nuovo mondo.\nRamo leggero del vecchio mondo. Anche questo generato da \"E. occidentalis\".\nSpecie rilocate e \"incertae sedis\".\nLe specie che occupano una posizione ancora poco chiara all'interno del genere o che sono state ricollocate sotto altri generi sono elencate qui. Si tratta attualmente di 12 specie, tutte estinte.\nSpecie viventi e loro sottospecie.\nRamo pesante del nuovo mondo.\nRamo leggero del vecchio mondo."}
{"id": "274340", "revid": "1982", "url": "https://it.wikipedia.org/wiki?curid=274340", "title": "Monetazione romano-campana", "text": "Monete romano-campane \u00e8 il termine con cui sono comunemente indicate le monete battute emesse a nome di Roma prima dell'introduzione del denario. Esse furono le prime monete battute emesse da Roma.\nIl termine \u00e8 usato perch\u00e9 secondo gli studiosi queste monete furono emesse in Campania, da maestranze greco-campane ed usate essenzialmente, almeno agli inizi, nei commerci con le popolazioni della Magna Grecia. Alcuni studiosi preferiscono l'espressione \u00abmonete di stile greco\u00bb. Altri ancora l'espressione pi\u00f9 neutrale di \u00abmonetazione pre-denario\u00bb\nEmissioni.\nSi ritiene che siano state prodotte a favore di Roma da Neapolis (Napoli), basate su stile e peso simile a quello della monetazione propria di Neapolis, ed usate per facilitare il commercio.\nDidrammi.\nRoma emette il suo argento in stile greco con una doppia dracma con l'inscrizione \"ROMANO\", che fu coniata in qualche posto nel sud d'Italia e che probabilmente fu usata l\u00ec e non a Roma. \nAlcuni storici ritengono che queste monete valessero 10 assi, facendone cos\u00ec dei denari; questa asserzione \u00e8 basata su un passo di Plinio il Vecchio del I secolo d.C., in cui afferma che il denario fu introdotto nel 269 a.C. \nIl peso del didramma diminu\u00ec da ca. 7.3 grammi fino a 6,6 grammi e fu sostituito da una moneta di questo peso di stile pi\u00f9 romano nota come quadrigato.\nAlcuni didrammi:\nBronzi.\nAssociati alle didracme vengono emesse alcune serie di bronzi. \nMonete di bronzo di stile greco furono prodotte in piccole quantit\u00e0 con l'inscrizione \u03a1O\u039c\u0391\u0399\u03a9\u039d verso il 300 a.C. Attualmente ne esistono solo una manciata di esemplari. Il tipo di questa monete \u00e8 identico alle monete che Neapolis emette nello stesso periodo. Esiste poi una monete simile, nota in un unico esemplare, ma con la scritta in alfabeto latino ROMANO.\nSeguono altre emissioni con lo stesso etnico, di stile greco, contemporanee ad emissioni delle colonie latine dell'alta Campania, del Lazio meridionale e della valle del Volturno caratterizzate dalla testa di Minerva al dritto e da un gallo al rovescio.\nPoi le emissioni proseguono con alcune serie con la scritta ROMA.\nQuadrigato.\nIl quadrigato, prodotto in grande quantit\u00e0 a partire da circa il 235 a.C., ha questo nome per l'immagine sul rovescio che mostra una Vittoria che guida una quadriga. Il quadrigato fu prodotto per circa due decenni, fino al tempo in cui apparve il denario.\nVittoriato.\nAllo stesso periodo viene ascritta da alcuni autori anche l'emissione dei vittoriati, mentre altri pensano che sia contemporanea all'emissione del denario.\nRinvenimenti monetari.\nLa maggior parte dei rinvenimenti delle prime monete romano campane sono in Campania, pi\u00f9 in generale nella Magna Grecia ed in parte del Lazio.\nIn un secondo tempo la distribuzione si allarga maggiormente nel Lazio e nelle colonie fondate a partire dal 334 a.C. (Campania settentrionale, bacino del Volturno). \n\u00c8 la zona dove emettono moneta anche le colonie e le citt\u00e0 dei soci. Tra le pi\u00f9 importanti: Cales, Suessa, Teanum, Aesernia."}
{"id": "274345", "revid": "6340", "url": "https://it.wikipedia.org/wiki?curid=274345", "title": "Ab\u016b 'Al\u00ec Al \u0124asam ibn Al \u0124asam ibn Al H\u00e0itham", "text": ""}
{"id": "274347", "revid": "1904508", "url": "https://it.wikipedia.org/wiki?curid=274347", "title": "Rohan", "text": ""}
{"id": "274349", "revid": "125862800", "url": "https://it.wikipedia.org/wiki?curid=274349", "title": "Festival del doppiaggio Voci nell'Ombra", "text": "Il Festival internazionale del doppiaggio Voci nell'Ombra \u00e8 la manifestazione dedicata al doppiaggio italiano, si pone l'obiettivo di promuovere e valorizzare l'arte e il patrimonio del doppiaggio italiano. \u00c8 la prima e pi\u00f9 longeva manifestazione italiana dedicata al doppiaggio.\nHa il sostegno del Ministero per la cultura-direzione cinema, SIAE, NUOVO IMAIE, Regione Liguria, Fondazione Agostino de Mari, Quidam, con il patrocinio di Aidac, AGIS, Regione Liguria, Provincia di Savona, Citt\u00e0 di Savona, Civici Musei Savona, Camera di Commercio Riviere di Liguria, Camera di Commercio Genova, Ufficio Scolastico Regionale, GLFC, molte Universit\u00e0 fra cui Genova, Strasburgo, Civica Scuola Milano, Bologna, Universit\u00e9 C\u00f4te-d'Azur, a cui si uniscono Barcellona, Tor Vergata, San Pietroburgo, oltre al Conservatorio di Milano. Moltissime anche le collaborazioni in rete, consultabili sul sito www.vocinellombra.com.\nIl Festival assegna i premi \"Anelli d'oro\" ai doppiaggi e doppiatori che si sono distinti nell'ambito del doppiaggio cinematografico e televisivo in Italia. L'idea del premio \"Anello\" deriva dal fatto che fino agli anni '80 per definire i turni di lavoro del doppiaggio si usava appunto il termine \"anello\". Si trattava proprio di un anello di pellicola che veniva fatto passare pi\u00f9 volte sulla moviola, con una durata tra i 25 e i 50 secondi, cio\u00e8 il tempo di una battuta o pi\u00f9 battute che i doppiatori dovevano eseguire. Un turno di doppiaggio si misurava in base a quanti anelli erano stati doppiati. Attualmente, anche se con la digitalizzazione delle immagini gli anelli sono stati sostituiti dal \"time code\", i doppiatori usano ancora questo termine per indicare lo spezzone che deve essere trasposto.\nStoria.\nNato da un'idea di Bruno Paolo Astori, il Festival si \u00e8 svolto dal 1996 al 2006 a Finale Ligure per poi spostarsi nel 2007 e nel 2008 a Sanremo diventando \"Voci a Sanremo\". Nel 2009 cambia di nuovo nome semplicemente in \"Voci\" ad Imperia, nel 2010 si \u00e8 spostato a Genova, nell'anno successivo torna a chiamarsi col nome originale \"Voci nell'ombra\". Nel 2012, 2013 e 2014 il festival non ha avuto luogo fino al 2015, anno in cui si \u00e8 svolta l'edizione di rilancio a Savona, come quella del 2016. Nel 2014, tuttavia, si \u00e8 svolta un'edizione speciale del festival con un omaggio a Claugio G. Fava e Bruno Astori.\nFin dalla nascita del Festival, la direzione artistica era del critico cinematografico Claudio G. Fava, quella organizzativa di Bruno Astori. Dal 2002 al 2004 si sono svolte inoltre tre edizioni di \u201cLe Voci di Cartoonia\u201d, manifestazione interamente dedicata alle voci ed ai personaggi dei prodotti di animazione e di fiction per ragazzi. Nel 2011 la serata di gala della 15\u00aa edizione \u00e8 stata sospesa (alcuni appuntamenti si erano gi\u00e0 svolti) per rispettare il lutto cittadino conseguente all'alluvione di Genova del 4 novembre; i vincitori sono stati comunicati ugualmente mediante stampa e nella successiva edizione. Dopo la scomparsa di Bruno Astori nel febbraio 2013 e di Claudio G. Fava nell'aprile 2014, a giugno 2014 \u00e8 stato organizzato un omaggio a entrambi nella rassegna \"Gli altri schermi\" durante il Savona Screen Festival. In quell'occasione sono stati istituiti i premi \"Targa Claudio G. Fava alla carriera\" e \"Targa Bruno Paolo Astori\".\nAttualmente la giuria per il cinema e la televisione \u00e8 composta da: Steve della Casa (presidente), Baba Richerme, Renato Venturelli, Veronica Pivetti, Enrico Lancia (presidente onorario), Fabio Melelli, Massimo Giraldi, Alessandro Boschi, Francesco Gallo, Antonio Genna, Tiziana Voarino. In passato ne sono stati membri Maurizio Porro, Alessandra Comazzi, Roberto Nepoti, Callisto Cosulich, Giovanni Petronaci, Morando Morandini. \u00c8 stata di recente aggiunta una giuria per nuove sezioni di premi, al momento ne fanno parte Delia Chiaro e Bruno Gambarotta, Maurizio Di Maggio, Chiara Bucaria, Emanuela E. Abbadessa, Stefano Ferrara e Arturo Villone, Lorenzo Doretti, Simone Galdi, Lorenzo Fantoni, Roberto Vicario.\nL'attuale direttore \u00e8 Tiziana Voarino. Per molti anni ne aveva curato l'organizzazione con Astori. Un consistente team si occupa della produzione. Dal 9 al 12 ottobre 2019 si \u00e8 tenuta la ventesima edizione del festival, con presentazione e consegna di premi alla Mostra del Cinema di Venezia. La ventunesima edizione si \u00e8 svolta dal 24 al 27 febbraio 2021 interamente online, a causa della pandemia da Covid-19. Una delle novit\u00e0 di questa edizione \u00e8 l'aggiunta della categoria \"Audiodescrizioni\" e la consegna di due premi dedicati a questa importante disciplina: il premio alla miglior audiodescrizione, vinto da Francesca Di Girolamo, e il premio alla carriera di audiodescrittrice, vinto da Laura Giordani.\nPalmar\u00e8s.\nCinema.\nMiglior adattamento dialoghi.\n2008 - Giorgio Tausani per \"Into The Wild\"\n2015 - Alessandro Rossi per \"La famiglia B\u00e9lier\"\n2016 - Fabrizia Castagnoli per \"Perfect Day\"\n2017 - Fabrizio Pucci per \"Manchester by the sea\"\n2018 - Valerio Piccolo per \"The Post\"\n2019 - Sandro Acerbo per \"BlacKkKlansman\"\nPremi speciali.\nTarga \"Bruno Paolo Astori\" alla giovane voce di talento.\nDal 2015 la targa \u00e8 stata attribuita \"alla giovane voce di talento\", assegnata tramite l'app del Festival.\nTarga alla carriera adattatore e dialoghista.\nIn collaborazione con AIDAC - Associazione italiana dialoghisti adattatori cinetelevisivi\nPremio ArtKitchens - Voci in cucina.\n\"Sezione \u201cFood&amp;Cooking Show\u201d. Con il sostegno di Quidam.\"\n2018 - Maurizio Trombini, voce di Anthony Bourdain\n2019 - Gianluca Iacono, voce di Gordon Ramsay\nMenzioni speciali.\nNel corso delle edizioni sono state assegnate le seguenti menzioni speciali:\nPremi speciali.\nPremio \"Renato Castellani\" (regista ligure) - \"Al ligure che si \u00e8 contraddistinto nel mondo del cinema e dello spettacolo\".\nDal 2009 il premio non \u00e8 stato pi\u00f9 consegnato.\nTarga \"Gualtiero de Angelis\" alla carriera.\nDal 2010 la targa ha preso il nome dello storico direttore artistico Claudio G. Fava.\nPremio speciale della giuria.\nIl premio \u00e8 stato consegnato dal 1998 al 2001.\nTarga \"Riccardo Cucciolla\".\nDal 2008 la targa non \u00e8 stata pi\u00f9 consegnata.\nEdizione Omaggio a Claudio G. Fava e Bruno Paolo Astori.\nSvoltasi presso il Consorzio Associativo Officine Solimano a Savona.\nPremio \"Voce e Volto\".\nRiconoscimenti a Christian Iansante e Lucia Valenti."}
{"id": "274363", "revid": "767487", "url": "https://it.wikipedia.org/wiki?curid=274363", "title": "Conamara Chaos", "text": "Conamara Chaos \u00e8 una regione caotica presente sulla superficie di Europa, satellite di Giove. Il suo nome deriva da quello della regione irlandese del Connemara (in gaelico irlandese \"conamara\", appunto).\nLa struttura geologica della regione \u00e8 regolata da un processo ciclico di fusione e successivo ricongelamento del ghiaccio, o di rimescolamento fra il ghiaccio meno freddo proveniente dall'interno del satellite e la superficie gelida. Conamara Chaos consiste infatti di placche di ghiaccio di origine recente disposte attorno a blocchi pi\u00f9 antichi, orientati in maniera disordinata. Si ritiene che queste caratteristiche costituiscano una prova dell'esistenza di un oceano liquido al di sotto della superficie di Europa."}
{"id": "274373", "revid": "1543377", "url": "https://it.wikipedia.org/wiki?curid=274373", "title": "HONcode", "text": "Il nome HONcode (Healt On the Net code) si riferisce a una serie di linee guida proposte dalla \"Health On the Net Foundation\" ai siti web che trattano materie inerenti alla salute e alla medicina. Queste linee guida hanno lo scopo di garantire all'utente di tali siti un certo livello di affidabilit\u00e0 e di imparzialit\u00e0 delle informazioni pubblicate; inoltre, hanno lo scopo di garantire che la disponibilit\u00e0 \"online\" di tali informazioni non vada a ledere il normale funzionamento della salute pubblica (per esempio che tali informazioni non siano utilizzate da utenti non medici a scopo di autodiagnosi o auto-cura). Rispetto a queste linee guida, l'organizzazione \"Health On the Net\" si propone come certificatore dei siti che decidono di aderirvi.\nIn Italia sono stati certificati HONcode diversi siti, dalle aziende ospedaliere come il Niguarda Ca' Granda, diversi portali medici ed infermieristici come Medici Italia e \"The Daily Nurse\" e diverse associazioni come ad esempio il portale Sclerosimultipla-e .\nI Principi HonCode.\nLa certificazione ha la durata di due anni, e viene spesso controllata dalla \"Honcode Foundation\"."}
{"id": "274374", "revid": "1745361", "url": "https://it.wikipedia.org/wiki?curid=274374", "title": "Chitarra a dodici corde", "text": "La chitarra a dodici corde \u00e8 un particolare tipo di chitarra in cui a ciascuna delle sei corde usuali ne \u00e8 affiancata un'altra accordata all'ottava superiore, fatta eccezione per le prime due coppie, accordate all'unisono.\nCaratteristiche e musicisti che utilizzano chitarre a dodici corde.\nIl timbro di questa chitarra \u00e8 particolarmente pieno e si presta tipicamente al ruolo di accompagnamento, sebbene esistano anche esempi di utilizzo solista. Un esempio, molto conosciuto dell'utilizzo di questo particolare tipo di chitarra, \u00e8 rappresentato dall'introduzione di \"Wish You Were Here\" dei Pink Floyd, nella quale una chitarra a dodici corde esegue la parte dell'accompagnamento, mentre una chitarra a 6 corde svolge il ruolo di chitarra solista.\nIl primo a dare risalto alla dodici corde fu Huddie William Ledbetter, meglio noto come Leadbelly, nel periodo 1930-1950, diventandone un virtuoso.\nRoger McGuinn a met\u00e0 degli anni sessanta ha fatto della sua Rickenbacker 370/12 il marchio di fabbrica della band statunitense The Byrds. Anche i Beatles hanno fatto uso di chitarre a dodici corde, ad esempio in \"You've Got to Hide Your Love Away\", in cui John Lennon suona una Framus acustica dodici corde, o in \"If I Needed Someone\", in cui George Harrison suona una Rickenbacker 360/12.\nAlcuni musicisti (un illustre esempio \u00e8 il chitarrista statunitense Leo Kottke, ma anche Jimmy Page), la usano quanto o pi\u00f9 della chitarra a 6 corde; nel 1969 Kottke ha registrato un disco chiamato \"6 &amp; 12 String Guitar\" in cui d\u00e0 ampio risalto a questo strumento. Inoltre, anche il chitarrista blues rock Jimi Hendrix ha fatto uso della dodici corde nella versione acustica di \"Hear My Train' A Comin\".\nAnche David Bowie utilizz\u00f2 questa chitarra per molti dei suoi concerti, come ad esempio il famoso Ziggy Stardust Tour del 1973.\nBrian May ha usato questo tipo di chitarra durante i tour dei Queen per eseguire, in duetto con Freddie Mercury, i brani \"Love of My Life\" e \"'39\"; il modello preferito da May \u00e8 la Ovation Pacemaker 1615, abbandonata al termine del Freddie Mercury Tribute Concert, per dirigersi verso una Guild Jumbo, che usa tuttora live, sebbene in studio prediliga ancora la vecchia Pacemaker, non pi\u00f9 nelle condizioni per sostenere i ritmi di un tour.\nAnthony Phillips, primo chitarrista dei Genesis, ha da sempre fatto un uso intenso di questo strumento. Il suo album \"Twelve\" \u00e8 interamente eseguito con la sola chitarra dodici corde. Gli stessi Genesis usarono abbondantemente questo strumento, in particolare nel periodo-Gabriel. La prima parte della suite \"Supper's Ready\", ad esempio, \u00e8 eseguita da tre chitarre a 12 corde, suonate da Steve Hackett, Mike Rutherford e Tony Banks. Tra gli italiani chi ha da sempre fatto uso della chitarra a 12 corde \u00e8 stato Edoardo Bennato, ma anche Lucio Battisti ed Herbert Pagani.\nCostruzione.\nDal punto di vista costruttivo, la chitarra a dodici corde \u00e8 pressoch\u00e9 identica a quella tradizionale: fanno eccezione la \"paletta\" (o \"cavigliere\"), che deve ospitare un maggior numero di meccaniche. Le meccaniche possono essere installate singolarmente o con rulli interni. La chitarra \u00e8 provvista di \"truss rod\" inserita all'interno del manico, che, dovendo contrastare una trazione quasi doppia, \u00e8 costituito da una barra o due (chiamata a doppia azione).\nEsistono modelli folk, elettrici, resofonici e semiacustici, esclusivamente a corde metalliche. La versione elettrica non prevede l'uso del ponte tremolo per via della maggiore tensione delle corde, ma vi sono alcune eccezioni.\nAccordatura.\nL'accordatura, partendo dalla corda pi\u00f9 sottile (mi cantino), \u00e8:\nChitarre a due o pi\u00f9 manici.\nLa versione a dodici corde \u00e8 spesso sfruttata per la costruzione di chitarre con pi\u00f9 di un manico: ricordiamo la Gibson EDS-1275 usata da Jimmy Page, dei Led Zeppelin e da Slash, dei Guns N' Roses, modello derivante dalla famosa Gibson SG.\nMolti chitarristi si fanno costruire modelli custom, come la Ibanez Jem a tre manici di Steve Vai, di cui un manico a dodici corde, uno a sei corde con tremolo e uno a sei corde fretless; Brian May, chitarrista dei Queen, che nel 2012 si \u00e8 esibito nel tour \"Queen + Adam Lambert\" mostrando la prima replica della sua Red Special in versione a doppio manico, a dodici e sei corde."}
{"id": "274377", "revid": "404449", "url": "https://it.wikipedia.org/wiki?curid=274377", "title": "Joe Cassano", "text": "\u00c8 considerato, nonostante l'esigua quantit\u00e0 di opere da lui pubblicate, tra i maggiori esponenti dell'hip hop italiano anni novanta.\nBiografia.\nItalo-americano di origine (il padre \u00e8 cresciuto a New York, nel quartiere di Flatbush a Brooklyn), Cassano nacque a Bologna nel 1973. Dopo aver terminato il liceo classico, inizi\u00f2 a studiare psicologia e si dedic\u00f2 allo studio e alla pratica di arti marziali come karate e kickboxing. Durante l'adolescenza visse per alcuni periodi della sua vita a New York.\nAmante e protagonista della cultura hip hop, inizi\u00f2 a muovere i primi passi nel rap underground italiano: partecip\u00f2 a jam come Zona Dopa (Pescara) o Mic Check (Bologna). Nel 1997 inizi\u00f2 una collaborazione con Inoki e collabor\u00f2 con il collettivo bolognese Porzione Massiccia Crew e i Fuckin' Camelz'n Effect, senza entrare a farne parte.\nNel 1998 e nel 1999 partecip\u00f2 agli album \"50 MCs\" e \"Demolizione\" (mixtape della Porzione Massiccia Crew). Nel 1999 Joe Cassano registr\u00f2 con Inoki il brano \"Giorno e notte\", inserito nell'album \"Novecinquanta\" del beatmaker Fritz da Cat. Nello stesso anno prese parte al brano degli Uomini di Mare \"Teste mobili pt. 1\", presente in \"Sindrome di fine millennio\".\nLa morte e l'album.\nJoe Cassano mor\u00ec a 25 anni a causa di un arresto cardiaco. Il fratello Alberto decise di completare l'album a cui stava lavorando e pubblic\u00f2 il doppio album \"Dio lodato\" prodotto dalla Portafoglio Lainz; viene inoltre pubblicato il singolo \"Dio lodato...per sta chance\".\nDopo la sua morte sono numerosi i casi di tributo nei suoi confronti, soprattutto da parte di writer che riconoscono la sua importanza all'interno della scena hip hop, e che gli hanno dedicato vari murali. Nel 2008 \u00e8 stato organizzato a Bologna il \"Joe Cassano Memorial\"."}
{"id": "274378", "revid": "109610693", "url": "https://it.wikipedia.org/wiki?curid=274378", "title": "Basso acustico", "text": "Il basso acustico \u00e8 uno strumento musicale acustico simile alla chitarra, con caratteristiche che lo rendono simile anche al contrabbasso (registro e funzione di accompagnamento) e con la stessa estensione; \u00e8 solitamente munito di quattro corde (dalla pi\u00f9 grave alla pi\u00f9 acuta mi, la, re, sol); ne esistono anche versioni estese a cinque corde (si, mi, la, re, sol). La sesta corda \u00e8 generalmente pi\u00f9 utilizzata nel basso elettrico.\nIl suono \u00e8 grave (\"basso\") e si usa prevalentemente nella sezione ritmica. Lo strumento \u00e8 suonato pizzicando le corde con indice e medio della mano destra nella tecnica a due dita; indice, medio e anulare nella tecnica a tre dita. Un'altra tecnica che lo porta ad assomigliare maggiormente ad una chitarra \u00e8 l'uso di un plettro. Pu\u00f2 essere amplificato tramite pick up o microfonato per i concerti.\nIl basso \u00e8 generalmente uno strumento monofonico: le note sono emesse una alla volta mentre gli accordi vengono suonati raramente, data la funzione dello strumento.\nStoria.\nIl primo basso acustico moderno \u00e8 stato sviluppato agli inizi degli anni settanta da Ernie Ball di San Luis Obispo, in California. Lo scopo di questa \"innovazione musicale\" era quello di fornire ai bassisti uno strumento acustico che si potesse integrare meglio con il suono delle chitarre acustiche.\nOggi viene prodotto da diverse marche quali: Alvarez, Eston, Gibson, Fender, Ibanez (linea Prestige), Ovation, Tacoma, Cort, Maton e Roling's."}
{"id": "274390", "revid": "819238", "url": "https://it.wikipedia.org/wiki?curid=274390", "title": "Incrocio ferroviario", "text": "Nella tecnica e nella regolamentazione delle ferrovie, con il termine incrocio si definisce un'operazione che avviene su un tratto ferroviario a semplice binario, quando due treni circolanti in senso opposto vengono ricevuti in opportuna stazione ferroviaria munita di uno o pi\u00f9 binari deviati collegati da scambi.\nCaratteristiche.\nSulle linee a semplice binario \u00e8 necessario prevedere delle stazioni munite di deviatoi e di binari di raddoppio allo scopo di poter immettere in linea un sufficiente numero di treni. Quelli che viaggiano nello stesso senso si susseguono distanziati l'uno dall'altro. Quelli marcianti in senso contrario dovranno avere stabilita nell'orario di servizio la fermata in apposite stazioni, individuate mediante il grafico, ove attendere il treno che arriva in senso opposto. Il treno ripartir\u00e0 solo dopo che sar\u00e0 arrivato il treno incrociante previsto in orario.\nDi solito il treno che arriva per primo viene ricevuto sul \"binario deviato\" (che all'occorrenza pu\u00f2 essere usato anche come binario di precedenza); tale binario spesso \u00e8 appositamente munito di binario tronco di sicurezza in corrispondenza di ambo i punti di interscambio con il binario di corsa, onde indirizzarvi i rotabili che dovrebbero fermare o stazionare nel binario deviato, per prevenire che possano invece immettersi erroneamente in linea in caso di frenata lunga o altre anomalie.&lt;br&gt;Vengono poi predisposte a cura del Dirigente Movimento locale o del Dirigente Centrale Operativo le manovre dei deviatoi e dei segnali perch\u00e9 venga ricevuto, sul binario di corretto tracciato, il treno incrociante in senso opposto\nL'insieme di tutte le procedure e di tutte le manovre eseguite costituisce quello che viene definito \"un incrocio\" fra treni. Tutti gli incroci tra treni ordinari e straordinari sono indicati nei fascicoli orario delle ferrovie e per essere spostati dalla stazione prevista ad altra stazione richiedono l'applicazione di precise procedure di sicurezza stabilite dai regolamenti ferroviari"}
{"id": "274409", "revid": "436907", "url": "https://it.wikipedia.org/wiki?curid=274409", "title": "Inoki", "text": "Il suo nome d'arte \u00e8 un'evoluzione del precedente pseudonimo Enok, che in seguito associa al personaggio dell'Antico Testamento Enoch. \"Ness\", invece, \u00e8 un'espressione gergale bolognese per indicare chi \"ne sa\". Inoltre, come lui stesso ha dichiarato, il nome d'arte deriva anche da Antonio Inoki, noto wrestler giapponese.\nBiografia.\nPrimi anni.\nNasce a Roma ma cresce, con la madre, tra Imperia e Bologna. Il padre, Faliero Ballarin, morto nel 2014, ha fatto una comparsa nel film neorealista di Claudio Caligari \"Amore tossico\". Nel capoluogo emiliano entra in contatto con la cultura hip hop avvicinandosi prima al writing e poi al rapping, tramite l'ascolto degli Assalti Frontali. Conosce poi il breaker e rapper Gianni KG ed il writer Paniko: insieme a loro forma la Porzione Massiccia Crew (PMC), storico collettivo bolognese che raccoglie un buon numero di artisti.\nNel 1996 insieme al rapper Joe Cassano forma la Flick Flack Mobb. A distanza di poco tempo entra anche nel collettivo Next Level Entertainment del DJ e \"breaker\" torinese The NextOne. Nel 1998 partecipa al brano \"Giorno e notte\" presente nell'album \"Novecinquanta\" di Fritz da Cat del 1999; il brano viene inserito anche nell'album postumo di Cassano, \"Dio lodato\". Sempre nel 1998 viene invece pubblicato il mixtape della Porzione Massiccia Crew \"Demolizione 1\". Intorno allo stesso periodo Inoki realizza varie collaborazioni, tra le quali spiccano quelle con esponenti della vecchia scuola Italia come Zippo (Vicchio), DJ Skizo e i Camelz Finezza Click.\n\"5\u00ba Dan\" e \"Fabiano detto Inoki\".\nNel 2001 pubblica il primo album in studio, dal titolo \"5\u00ba Dan\", autoprodotto e inciso con lo pseudonimo di Inokines, a cui fa seguito il secondo mixtape della PMC, \"Demolizione 2\" (2002). Dal 2003 al 2006 si occupa dell'organizzazione del \"2theBeat\", un importante torneo di battaglie di freestyle che ha luogo nel locale bolognese Link e coinvolge tutta la scena nazionale. Nello stesso anno collabora con la tribe Tekno Mobil Squad, dando vita insieme a Lou Chano (DJ e producer del collettivo romano TruceKlan) al primo cross-over techno-rap, partecipando a molte feste e incidendo due brani (uno dei quali pubblicato nella colonna sonora del film \"Fuori vena\").\nNel 2004 la Porzione Massiccia Crew collabora con i Club Dogo alla realizzazione del mixtape \"PMC VS Club Dogo - The Official Mixtape\". Nello stesso anno, Inoki partecipa in qualit\u00e0 di conduttore al programma Rai \"Hip Hop Generation\" e compare nella serie televisiva \"L'ispettore Coliandro\".\nNel 2005 esce \"Fabiano detto Inoki\", secondo album solista di Inoki, contenente pezzi registrati tra il 2003 e il 2004. L'album esce sotto etichetta Relief e vede la collaborazione di importanti esponenti della scena rap: le produzioni sono affidate a Shablo, DJ Shocca e Don Joe, mentre tra i featuring ci sono i Club Dogo. Si tratta del lavoro che segna la maturazione artistica di Inoki, capace di trattare diverse tematiche che spaziano dalla protesta sociale ai brani pi\u00f9 autobiografici, fino ai pezzi pi\u00f9 leggeri, sempre mantenendo la propria impronta stilistica.\nA distanza di alcuni mesi, a fine anno, insieme a Shablo pubblica \"The Newkingztape Vol. 1\", mixtape ricco di partecipazioni e composto da 29 tracce. Le collaborazioni riguardano i principali esponenti della scena rap italiana dell'epoca (tra i quali Gu\u00e9 Pequeno, Co'Sang, Bassi Maestro, OneMic e molti altri) e alcuni ospiti internazionali (Lil Dap dello storico gruppo americano Group Home, il tedesco Afrob e i francesi Tandem).\n\"Nobilt\u00e0 di strada\".\nAd ottobre 2006 viene resa nota la firma dell'MC per la Warner Music Italy. Poco dopo, comincia a diffondersi in rete la versione non definitiva del singolo \"Sentimento reciproco\" all'insaputa dello stesso Inoki. Molti anni pi\u00f9 tardi dichiarer\u00e0 che tutto questo era solamente una mossa di marketing da parte dell'etichetta discografica, al fine di promuovere il disco in imminente uscita.\nNel febbraio 2007 esce il terzo album \"Nobilt\u00e0 di strada\", che riscuote successo a livello nazionale, anche grazie all'aiuto dell'emittente televisiva MTV, che lo elegge \"Scommessa MTV del 2007\". Il disco vede la collaborazione di G Max, il Turco, Mic Meskin e Tek Money, mentre le produzioni sono affidate a DJ Skizo, Bassi Maestro, Lou Chano, Bonnot e Big Aim &amp; Yaky. Il primo singolo estratto \u00e8 \"Sentimento reciproco\", seguito dal singolo promozionale \"Il mio paese se ne frega\", pezzo in controtendenza rispetto al primo, ma che ottiene lo stesso un buon riscontro dai fan e dalla critica.\nIl 2007 lo vede impegnato anche nel realizzare un programma radio underground, dal nome \"Street Kingz\", sulle frequenze di Radio Citt\u00e0 Fujiko.\nCollettivo Rap Pirata e \"L'antitodo\".\nNel 2008 Inoki termina il contratto con la Warner Music e torna all'autoproduzione, criticando aspramente il mondo dell'industria discografica e i rapper che hanno scelto di rimanere nel mainstream. Nel 2009 d\u00e0 vita a una forte rivalit\u00e0 con il rapper Vacca, combattuta a colpi di \"dissing\" sui rispettivi Myspace.\nNel 2010 pubblica per il download gratuito il mixtape \"Pugni in faccia\", realizzato con il rapper salentino Mad Dopa. L'anno seguente partecipa all'album \"Profondo rosso\" degli Assalti Frontali (apparendo anche nel loro tour) e pubblica il mixtape \"Flusso di coscienza\", uscito sotto l'etichetta discografica indipendente Rap Pirata, da lui fondata.\nIl 26 gennaio 2012 pubblica un \"dissing\" contro Gu\u00e9 Pequeno, con il quale aveva collaborato diverse volte negli anni precedenti, accusandolo di essersi venduto alle major discografiche. Nel corso degli anni ha diversi attriti anche con molti altri rapper, in particolare Salmo, Marracash, e Fedez.\nIl 31 luglio 2012 Inoki anticipa l'uscita del suo nuovo album intitolato \"L'antidoto\", inizialmente prevista per l'autunno dello stesso anno, e pubblica su YouTube il brano \"Siamo uno\". Il 9 novembre 2012 escono il singolo \"L'antidoto\", di cui viene realizzato anche il video, e il brano \"Cosa ci aspetta\". L'album viene per\u00f2 pubblicato a febbraio 2014, dopo quasi due anni di attesa; il lavoro \u00e8 caratterizzato da numerose collaborazioni con vari artisti: Assalti Frontali, il rapper statunitense M1 dei Dead Prez, il sassofonista Tino Tracanna, le cantanti Awa Mirone e Giulia Spallino e il rapper Nunzio Streetchild. Si tratta di un disco con un sound abbastanza sperimentale, in cui i testi esprimono una forte critica sia verso consumismo e superficialit\u00e0 della societ\u00e0 italiana che verso il disimpegno dell'hip hop contemporaneo.\nIl 25 dicembre 2016 pubblica il mixtape autoprodotto \"Basso profilo - The Mixtape\", mentre il 20 febbraio 2017 esce il video del brano \"Basso Profilo\", seguito nei mesi successivi da quelli di \"It's War\" e \"We Goin' On\". Sempre nel 2017, annuncia l'uscita dell'album del gruppo Call2Play, formato da Inoki stesso insieme a Mad Dopa e al produttore Fabio Musta, realizzato sotto la supervisione artistica di Caparezza. Il primo singolo \u00e8 \"Fallo tu\", in collaborazione con Caparezza e pubblicato su YouTube il 6 giugno.\nNel gennaio 2018 appare sulla traccia \"Blood a Blood\" dell'album \"Don\" di Vacca, sancendo definitivamente la fine dei diverbi con il rapper sardo. Nel novembre dello stesso anno \u00e8 comparso nel brano \"Capo\" dell'album \"Gipsy Prince\" del rapper L'Elfo.\n\"Medioego\".\nIl 13 marzo 2020 Inoki firma un contratto discografico con l'etichetta indipendente milanese Asian Fake. Contemporaneamente annuncia l'uscita del singolo \"Trema\", volto ad anticipare il suo quinto album in studio, \"Medioego\", pubblicato il 15 gennaio 2021 e caratterizzato dalla presenza di vari artisti appartenenti alla scena hip hop e non, come Salmo, Tedua, Noemi e Crookers."}
{"id": "274419", "revid": "322321", "url": "https://it.wikipedia.org/wiki?curid=274419", "title": "Gualtiero (arcivescovo)", "text": "Fu arcivescovo di Palermo dal 1169 al 1190, e consigliere di Guglielmo II di Sicilia dal 1171 al 1189.\nBiografia.\nGualtiero, arcidiacono di Cefal\u00f9, dal 1161 fu l'istitutore dei figli di Guglielmo I di Sicilia e Margherita di Navarra. \nAlla morte di Guglielmo I (1166), l'erede al trono Guglielmo II aveva solo tredici anni, quindi la madre Margherita assunse la reggenza fino al 1171, affidando il figlio alle cure del prelato. \nQuando poi Guglielmo assunse il potere, Gualtiero fu una delle figure pi\u00f9 vicine al re. Nel 1184 fu capo del partito filotedesco e promotore delle nozze di Costanza d'Altavilla, figlia di Ruggero II, con l'imperatore Enrico VI nel 1186.\nArcivescovo di Palermo dal 1169, fu il committente della Chiesa del Santo Spirito e risale a lui la ricostruzione della Cattedrale di Palermo, dove fu sepolto. Alla sua morte come arcivescovo fu eletto il fratello Bartolomeo.\nIdentit\u00e0.\nProbabilmente il nome \"Gualtiero Offamilio\" fu considerato l'italianizzazione di Walter of the Mill ed erroneamente identificato con Gualtiero Anglico, un inglese autore di 60 favole in distici elegiaci, gi\u00e0 cappellano di Enrico II d'Inghilterra; Gualtiero sarebbe stato inviato in Sicilia dal re inglese per preparare il matrimonio della figlia Giovanna con Guglielmo II di Sicilia e insegnare la lingua latina a Guglielmo. Ma la lingua inglese del XII secolo ignora il genitivo introdotto da \"of\". Secondo un'altra pi\u00f9 dotta ipotesi, suffragata dai documenti conservati nel Palazzo reale di Palermo quando ci si riferisce a Gualtiero il testo in greco riporta \"A familiou\" - dove l'alfa con il segno grafico in alto a destra significava \"primo\" e \"familiou\" \u00e8 un genitivo epesegetico o dichiarativo. Pertanto la corretta lettura darebbe Walter \u03c0\u03c1\u03c9\u03c4\u03bf\u03c6\u03b1\u03bc\u03b9\u03bb\u03b9\u03ac\u03c1\u03b9\u03bf\u03c2 (primo della famiglia) nel senso di primo della \"Curia regis\", qualcosa come Walter il primo ministro.\nUn\u2019altra tradizione, non suffragata da fonti, vuole che Gualtiero sia figlio di Roberto d\u2019Embrun, capostipite della famiglia Patern\u00f2."}
{"id": "274424", "revid": "827882", "url": "https://it.wikipedia.org/wiki?curid=274424", "title": "Flame war", "text": ""}
{"id": "274426", "revid": "287204", "url": "https://it.wikipedia.org/wiki?curid=274426", "title": "Uniej\u00f3w", "text": "Uniej\u00f3w \u00e8 un comune urbano-rurale polacco del distretto di Podd\u0119bice, nel voivodato di \u0141\u00f3d\u017a.Ricopre una superficie di 129,01 km\u00b2 e nel 2004 contava 7.309 abitanti."}
{"id": "274434", "revid": "125844089", "url": "https://it.wikipedia.org/wiki?curid=274434", "title": "Perla Liberatori", "text": "Biografia.\nNipote dei doppiatori Francesca Guadagno e Marco Guadagno, \u00e8 nota per aver prestato la voce sia all'attrice Hilary Duff nel ruolo della protagonista nella serie \"Lizzie McGuire\" e sia all'attrice Sophia Bush nella serie \"One Tree Hill\", nel ruolo di Brooke Davis.\nNel 2006 \u00e8 stata vincitrice del premio \"Miglior voce di un cartone animato\" attribuito dal pubblico al Gran Gal\u00e0 del Doppiaggio a Romics. Nel 2008, alla medesima manifestazione, ha ricevuto il premio come \"Voce femminile di un cartone animato\" per la serie animata: \"Black Lagoon\" e nel 2011 il Leggio d'oro come \"Miglior interpretazione femminile\".\nNella primavera del 2010 si \u00e8 sposata con il collega Gianluca Crisafi, con il quale ha avuto un figlio, Valerio.\nDal 2015 \u00e8 narratrice della serie televisiva \"Alta infedelt\u00e0\", trasmessa su Real Time e NOVE."}
{"id": "274437", "revid": "78273", "url": "https://it.wikipedia.org/wiki?curid=274437", "title": "Cinquantatr\u00e8", "text": ""}
{"id": "274441", "revid": "287204", "url": "https://it.wikipedia.org/wiki?curid=274441", "title": "London Irish Rugby Football Club", "text": "Il London Irish Rugby Football Club \u00e8 un club professionistico inglese di rugby a 15 che ha sede a Sunbury-on-Thames nel Surrey, dove si trovano le strutture di allenamento, giocano le formazioni giovanili e il club mantiene i propri uffici amministrativi. La prima squadra, che disputa l'Aviva Premiership, gioca invece i propri incontri interni a Reading. La squadra disputa anche la Coppa Anglo-Gallese oltre a una delle due competizioni europee, Heineken Cup e European Challenge Cup, a seconda del piazzamento ottenuto in campionato la stagione precedente. Il suo campo da gioco \u00e8 il Madejski Stadium di Reading, nel Berkshire, a circa 65\u00a0km a ovest dal centro di Londra.\nTale fatto ha procurato alla squadra il soprannome di \"Not-nots\" per il fatto che a dispetto del nome non gioca a Londra n\u00e9 negli ultimi tempi ha molti giocatori irlandesi tra le sue file.\nIl London Irish \u00e8 stato fondato nel 1898 da un gruppo di giovani irlandesi residenti a Londra, sulla scia di club simili gi\u00e0 esistenti in citt\u00e0, come il London Welsh e il London Scottish, ma in epoca moderna impiega giocatori di ogni provenienza. I colori sociali sono il verde e il bianco. La sua mascotte rappresenta un levriero irlandese chiamato \"Digger\". I London Irish hanno vinto il loro primo trofeo di rilievo nel 2002, quando si sono imposti nella Coppa Anglo-Gallese.\nStoria.\nConosciuto anche con il soprannome di \"The Exiles\" (It. \"Gli esuli\"), il London Irish RFC \u00e8 stato fondato nel 1898 da un gruppo di giovani irlandesi residenti a Londra, sulla scia di club simili gi\u00e0 esistenti in citt\u00e0, come il London Welsh e il London Scottish. Durante la prima guerra mondiale e la guerra d'indipendenza irlandese il club incontr\u00f2 molte difficolt\u00e0 e solo con il ritorno della pace fu in grado di tesserare regolarmente giocatori provenienti direttamente dall'Irlanda.\nVerso la fine degli anni venti il club pot\u00e9 contare sul primo nazionale irlandese cresciuto nel suo vivaio, S J 'Cags' Cagney, che tra il 1925 e il 1929 ottenne 13 caps. Il suo primo campo di gioco fisso fu \"The Avenue\" a Sunbury, inaugurato il 5 dicembre 1931 con una partita contro i London Welsh terminata in parit\u00e0 8-8.\nGli anni cinquanta per i London Irish furono un periodo di alterne fortune. Nella stagione 1959-60 la squadra, che vedeva la presenza di giocatori di livello internazionale come Andy Mulligan, Sean McDermott, Mike Gibson, Tony O'Reilly e Ollie Waldron perse solo due partite in tutta la stagione regolare.\nNel passaggio tra gli anni sessanta e settanta il miglioramento del livello degli incontri affrontati richiese un cambiamento nel livello di allenamento e di gioco. Sotto la guida del tallonatore Ken Kennedy e di altri validi giocatori come Nick Hegarty, Mick Molloy e Barry Bresnihan i London Irish rimasero una formazione di livello e da non sottovalutare. Nella stagione 1976/77 la Rugby Football Union introdusse delle vere e proprie classifiche e i London Irish si classificarono primi nella divisione londinese vincendo sei incontri su sette. La squadra and\u00f2 quindi in tour in Francia e nel 1977 in Sudafrica, dove divent\u00f2 la prima ad affrontare formazioni razzialmente miste e composte sia da bianchi che da neri.\nGli anni ottanta non furono un periodo felice per il club. La prima squadra lottava per ottenere risultati accettabili ma gli impegni lavorativi spesso impedivano ai giocatori di allenarsi con regolarit\u00e0 e prendere parte alle partite. La squadra fin\u00ec cos\u00ec per militare in divisioni inferiori. nel 1990/91 I London Irish vennero nuovamente promossi in prima divisione, schierando una squadra che aveva tra le sue file quattro nuovi nazionali irlandesi: Simon Geoghegan, Jim Staples, David Curtis e Rob Saunders, il pi\u00f9 giovane capitano della storia del suo paese, avendo vestito la fascia a soli 22 anni.\nNei primi anni novanta lo sforzo economico necessario per competere al vertice mise in difficolt\u00e0 molti club inglesi tra cui i London Irish; le perdite aumentavano e se non fosse stato per la generosit\u00e0 di alcuni mecenati il club a stento avrebbe potuto sopravvivere.\nLe difficolt\u00e0 finanziarie ebbero il proprio riflesso anche sul campo, dove i London Irish non riuscirono a conseguire risultati di rilievo nonostante l'ingaggio di una serie di allenatori di alto profilo. Nel 1999 la societ\u00e0 si fuse con i London Scottish e con il Richmond per costituire una societ\u00e0 pi\u00f9 grande che potesse sostenere lo status professionistico, partecipando all'English Premiership. Nello stesso tempo venne creata anche una squadra dilettantistica, i London Irish Amateur RFC, che continu\u00f2 a giocare a Sunbury.\nNel 2002 il club ha vinto il proprio primo trofeo battendo i Northampton Saints nella finale della Coppa Anglo-Gallese.\nNella stagione 2005-06 il London Irish perde la finale dell'European Challenge Cup, sconfitto dal Gloucester con un risultato di 36 a 34.\nLo stadio.\nI London Irish giocano al Madejski Stadium di Reading.\nLo stadio ospita anche il club calcistico del Reading ed \u00e8 stato inaugurato nell'agosto 1998. Ha una capienza massima di 24.161 spettatori con tutti posti a sedere.\nLa massima affluenza di pubblico si \u00e8 avuta il 15 marzo 2008 per la sfida di campionato contro il London Wasps, quando allo stadio si presentarono 23.790 persone che rappresentarono anche il record assoluto per una partita di Premiership di stagione regolare, record che venne battuto nel dicembre successivo quando all'incontro tra Harlequins e Leicester Tigers disputato a Twickenham assistettero 50.000 spettatori."}
{"id": "274442", "revid": "324090", "url": "https://it.wikipedia.org/wiki?curid=274442", "title": "Hundertwasserhaus", "text": "Hundertwasserhaus (in italiano \"casa di Hundertwasser\") \u00e8 un complesso di case popolari costruite nel 1986 a Vienna dall'architetto e artista Friedensreich Hundertwasser. Si trova nel quartiere di Landstra\u00dfe, a est del centro della citt\u00e0.\nDescrizione.\nL'artista ha voluto infondere allegria e gioia di vivere ai 50 appartamenti delle persone meno abbienti della citt\u00e0, costruendo le varie strutture usando linee morbide. In tutto il complesso non vi sono infatti spigoli vivi. Le facciate sono dipinte a colori vivaci e decorate con ceramiche colorate.\nIn ogni terrazza vi sono giardini pensili che servono a portare il verde in ogni abitazione. La creazione di questi ultimi, in particolare, \u00e8 un chiaro riferimento ad uno dei concetti chiave dell'artista, secondo cui tutto ci\u00f2 che si espande in orizzontale appartiene alla natura e tutto ci\u00f2 che si innalza al cielo, all'uomo.\nMolti materiali utilizzati, come, ad esempio, le ceramiche delle decorazioni delle facciate, sono di recupero.\nLe case di Hundertwasser sono diventate una vera e propria attrazione turistica e attirano ogni anno migliaia di turisti tant'\u00e8 che sono sorti negozietti, bar, chioschi e caffetterie nelle immediate vicinanze.\nNella galleria di Hundertwasserhaus ci si pu\u00f2 soffermare per assaporare un caff\u00e8 (osservando il ruscello che scende dalla parete attraversando tutto il bancone) o gustare qualche specialit\u00e0 tipica viennese.\nPerfino i servizi igienici sono in stile, infatti fanno parte delle \"Toilet of modern art\" dove ceramiche decorative, fontane e colori sgargianti rendono allegro e piacevole anche questo ambiente.\nAd oggi la struttura \u00e8 interamente gestita dal comune di Vienna che mette in affitto i 50 interni al prezzo di 5 euro al metro quadro. Il comune, previ controlli, verifica la reale necessit\u00e0 della famiglia e predilige quei nuclei in cui \u00e8 presente un individuo particolarmente interessato ed attivo nel mondo artistico contemporaneo."}
{"id": "274443", "revid": "287204", "url": "https://it.wikipedia.org/wiki?curid=274443", "title": "TAV", "text": ""}
{"id": "274452", "revid": "767487", "url": "https://it.wikipedia.org/wiki?curid=274452", "title": "Murias Chaos", "text": "Murias Chaos \u00e8 una regione caotica presente sulla superficie di Europa, satellite di Giove. Il suo nome deriva da quello di una citt\u00e0 della mitologia irlandese.\nEsistono diverse ipotesi sulla formazione della regione, principalmente legate alla possibilit\u00e0 di uno scioglimento parziale dei ghiacci della litosfera del satellite o ad eventuali processi di convezione per cui ghiacci a temperature diverse potrebbero rimescolarsi all'interno di Europa. Le osservazioni della sonda Galileo hanno evidenziato che la morfologia di Murias Chaos la rende diversa da tutte le altre formazioni caotiche: \u00e8 leggermente sopraelevata rispetto al terreno circostante, e deve aver subito un innalzamento notevole nel suo passato; lo stesso materiale che la compone sembra essersi diffuso per un raggio di decine di chilometri sulle pianure circostanti, forse scorrendo sulla superficie (e provocando quindi l'innalzamento per isostasia di Murias Chaos). \nAlcuni sostengono che la regione sia in realt\u00e0 collegata alla presenza di un diapir di grandi dimensioni nel sottosuolo, analogamente a quanto accade per le lenticulae e per gli altri terreni caotici, cui corrispondono effettivamente nel sottosuolo piccoli diapir isolati o raggruppati."}
{"id": "274453", "revid": "287204", "url": "https://it.wikipedia.org/wiki?curid=274453", "title": "Appennino cesenate", "text": "L'Appennino Cesenate \u00e8 una porzione orientale dell'Appennino tosco-romagnolo. Confina a sud-est con l'Appennino riminese, a ovest con l'Appennino forlivese e a sud con la Toscana.\nVi si estende una parte del Parco nazionale delle Foreste Casentinesi, Monte Falterona e Campigna, all'interno del quale (presso Bagno di Romagna) \u00e8 presente la Riserva Naturale Integrale di Sasso Fratino, la prima istituita in Italia e una delle pi\u00f9 pregiate d'Europa.\nGeografia.\nComprende le vallate del fiume Savio, del Bidente di Pietrapazza, del Bidente di Ridracoli, del Rubicone e dell'Uso.\nLa montagna pi\u00f9 alta \u00e8 \"Poggio Scali\", sul confine occidentale del comune di Bagno di Romagna, che tocca i 1.520\u00a0m s.l.m.\nSul \"Monte Fumaiolo\" , nelle vicinanze della vetta, si trova la sorgente del Tevere. \nPoco distante, nei pressi del paese di Alfero, si trova la Cascata dell'Alferello, una cascata naturale alta circa 32 metri.\nVi si trovano i comuni di Bagno di Romagna, Borghi, Mercato Saraceno, Roncofreddo, Sarsina, Sogliano al Rubicone e Verghereto\nPresso Bagno di Romagna si trova la diga di Ridracoli, che sbarra il fiume Bidente e il Rio Celluzze formando un lago artificiale la cui acqua viene potabilizzata e distribuita a circa un milione di persone."}
{"id": "274455", "revid": "124996074", "url": "https://it.wikipedia.org/wiki?curid=274455", "title": "Concerto di Capodanno di Vienna", "text": "Il Concerto di Capodanno di Vienna (in tedesco: \"Das Neujahrskonzert der Wiener Philharmoniker\") \u00e8 il tradizionale concerto della Filarmonica di Vienna che si tiene dal 1939 a Capodanno nella sala dorata del Musikverein di Vienna.\nLa popolarit\u00e0 del Concerto ne fa uno degli avvenimenti musicali pi\u00f9 seguiti al mondo, diffuso dalle emittenti di almeno 90 paesi, con un pubblico stimato in almeno un miliardo di spettatori in ogni parte del mondo. Il concerto del 2010 \u00e8 stato trasmesso in pi\u00f9 di 70 paesi.\nStoria.\nIl 12 marzo del 1938, la Germania annunci\u00f2 l'annessione (Anschluss) dell'Austria, che divenne una provincia del Terzo Reich. Questa fusione dur\u00f2 fino alla fine della seconda guerra mondiale nel 1945. Proprio a questo momento cos\u00ec drammatico della storia austriaca risale il primo concerto di capodanno della storia: nel 1939, infatti, il direttore d'orchestra della Filarmonica di Vienna Clemens Krauss prese l'iniziativa di dedicare interamente un concerto alla figura di Johann Strauss figlio, dedicando il primo concerto al \"Winterhilfswerk\" nazista, messo in piedi dopo l'inizio del secondo conflitto mondiale. Il primo concerto non ebbe luogo il giorno di capodanno, bens\u00ec la sera del 31 dicembre 1939, e venne pubblicizzato come un concerto speciale e straordinario (\"Au\u00dferordentliches Konzert\").\nL'anno successivo fu impedito il regolare svolgimento del concerto che riprese per\u00f2 il 1\u00ba gennaio 1941 (questa la data ufficiale del primo vero concerto di capodanno), sempre con la direzione di Krauss.\nQuesto il programma del primo concerto del 1939:\nAl di la delle motivazioni sociali e politiche, quel primo concerto nel nome di Strauss ebbe una accoglienza entusiastica. Krauss torn\u00f2 alla guida del concerto il 1\u00ba gennaio 1941 (da allora questo evento si \u00e8 sempre svolto con regolarit\u00e0 ogni anno) e vi rimase fino al 1945, incentrando i programmi dei concerti di quegli anni quasi esclusivamente su composizioni di Johann Strauss (figlio), con qualche significativa apertura nei confronti di Josef Strauss, del quale propose significativi valzer (come \"Sph\u00e4renkl\u00e4nge\") e polke (come \"Die Libelle\"). Questo il programma del concerto di capodanno del 1941:\nAl termine del conflitto, la direzione del concerto pass\u00f2 per due anni a Joseph Krips, musicista austriaco che immise alcune importanti novit\u00e0. Si deve a Krips un pi\u00f9 accentuato interesse per la produzione di Josef, del quale furono presentati in quel biennio alcune delle pagine pi\u00f9 significative: \"Aquarellen-Walzer\", \"Delirien-Walzer\", \"Jockey-Polka\", \"Dorfschwalben aus \u00d6sterreich\". Nel concerto del 1946 fece la sua prima apparizione Johann Strauss padre, di cui fu eseguita come bis, la celebre \"Radetzky-Marsch\" (Marcia di Radetzky) e l'anno seguente la sua polka \"Piefke und Pufke\".\nQuando Krauss torn\u00f2 sul podio, nel 1948, il concerto di capodanno era ormai diventato un'istituzione, e il programma aveva una sua precisa organizzazione: prevalenza di musiche di Johann jr. alternate fra valzer e polke e inserimento di significativi di Josef. Krauss diresse il suo ultimo concerto di capodanno nel 1954: mor\u00ec pochi mesi dopo, nel maggio dello stesso anno.\nLa sostituzione di Krauss non fu facile, ma alla fine la scelta ricadde su Willi Boskovsky; viennese nato nel 1909, gi\u00e0 primo violino dei Wiener Philharmoniker, nel 1955 sostitu\u00ec per la prima volta Krauss: da quel momento e senza interruzioni, per i successivi venticinque anni, fu Boskovsky ad incarnare l'anima del concerto di capodanno. Personalit\u00e0 estroversa, simpatico, Boskovsky (che spesso dirigeva con violino e archetto, tradizione che risaliva ai tempi degli Strauss) seppe instaurare sin dall'inizio un rapporto straordinario con l'orchestra e con il pubblico al quale a volte si rivolgeva, creando una tradizione che poi nessun maestro ha mai fatto decadere.\nDurante gli anni di Boskovsky, il programma del concerto si vide progressivamente arricchire di pagine fino ad allora mai eseguite e fecero il loro ingresso compositori anche non appartenenti alla famiglia Strauss.\nDal 1959 iniziano le riprese televisive austriache, che determinano l'inizio di una popolarit\u00e0 mondiale\nNel 1961, per la prima volta fece il suo ingresso nel programma del concerto un valzer di Joseph Lanner (storico rivale e amico di Johann Strauss padre) e anche negli anni successivi alcune sue significative pagine si alternarono a quelle degli Strauss: \"Hofballt\u00e4nze-Walzer\", \"Die Werber-Walzer\", \"Die Romantiker-Walzer\" e \"Die Sch\u00f6nbrunner\".\nNel 1964 vi fu invece il debutto al concerto di capodanno dell'ultimo membro di Casa Strauss, Eduard, di cui vennero proposti il galopp \"Bahn Frei!\" e l'anno successivo due polke, \"Augensprache\" e \"Mit Dampf\". Fu ancora Boskovsky ad introdurre, qualche anno pi\u00f9 tardi, altri celebri nomi della tradizione musicale viennese all'interno del concerto. Nel 1972 accanto a quello degli Strauss apparve il nome di Ziehrer (celebre rivale degli Strauss), compositore e direttore di banda viennese vissuto fra il 1843 e il 1922 a cui Boskovsky fece seguire negli anni successivi anche Schubert e Supp\u00e9.\nNel 1967, per celebrare il centenario della prima esecuzione, il valzer \"An der schonen Blauen Donau\" di Johann Strauss (figlio) fu inserito nel programma ufficiale del concerto, ad apertura della seconda parte, e non eseguito come consueto bis.\nWilli Boskovsky diresse il suo ultimo concerto di capodanno il 1\u00ba gennaio 1979. Un mese dopo, il 30 gennaio 1979, dopo essersi gi\u00e0 accordato con il direttore dei Wiener, Alfred Altenburger per dirigere anche nel 1980, fu colpito da un ictus, che gli provoc\u00f2 una leggera paralisi sul lato destro. In ottobre 1979, essendo la convalescenza troppo lenta, comunic\u00f2 la sua decisione di rinunciare al concerto e l'orchestra chiese a Lorin Maazel, direttore designato della Wiener Staastoper, di fama internazionale, di portare avanti la tradizione di questi concerti. \nPer la prima volta, il 1\u00ba gennaio 1980, il concerto venne diretto da un direttore non austriaco, ma ci\u00f2 non comport\u00f2 alcun cambiamento sostanziale alla consolidata tradizione che si era venuta a formare con gli anni di Boskovsky: sempre musiche degli Strauss con spazio per qualche altro compositore (Offenbach, Nicolai e perfino Berlioz).\nA partire dal 1987, dopo che Maazel aveva diretto il suo ultimo concerto il 1\u00ba gennaio 1986, inizi\u00f2 la tradizione, che perdura ancora oggi, dell'avvicendamento di un direttore di fama internazionale diverso per ogni concerto di capodanno. Il 1\u00ba gennaio 1987, all'et\u00e0 di 78 anni, fu Herbert von Karajan a salire sul podio dei Wiener Philharmoniker. Per tutti gli anni novanta e i primi anni del duemila, si susseguiranno altrettanti illustri direttori d'orchestra di ogni nazionalit\u00e0: Claudio Abbado, Carlos Kleiber, Zubin Mehta, Riccardo Muti, lo stesso Lorin Maazel, Nikolaus Harnoncourt, Seiji Ozawa, Mariss Jansons, Georges Pr\u00eatre e Daniel Barenboim.\nNel 2013, in occasione dei 200 anni dalla nascita dei due compositori, nel programma sono stati eseguiti un brano di Richard Wagner ed un brano di Giuseppe Verdi.\nNel 2014, in occasione del 150\u00ba anniversario della nascita, viene inserito in programma per la prima volta un brano di Richard Strauss, che a dispetto del cognome non ha alcun legame di parentela con la famiglia viennese..\nA causa dell'emergenza dovuta alla pandemia da COVID-19, l'edizione del 2021 si \u00e8 svolta senza il pubblico in sala. Attraverso una piattaforma online, gli spettatori hanno potuto inviare un virtuale applauso ai musicisti..\nDal 1981 al 2013 l'allestimento della sala fu curato con fiori provenienti da Sanremo. A partire dal 2015 i fiori sono un dono della citt\u00e0 di Vienna.\nPer poter assistere al concerto, ogni anno, nel mese di febbraio dell'anno che precede il concerto, si partecipa ad una lotteria online cui tutti possono partecipare, previa registrazione al sito del Wiener Philharmoniker. Nel successivo mese di marzo vengono, poi, estratti a sorte i nominativi di coloro i quali hanno partecipato alla lotteria che, solo allora, potranno acquistare il sospirato biglietto. Quindi l'organizzazione della vendita dei biglietti dura dai dieci fino ai nove mesi prima dell'inizio dell'evento: ad esempio, per il capodanno 2009 sono stati messi in vendita sul sito dei Wiener Philharmoniker dal 2 al 23 gennaio 2008.\nProgramma.\nIl programma, suddiviso in due parti, si basa prevalentemente su musiche della famiglia Strauss (Johann padre, Johann figlio, Josef ed Eduard), venendo solitamente concluso con l'esecuzione di tre brani fuori programma, due dei quali fissi: il primo \u00e8 una polka veloce (o galopp), il secondo \u00e8 \"An der sch\u00f6nen blauen Donau\" (\"Sul bel Danubio blu\") di Johann Strauss figlio e il terzo \u00e8 la \"Radetzky-Marsch\" (\"Marcia di Radetzky\") di Johann Strauss padre; durante quest'ultimo brano il pubblico in sala \u00e8 solito battere le mani seguendo il tempo scandito dal direttore, assieme all'incalzare dell'orchestra. Sempre da tradizione, alle prime note del \"Danubio blu\" il pubblico fa partire un lungo applauso, che interrompe l'esecuzione, a cui seguono gli auguri degli orchestrali e del maestro d'orchestra, che esordisce:\nAlla musica, si aggiunge la danza, eseguita dai ballerini dell'Opera di Stato e che ha come ambientazione i prestigiosi interni ed esterni dei palazzi storici di Vienna. Questi balletti, che solitamente appaiono nella seconda parte del Concerto, sono destinati al solo pubblico televisivo; per evidenti ragioni logistiche, il pubblico in sala non pu\u00f2 vederli.\nI \"concerti\" di Capodanno.\nQuello eseguito la mattina del 1\u00ba gennaio \u00e8 solo l'ultimo di una serie di tre, identici concerti.\nIl primo viene eseguito la mattina del 30 dicembre ed \u00e8 riservato alle forze armate austriache, mentre il secondo viene eseguito nel tardo pomeriggio del 31 dicembre, e prende il nome di \"Silvesterkonzert\" (Concerto di San Silvestro).\nIn tutti e tre i casi si tratta del medesimo programma, eseguito nel medesimo luogo e con lo stesso direttore d'orchestra. Mancando, nei primi due casi, la diretta televisiva, questi concerti non sono accompagnati dai balletti; una differenza (l'unica) che comunque non viene assolutamente avvertita dal pubblico in sala.\nLa televisione e il concerto di Capodanno.\nIl concerto di Capodanno \u00e8 trasmesso la mattina del primo giorno dell'anno in un crescente numero di paesi. Storicamente trasmesso dalle emittenti di grandi paesi Europei (la Tedesca ZDF per esempio), dal 1991 il concerto \u00e8 inserito dall'Unione europea di radiodiffusione tra gli eventi in Eurovisione, e come tale \u00e8 introdotto dal \"Te Deum\" di Marc-Antoine Charpentier. Dal 1985 \u00e8 anche trasmesso da PBS negli Stati Uniti e dal 2006 in un numero di canali africani. Anche paesi remoti come Australia e Giappone ne hanno copertura.\nLa mattina del primo gennaio, tra le 11:15 e le 13:45 il concerto viene trasmesso in diretta televisiva da molte emittenti (ORF in Austria, ZDF in Germania, TVE in Spagna, France 2 in Francia, NOS nei Paesi Bassi e altri). Ciascuna emittente adatta la trasmissione alle necessit\u00e0 del proprio palinsesto. Fa eccezione per esempio la BBC, che lo trasmette intorno alle 11:00 ora locale (dunque con un'ora di differita).\nDalla prima edizione del 1959 al 2003 la Rai ha trasmesso in Italia in diretta da Vienna su Rai 1 la seconda parte del concerto di Vienna, con il commento, tra gli altri, di Guido Oddo, Giulio Marchetti, Enrica Bonaccorti, e soprattutto Peppi Franzelin (quest'ultima dal 1980 al 2003). Dal 2004 la programmazione del concerto di Vienna \u00e8 stata spostata su Rai 2, dove viene trasmesso integralmente e in differita dalle ore 13:30, mentre su Rai 1 viene proposto il Concerto di Capodanno di Venezia, nato come evento straordinario al culmine degli eventi commemorativi della ricostruzione del Gran Teatro La Fenice a seguito del terribile incendio doloso che lo distrusse la sera del 24 gennaio 1996 e divenuto poi un appuntamento tradizionale. Il Concerto di Capodanno di Vienna del 2010, diretto da Georges Pr\u00eatre e trasmesso da Rai 2, \u00e8 stato il primo ad essere commentato da Anna Rastelli fino all'edizione del 2012. Christfriede Galatzer lo commenta dal 2013, anno in cui il concerto viene trasmesso anche in replica in prima serata su Rai 5 mentre dal 2015 quando \u00e8 trasmesso su Rai 2 viene trasmesso anche in HD su Rai HD. Dal 2016 l'evento \u00e8 a cura di Rai Cultura.\nOltre la Cortina di ferro.\nQuando esisteva l'Unione Sovietica, il regime comunista proibiva qualsiasi tipo di contatto, incluso quello radiofonico e televisivo, tra i paesi situati oltre la Cortina di ferro e l'occidente. Il Concerto di Capodanno di Vienna era uno dei pochissimi eventi occidentali che aveva il benestare da parte dei commissari politici dell'URSS, venendo trasmesso in diretta televisiva anche in molti paesi oltrecortina, come la Romania.\nUlteriori concerti di Capodanno a Vienna.\nLa Wiener Hofburg Orchester organizza i suoi tradizionali concerti di San Silvestro e Capodanno il 31 dicembre e il 1\u00ba gennaio nelle sale della Wiener Hofburg.\nIl programma propone le melodie dei valzer e delle operette pi\u00f9 conosciuti di Johann Strau\u00df, Emmerich K\u00e1lm\u00e1n, Franz Leh\u00e1r e arie da opere di Wolfgang Amadeus Mozart."}
{"id": "274457", "revid": "1428919", "url": "https://it.wikipedia.org/wiki?curid=274457", "title": "Alessandro Piperno", "text": "Biografia.\nDi origini ebraiche da parte di padre, dopo aver iniziato gli studi universitari a Pisa si \u00e8 laureato in Letteratura francese presso l'Universit\u00e0 degli Studi di Roma Tor Vergata, dove ha insegnato a contratto la medesima materia ed \u00e8 divenuto ricercatore dall'ottobre 2008. Nel 2000 ha pubblicato per FrancoAngeli il saggio critico \"Proust antiebreo\", sulla figura di Marcel Proust. \u00c8 redattore della rivista \"Nuovi Argomenti\".\nNel 2005 ha pubblicato il suo primo romanzo, \"Con le peggiori intenzioni\", con quasi 200.000 copie vendute in pochi mesi, e con quale vince il premio Viareggio e il premio Campiello opera prima. Il romanzo narra le vicende di mezzo secolo della famiglia Sonnino e in particolare del suo membro pi\u00f9 giovane, Daniel.\nNel 2010 ha pubblicato \"Persecuzione\", prima parte di un dittico intitolato \"Il fuoco amico dei ricordi\"; la seconda parte, \"Inseparabili\", \u00e8 stata pubblicata nel 2012.\nNel 2016 ha pubblicato il suo quarto romanzo, \"Dove la storia finisce.\" \n\u00c8 il vincitore del Premio Strega 2012 con \"Inseparabili.\"\nDa novembre 2020 \u00e8 stato nominato direttore dei I Meridiani ."}
{"id": "274472", "revid": "785863", "url": "https://it.wikipedia.org/wiki?curid=274472", "title": "Nayama Bindo", "text": ""}
{"id": "274477", "revid": "663330", "url": "https://it.wikipedia.org/wiki?curid=274477", "title": "Mike Newell", "text": "Biografia.\nHa conseguito una laurea in letteratura inglese nell'universit\u00e0 di Cambridge. Pi\u00f9 tardi ha iniziato a lavorare per la \"Granada Television\", occupandosi anche di regia teatrale prima di passare alla BBC. Ha diretto per il cinema una quindicina di film, tra cui \"Alla 39\u00aa eclisse\" (1980), \"Ballando con uno sconosciuto\" (1985), \"The Good Father - Amore e rabbia\" (1987), \"Quattro matrimoni e un funerale\" (1994), \"Un'avventura terribilmente complicata\" (1995), \"Donnie Brasco\" (1997), \"Falso tracciato\" (1999) e \"Mona Lisa Smile\" (2003).\nNel 1985 ha vinto uno Young Cinema Award al Festival di Cannes per \"Ballando con uno sconosciuto\" e nel 1995 ha ottenuto il premio C\u00e9sar e il BAFTA per \"Quattro matrimoni e un funerale\". Newell \u00e8 stato il primo regista inglese a entrare nella grande famiglia di Harry Potter, realizzando il quarto episodio cinematografico, \"Harry Potter e il calice di fuoco\" (2005)."}
{"id": "274479", "revid": "1745361", "url": "https://it.wikipedia.org/wiki?curid=274479", "title": "Lo schiaccianoci (disambigua)", "text": ""}
{"id": "274480", "revid": "27767", "url": "https://it.wikipedia.org/wiki?curid=274480", "title": "Vittorio Taviani", "text": ""}
{"id": "274482", "revid": "78744658", "url": "https://it.wikipedia.org/wiki?curid=274482", "title": "Paolo Taviani", "text": ""}
{"id": "274484", "revid": "4711", "url": "https://it.wikipedia.org/wiki?curid=274484", "title": "Juan Antonio R\u00edos Morales", "text": ""}
{"id": "274485", "revid": "2205520", "url": "https://it.wikipedia.org/wiki?curid=274485", "title": "Universit\u00e0 Yale", "text": "L'Universit\u00e0 Yale (in inglese: \"Yale University\",) \u00e8 un'universit\u00e0 privata situata a New Haven, nel Connecticut. \u00c8 la terza pi\u00f9 antica istituzione di istruzione superiore negli Stati Uniti d'America ed uno dei nove college coloniali istituiti prima del 1776.\nFu fondata il 9 ottobre del 1701 con il nome \"Collegiate School\", poi rinominata Yale College per onorare un'ingente donazione da parte di Elihu Yale, governatore della compagnia inglese delle Indie orientali. Nel 1861 la \"Graduate School of Arts and Science\" fu la prima scuola degli Stati Uniti d'America a conferire il titolo di \"philosophiae doctor\", il terzo livello di laurea, equivalente al dottorato. Degna di nota anche la \"Yale School of Drama\", la facolt\u00e0 di teatro, che ha formato numerosi attori e commediografi di Broadway e Hollywood, cos\u00ec come le facolt\u00e0 d'arte, teologia, ecologia, musica, medicina, management e architettura, spesso citate come tra le pi\u00f9 prestigiose nei rispettivi settori.\nIl presidente Richard Levin ha indicato cos\u00ec le priorit\u00e0 istituzionali dell'universit\u00e0 per il suo quarto secolo di esistenza:\nI soprannomi \"Elis\" (da Elihu Yale) e \"Yalies\" sono spesso usati, sia all'interno che all'esterno dell'universit\u00e0, per riferirsi agli studenti di Yale.\nStoria.\nLa nascita di Yale cominci\u00f2 con un \"atto di libert\u00e0 per erigere una scuola universitaria\", passato dalla corte generale della colonia del Connecticut, datato 9 ottobre 1701. Poco dopo, un gruppo di dieci ministri calvinisti guidati da James Pierpont, tutti ex-studenti di Harvard (dato che Harvard era l'unica universit\u00e0 dell'America settentrionale all'epoca), si incontrarono nello studio del reverendo Samuel Russell a Branford, nel Connecticut, per raccogliere e unire i loro fondi librari e formare la prima biblioteca della scuola. Il gruppo divenne noto con il nome di \"The Founders\".\nChiamata originariamente \"Collegiate School\", l'istituzione diede avvio ai corsi nella residenza del suo primo rettore, Abraham Pierson, a Clinton, nella contea di Middlesex. Successivamente si spost\u00f2 a Saybrook, e poi a Wethersfield. Nel 1718 il college si trasfer\u00ec a New Haven, dove si trova ancora oggi.\nNel frattempo, ad Harvard, si stava formando una disputa tra il suo sesto presidente Increase Mather (laureatosi l\u00ec nel 1656) e il resto del clero di Harvard, che Mather giudicava come troppo liberale e lassista. Il rapporto peggior\u00f2 quando Mather si licenzi\u00f2 e l'amministrazione rifiut\u00f2 ripetutamente suo figlio Cotton Mather (laureatosi nel 1678) per l'incarico di presidente dell'universit\u00e0. La faida fece in modo che i Mather appoggiassero la riuscita della \"Collegiate School\", nella speranza che essa mantenesse l'ortodossia religiosa puritana, cosa che invece Harvard non aveva fatto.\nNel 1718, su ordine sia del rettore Samuel Andrew sia del governatore Gurdon Saltonstall, Cotton Mather contatt\u00f2 Elihu Yale, un ricco uomo d'affari gallese, per chiedergli aiuti finanziari per la costruzione di un nuovo edificio per il college. Yale, che aveva racimolato una fortuna con i commerci in India nel periodo in cui era rappresentante della Compagnia Inglese delle Indie Orientali, don\u00f2 merce per un valore di 560 sterline, una cifra considerevole all'epoca; egli don\u00f2, inoltre, 417 libri e un ritratto del re Giorgio I. \nMather propose di cambiare il nome della scuola in \"Yale College\" in segno di gratitudine e nella speranza che Elihu Yale facesse un'altra sostanziosa offerta all'universit\u00e0. Yale era in India mentre la notizia del cambio di nome arriv\u00f2 in Galles, e mor\u00ec in viaggio. Purtroppo, il mercante aveva lasciato tutti i suoi beni alla \"Collegiate School\" della colonia del Connecticut, cos\u00ec l'universit\u00e0, con il nome ormai cambiato, non ne pot\u00e9 usufruire.\nAlcuni illustri studenti di teologia e religione, in particolare nel New England, consideravano la lingua ebraica una lingua classica al pari del greco e del latino, ed essenziale per lo studio dell'Antico Testamento in lingua originale. Il reverendo Ezra Stiles, presidente del college dal 1778 al 1795, port\u00f2 con s\u00e9 l'interesse per l'ebraico, presentandolo come un modo per imparare i testi biblici antichi e rendendolo obbligatorio per tutti gli studenti (al contrario di Harvard, dove invece tale obbligo era previsto solo per gli studi pi\u00f9 avanzati). Stiles fu il responsabile del motto dell'universit\u00e0 \"\"Urim ve Tummim\",\" inciso sulla bandiera ufficiale. \nUna sfida difficile arriv\u00f2 nel 1779, quando forze inglesi ostili occuparono New Haven e tentarono di razziare il college. Fortunatamente, il laureato Edmund Fanning, segretario del comando generale inglese, intervenne e Yale fu salvata. A Fanning fu conferita anche una laurea honoris causa per i suoi sforzi.\nLo Yale College si espanse gradualmente, fondando prima la \"Yale School of Medicine\" (1810), la \"Yale Divinity School\" (1822), la \"Yale Law School\" (1843), la \"Yale Graduate School of Arts and Sciences\" (1847), la \"Sheffield Scientific School\" (1861) e poi la \"Yale School of Fine Arts\". La \"Yale Divinity School\" fu fondata da alcuni calvinisti che ritenevano che la \"Divinity School\" di Harvard fosse diventata troppo liberale, similmente a quanto accadde all'Universit\u00e0 di Oxford, in cui alcuni studenti scelsero di abbandonarla per fondare l'Universit\u00e0 di Cambridge (nel 1209). \nNel 1887, mentre continuava ad ingrandirsi sotto la presidenza di Timothy Dwight V, lo Yale College fu rinominato \"Yale University\". In seguito nacquero anche la \"Yale School of Music\" (1894), la \"Yale School of Forestry and Environmental Studies\" (1901), la \"Yale School of Public Health\" (1915), la \"Yale School of Nursing\" (1923), la \"Yale School of Drama\" (1955), lo \"Yale Physician Associate Program\" (1973) e la \"Yale School of Management\" (1976).\nNel 1966 Yale cominci\u00f2 a trattare un accordo con il vicino college femminile, il Vassar College, per decidere se i due college potessero unirsi e avere un insegnamento misto. Il Vassar declin\u00f2 l'offerta e alla fine i due istituti decisero di rimanere separati, introducendo indipendentemente l'istruzione mista nel 1969. Amy Solomon fu la prima donna a iscriversi ai corsi di laurea di Yale e fu anche la prima donna ad unirsi ad una societ\u00e0 segreta, la \"St. Anthony Hall.\" In realt\u00e0 le donne studiavano a Yale gi\u00e0 dal 1876, ma erano ammesse soltanto nei corsi post-laurea della \"Graduate School of Arts and Sciences\".\nAll'inizio del XX secolo, Yale (come altre universit\u00e0 dell'Ivy League) promosse delle politiche di ammissione per aumentare la proporzione di studenti bianchi, cristiani e provenienti da famiglie agiate; fu poi una delle ultime universit\u00e0 a rimuoverle, cominciando con i laureandi del 1970.\nLa \"President and Fellows of Yale College\", nota anche come \"Yale Corporation\", \u00e8 la sezione amministrativa che governa l'universit\u00e0.\nPatrimonio.\nIl patrimonio dell'universit\u00e0 conta una dotazione di 22,5 miliardi di dollari e comprende una dozzina di biblioteche che conservano una collezione di 12,5 milioni di volumi (ci\u00f2 lo rende il secondo sistema di biblioteche universitarie pi\u00f9 grande della nazione). L'universit\u00e0 d\u00e0 lavoro a pi\u00f9 di persone che insegnano a laureandi e a studenti che stanno seguendo corsi post-laurea. \nYale \u00e8 organizzata come una societ\u00e0 senza scopo di lucro.\nOfferta formativa.\nYale \u00e8 la terza istituzione di istruzione superiore pi\u00f9 antica degli Stati Uniti e un membro della Ivy League (le otto universit\u00e0 pi\u00f9 prestigiose degli Stati Uniti). \nTra le pi\u00f9 rinomate universit\u00e0 al mondo, di Yale sono particolarmente conosciuti il college (lo \"Yale College\") e la facolt\u00e0 di giurisprudenza, la \"Yale Law School\", ognuna delle quali ha formato diversi presidenti degli Stati Uniti e capi di Stato di tutto il mondo.\nI 70 corsi di specializzazione post-laurea di Yale sono principalmente indirizzati alle arti liberali, mentre alcuni dipartimenti per laureandi sono pre-professionali. Circa il 20% dei laureandi di Yale si specializza in , il 35% in , il 45% in arte o in materie umanistiche. Tutti i professori di ruolo insegnano anche nei corsi per laureandi, i quali sono pi\u00f9 di 2 000 ogni anno.\nResidenze studentesche.\nYale usa un sistema residenziale per gli studenti basato sui college, sul modello dell'Universit\u00e0 di Oxford e di Cambridge. Ciascuno dei dodici college residenziali ospita una parte del corpo studentesco e presenta strutture, seminari e personale d'assistenza.\nIl programma di studi per i post-laureandi si divide nella \"Graduate School of Arts and Science\" - che ospita 53 discipline riguardanti le materie umanistiche, , biologia, e ingegneria - e nelle \"Professional Schools\" di architettura, arte, teologia, teatro, ecologia, giurisprudenza, management, medicina, musica, infermieristica e salute.\nYale e la politica nell'era moderna.\nIl \"Boston Globe\" scrisse che \"se c'\u00e8 una scuola che pu\u00f2 proclamare di educare i migliori leader della nazione dei tre decenni passati, quella scuola \u00e8 Yale\". Ex-studenti di Yale si sono candidati alle elezioni presidenziali degli Stati Uniti ininterrottamente dal 1972 al 2004. I presidenti degli Stati Uniti laureati a Yale dalla fine della guerra del Vietnam sono Gerald Ford, George H. W. Bush, Bill Clinton e George W. Bush; altri importanti concorrenti alla carica presidenziale negli anni recenti sono stati John Kerry, Joseph Lieberman, Hillary Clinton, Howard Dean e Gary Hart.\nParecchi hanno tentato di spiegare la presenza politica di Yale nelle elezioni nazionali dalla fine della guerra del Vietnam a oggi. Alcune fonti notano lo spirito di attivismo sorto nel campus negli anni sessanta e l'influenza intellettuale del reverendo William Coffin su molti dei futuri candidati. Il presidente Levin attribuisce questo fenomeno alla capacit\u00e0 di Yale di creare un \"laboratorio per futuri leader\", una priorit\u00e0 dell'istituzione che continua dalla presidenza di Alfred Griswold (1951-1963) e di Kingman Brewster (1963-1977) in poi. Altri hanno affermato che la causa \u00e8 \"la rete di amicizie e affiliazioni che si crea all'universit\u00e0\".\nDurante la campagna presidenziale del 1988, il presidente George H. W. Bush (laureato a Yale nel 1948) accus\u00f2 l'avversario Michael Dukakis di avere \"politiche estere nate nella boutique del cortile di Harvard\". Recentemente Yale \u00e8 diventata anche un centro per lo studio di strategie militari, storia militare, storia politica, leadership e altre discipline ritenute utili per il futuro di un capo di Stato. Ogni anno i professori Charles Hill, Paul Kennedy e John Lewis Gaddis tengono un seminario della durata di un anno in strategie militari a un gruppo molto ristretto di laureandi e post-laureandi con lo scopo di prepararli alla politica, agli affari e alla vita pubblica. I seminaristi vengono incoraggiati a confrontare le proprie opinioni e quelle degli ospiti. Organizzazioni di studenti per discutere di strategie militari sono gi\u00e0 sorte a Washington (distretto di Columbia) e a New York.\nL'ex Primo ministro britannico Tony Blair \u00e8 stato professore di un seminario sulla fede e sulla globalizzazione alla \"Divinity School\" e alla \"School of Management\" per tre anni, cominciando nell'anno accademico 2008/2009.\nAmmissioni.\nPer la classe del 2012, Yale ha ammesso studenti sui che avevano fatto domanda regolarmente, raggiungendo la percentuale di ammissione pi\u00f9 bassa tra le universit\u00e0 degli Stati Uniti (8,3%). Per la classe del 2011 ha ammesso il 9,6%. Per la classe del 2010 il tasso di ammissione era stato del 8,6%: il pi\u00f9 basso della gi\u00e0 elitaria Ivy League.\nYale offre aiuti finanziari agli studenti bisognosi, compresi gli studenti internazionali. L'universit\u00e0 si preoccupa di valutare il bisogno del singolo individuo, e di offrire aiuti di conseguenza. Pi\u00f9 del 40% degli studenti di Yale riceve aiuto finanziario, il quale solitamente riguarda l'istruzione che non deve essere pagata all'universit\u00e0. La borsa di studio media per l'anno accademico 2006/2007 era di dollari.\nMet\u00e0 dei laureandi di Yale sono donne, pi\u00f9 del 30% sono minoranze e l'8% provengono da un paese straniero. Inoltre, il 55% degli studenti ha frequentato scuole pubbliche, mentre il 45% scuole private, religiose o internazionali.\nLe biblioteche e le collezioni.\nLa \"Yale University Library\", che contiene pi\u00f9 di 12 milioni di volumi, \u00e8 la seconda biblioteca universitaria pi\u00f9 grande degli Stati Uniti. La biblioteca principale, chiamata \"Sterling Memorial Library\", contiene circa 4 milioni di volumi, mentre altri libri sono suddivisi in biblioteche tematiche.\nLa collezione comprende anche libri molto rari, racchiusi nelle \"Beinecke Rare Book Library\". La \"Cushing/Whitney Medical Library\" possiede libri di medicina storici, oltre a una grande collezione di volumi rari e a strumenti medici usati anticamente. La \"Lewis Walpole Library\" contiene la pi\u00f9 grande collezione di produzione letteraria inglese del XVIII secolo. L\"Elizabethan Club\", teoricamente un'azienda a parte, mette a disposizione degli studenti di Yale i suoi manoscritti dell'et\u00e0 elisabettiana.\nAnche i musei dell'universit\u00e0 sono di statura internazionale. La \"Yale University Art Gallery\" \u00e8 il primo museo artistico universitario del Paese. Ospita pi\u00f9 di opere, inclusi antichi capolavori e importanti collezioni di arte moderna, nelle sedi di Swartout e Kahn. Quest'ultimo, il primo lavoro di scala nazionale di Louis Kahn (1953), \u00e8 stato ristrutturato e riaperto nel dicembre 2006. Lo \"Yale Center for British Art\", la pi\u00f9 grande collezione di arte inglese al di fuori del Regno Unito, \u00e8 ospitato in un altro edificio disegnato da Kahn.\nIl \"Peabody Museum of Natural History\" \u00e8 il museo pi\u00f9 conosciuto di New Haven, frequentato spesso dai bambini delle elementari e contenente una vasta banca di materiale antropologico, archeologico e ambientale. Lo \"Yale University Museum of Musical Instruments\", affiliato con la facolt\u00e0 di musica, \u00e8 forse il meno conosciuto dei musei di Yale a causa dei suoi ristretti orari di apertura al pubblico.\nL'architettura dell'universit\u00e0.\nYale \u00e8 famosa per i suoi armoniosi ma maestosi college in stile gotico, ma anche per alcuni edifici realizzati nel rispetto di tutte le regole dei movimenti pi\u00f9 moderni: la \"Art Gallery\" di Kahn e il \"Center for British Arts\", cos\u00ec come gli \"Ingalls Rink\", \"Ezra Stiles College\" e \"Morse College\" di Eero Saarinen. Rimarchevole anche l'edificio che ospita la scuola d'architettura progettato da Paul Rudolph e ad oggi considerato uno dei capolavori assoluti della corrente brutalista. Yale ha anche una notevole quantit\u00e0 di ville del XIX secolo.\nMolti edifici di Yale furono costruiti in stile neogotico tra il 1917 e il 1931. Le sculture di pietra realizzate sui muri degli edifici ritraggono scene di vita del campus, come uno scrittore, un atleta, un uomo che beve il t\u00e8, uno studente che si \u00e8 addormentato sui libri. Similmente, i fregi decorativi mostrano un poliziotto che arresta una prostituta (sui muri della facolt\u00e0 di giurisprudenza) o uno studente che si rilassa con birra e sigarette. \nL'architetto, James Gamble Rogers, invecchi\u00f2 questi edifici di proposito annaffiandoli con dell'acido, rompendo i vetri per poi ripararli in stile medievale e creando nicchie per statue che poi lasci\u00f2 vuote per dare la sensazione che col tempo siano state perse o rubate. Effettivamente, anche se l'architettura ricorda molto quella medievale, con blocchi unici di pietra, la maggior parte degli edifici ha rinforzi in acciaio come era consuetudine negli anni trenta. Un'eccezione \u00e8 la \"Harkness Tower\", una torre di 66 metri che fu poi rinforzata nel 1964 per trasformarla in un campanile. Le intricate sculture della torre, le cui fondamenta si trovano nel cortile interno del Brandford College, rappresentano l'unione di tutte le discipline, teoriche ed applicative.\nAltri esempi di architettura neogotica sono gli edifici realizzati dagli architetti Henry Austin, Charles C. Haight e Russell Sturgis. Parecchi di questi sono associati alla famiglia Vanderbilt, come il \"Vanderbilt Hall\", il \"Phelps Hall\", il \"St. Anthony Hall\", due laboratori, i dormitori della \"Sheffield Scientific School\" e alcuni elementi del \"Silliman College\", il pi\u00f9 grande tra i college residenziali.\nParadossalmente, il \"Connecticut Hall\", che \u00e8 l'edificio pi\u00f9 antico del campus (costruito nel 1750), \u00e8 in pieno stile settecentesco e sembra molto pi\u00f9 moderno degli altri. Altri edifici costruiti in questo stile sono il \"Timothy Dwight College\", il \"Pierson College\" e il \"Davenport College\".\nLa \"Beinecke Rare Book and Manuscript Library\", progettata da Gordon Bunshaft dello studio di architettura Skidmore, Owings and Merrill, \u00e8 uno degli edifici riservati esclusivamente alla conservazione di libri antichi pi\u00f9 grandi del mondo. Si trova al centro dell'universit\u00e0, in un quadriportico aerato chiamato \"Hewitt Quadrangole\", ma che ora \u00e8 chiamato da tutti \"Beinecke Plaza\" per via della presenza della biblioteca. Gli edifici progettati da Eero Saarinen, anch'egli ex-studente di Yale, sono stati poi rimodellati ispirandosi alla cittadina di San Gimignano, per conferire al campus un aspetto antico e medievale.\nEdifici non residenziali del campus.\nLe sedi delle numerose societ\u00e0 segrete di Yale (spesso chiamate \"tombe\") furono costruite per essere estremamente private ma al contempo abbastanza vistose da suscitare la curiosit\u00e0 di chi le vedesse. Sono sorti cos\u00ec edifici dalle architetture dimenticate da lungo tempo.\nLa vita al campus.\nI college.\nYale ha un sistema di dodici college residenziali istituiti nel 1933 con garanzia del laureato di Yale Edward S. Harkness (da cui il nome della \"Harkness Tower\"), che ammirava il sistema di college dell'Universit\u00e0 di Oxford e dell'Universit\u00e0 di Cambridge. Ogni college ha una struttura di supporto ben organizzata, con un rettore, un responsabile, personale affiliato e membri dell'amministrazione residenti. Ogni college inoltre ha un'architettura distinta, un cortile e organizzazioni che vanno da biblioteche a campi, da squash a camere oscure. Ogni college di Yale offre i suoi seminari, eventi sociali con ospiti da tutto il mondo, e gli studenti di Yale possono contemporaneamente seguire i corsi universitari veri e propri, che sono aperti a tutti i college del campus. Anche se tutte le matricole hanno diritto all'assegnazione ad un college, sono solo due i college che accolgono i nuovissimi studenti.\nI college portano il nome di personaggi o luoghi importanti per l'universit\u00e0; il nome \u00e8 deliberatamente non assegnato al benefattore che ha permesso la sua costruzione. I college di Yale sono:\nNel 1998 Yale ha iniziato un'enorme campagna di ristrutturazione dei vecchi edifici, che in decenni di esistenza erano stati rinnovati solo con il riscaldamento e altre comodit\u00e0 tecnologiche. Molti college sono ora completati e, tra gli altri miglioramenti, sono state aggiunte strutture come ristoranti, sale giochi, teatri, palestre e sale di prova per la musica.\nIl 7 giugno 2008, il presidente Levin ha annunciato di aver dato il via alla costruzione di due nuovi college, che dovrebbero aprire nel 2013. Questi edifici addizionali, che verranno costruiti nella zona nord del campus, serviranno ad aumentare la capacit\u00e0 dell'universit\u00e0 e a diminuire l'affollamento degli attuali college.\nLo sport.\nYale supporta 35 diverse attivit\u00e0 sportive che competono nella \"Ivy League Conference\", la \"Eastern Colleges Athletic Conference\" e la \"New England Intercollegiate Sailing Association\". Inoltre, Yale \u00e8 un membro del campionato di pallacanestro NCAA Division I. Come altri membri della Ivy League, Yale non offre borse di studio per lo sport; tuttavia grande impulso per la modernizzazione del football americano fu dato dal giocatore e allenatore Walter Camp di Yale, che grazie all'introduzione dei concetti di snap con le mani, della linea di scrimmage e dei tre tentativi per guadagnare almeno 5 yard, trasform\u00f2 un misto di rugby e calcio in un nuovo sport. Gli Yale Bulldogs sono il secondo college degli Stati Uniti per numero di campionati nazionali vinti (26), dietro a Princeton, tuttavia l'ultimo risale al 1926.\nYale ha numerose istituzioni sportive, come lo \"Yale Bowl\" (il primo stadio \"a ciotola\" del Paese, che fu un prototipo per il Los Angeles Memorial Coliseum e il Rose Bowl), situato allo \"Walter Camp Athletic Complex\", e il \"Payne Whitney Gymnasium\", il secondo complesso sportivo coperto pi\u00f9 grande al mondo.\nIl 21 ottobre 2000 \u00e8 stata costruita la quarta rimessa per barche in 157 anni di canottaggio a Yale. La \"Richard Gilder Boathouse\" prende il nome dalla campionessa olimpica Virginia Gilder e dal padre che ha donato 4 dei 7,5 milioni di dollari necessari per il processo. La \"Harvard-Yale Regatta\" \u00e8 una competizione di canottaggio molto prestigiosa. Il team di Yale \u00e8 la pi\u00f9 antica squadra sportiva universitaria d'America, e tutt'oggi il suo equipaggio \u00e8 internazionalmente competitivo.\nLo \"Yale Corinthian Yacht Club\", fondato nel 1881, \u00e8 il pi\u00f9 antico team di vela universitario del mondo. Lo yacht club, situato vicino a Branford, Connecticut, \u00e8 la patria dello \"Yale Sailing Team\", che ha formato parecchi navigatori di livello olimpionico.\nLe mascotte.\nLa mascotte del college \u00e8 il cosiddetto \"Handsome Dan\", un enorme bulldog simbolo dell'universit\u00e0, e la canzone di guerra fu composta da Cole Porter mentre era uno studente a Yale. Il ritornello della canzone recita: \"Bulldog, bulldog, bow wow wow\". \nIl colore ufficiale della scuola \u00e8 una tonalit\u00e0 di blu inventata dall'universit\u00e0 stessa e per questo chiamata blu Yale.\nGli atleti di Yale sono supportati dalla \"Yale Precision Marching Band\". La banda prende parte a tutti gli incontri di football in casa e a molti in trasferta, e anche alcune partite di hockey su ghiaccio e di pallacanestro durante l'inverno.\nLo sport \u00e8 da sempre un'attivit\u00e0 apprezzata dagli studenti di Yale; essi competono per i rispettivi college, cosa che causa una amichevole rivalit\u00e0. L'anno \u00e8 diviso in sessione autunnale, invernale e primaverile, ognuna delle quali prevede circa dieci sport diversi. Met\u00e0 degli sport sono a sesso misto. Alla fine dell'anno, il college che ha totalizzato pi\u00f9 punti (non tutti gli sport hanno lo stesso peso) vince la \"Tyng Cup\".\nOrganizzazioni studentesche.\nYale ospita un gran numero di organizzazioni studentesche, come le svariate associazioni di studenti culturalmente o religiosamente uniti, 10 club politici, pi\u00f9 di 20 gruppi musicali ufficiali e 8 compagnie teatrali.\nLa \"Yale Political Union\" \u00e8 il pi\u00f9 antico club politico studentesco degli Stati Uniti, e ha accolto anche personaggi come John Kerry e George Pataki. L'universit\u00e0 ospita anche una serie di giornali, quotidiani e magazine studenteschi. Lo \"Yale Daily News\" fu pubblicato per la prima volta nel 1878 ed \u00e8 il quotidiano universitario pi\u00f9 antico d'America. La \"Dwight Hall\", un'organizzazione non-profit indipendente, offre a pi\u00f9 di studenti di Yale la possibilit\u00e0 di aiutare in beneficenza e servizi sociali in pi\u00f9 di 60 iniziative di New Haven. La \"Yale Dramatic Association\" e la \"Bulldog Productions\" si occupano rispettivamente di teatro e di cinema.\nNel campus sono attive anche parecchie confraternite studentesche, 18 gruppi a cappella (uno dei quali ha avuto tra i ranghi anche il compositore Cole Porter) i quali sono generalmente solo maschili e aperti solo agli studenti dell'ultimo anno.\nYale \u00e8 anche conosciuta per il gran numero di importanti societ\u00e0 segrete, come la famosa \"Skull and Bones\", la \"Scroll and Key\", la \"Wolf's Head\", la \"Book and Snake\", \"Elihu\" e la \"Berzelius\". Alcune di queste societ\u00e0 hanno ospitato anche diversi presidenti degli Stati Uniti. Le loro sedi sono disseminate nel campus, ma l'ingresso \u00e8 solitamente consentito solo ai membri. L\"'Elizabethan Club\" ha anch'esso un numero limitato di associati, ma consente ai visitatori di unirsi a loro per il t\u00e8.\nPosizioni nei confronti della comunit\u00e0 LGBT.\nGli studenti che frequentano l'universit\u00e0 provengono da un panorama multietnico, internazionale e socio-economicamente differenziato. Yale \u00e8 inoltre un college aperto anche alla comunit\u00e0 LGBT: i membri di questa comunit\u00e0 hanno avuto una prima grande pubblicit\u00e0 negli anni ottanta, quando Yale ottenne il soprannome di \"Gay Ivy\", soprattutto a causa di un articolo apparso nel 1987 sul \"Wall Street Journal\", scritto da Julie Iovine, ex-studentessa e moglie di un professore del college. Nello stesso anno, l'Universit\u00e0 ha ospitato una conferenza riguardante la comunit\u00e0 e ha stabilito il \"Lesbian and Gay Studies Center\". La comunit\u00e0 LGBT fu molto attiva negli anni Ottanta e Novanta, e continua ad esserlo tutt'oggi grazie ad eventi che sono parte integrante della scena sociale del campus; ad esempio, il ballo annuale \"LGBT Co-op Dance\"."}
{"id": "274486", "revid": "2176804", "url": "https://it.wikipedia.org/wiki?curid=274486", "title": "Wookiee", "text": "Gli wookiee (pronuncia AFI: ) sono una specie di vita intelligente extraterrestre dell'universo di \"Guerre stellari\".\nStoria.\nGli wookiee sono originari del pianeta arboreo Kashyyyk. Svilupparono l'abilit\u00e0 di lasciare il proprio pianeta in seguito alla guerra con i loro vicini spaziali, i trandoshani, i quali giunsero sul pianeta nella speranza di stabilirvi delle colonie. Gli wookiee si opposero all'invasione, e approfittarono di una astronave abbandonata dai trandoshani per acquisire le conoscenze necessarie al volo spaziale. Al periodo della guerra con i trandoshan risalgono anche i primi contatti con la Repubblica Galattica, che si offr\u00ec come mediatore nel conflitto.\nGli wookiee entrarono cos\u00ec a fare parte della comunit\u00e0 galattica: Kashyyyk era rappresentato all'interno del Senato galattico da diversi esponenti della loro razza. Fedele alla Repubblica, Kashyyyk rivestiva un'importanza strategica fondamentale, essendo il principale punto di navigazione dell'intero quadrante sud-occidentale della galassia. Questo lo rese obiettivo della Confederazione, la quale invase Kashyyyk durante le guerre dei cloni. Le forze repubblicane, sotto il comando di Yoda, vennero inviate a proteggere il pianeta.\nL'avvento dell'Impero Galattico segn\u00f2 il momento pi\u00f9 difficile della storia degli wookiee, che vennero ridotti in schiavit\u00f9 e sfruttati per via della loro forza bruta; una delle prime popolazioni a trarne profitto furono i trandoshani. Gli wookiee liberi divennero una vista piuttosto rara nella galassia. Il pi\u00f9 noto di questi fu Chewbecca, copilota del contrabbandiere Ian Solo. Chewbecca fu uno dei protagonisti della sconfitta dell'Impero, e in seguito della liberazione della sua gente.\nCaratteristiche.\nUno wookiee adulto \u00e8 alto pi\u00f9 di due metri, la sua vita media \u00e8 di circa tre secoli. Oltre a grande forza e sensi affinati, gli wookiee hanno anche notevoli abilit\u00e0 rigenerative che gli permettono di riprendersi dalle ferite in tempi molto rapidi. Essi possiedono inoltre affilati artigli retrattili che usano per arrampicarsi.\nGli wookiee popolano i livelli superiori della immensa foresta di Kashyyyk, avendo costruito le loro grandi citt\u00e0 al di sotto dei tetti intessuti di foglie. Nelle zone interne, gli alberi alti e densi hanno permesso lo sviluppo di un ecosistema stratificato fra i suoi rami. Pi\u00f9 ci si avvicina al fondo della foresta, pi\u00f9 l'ambiente diventa primordiale e pericoloso.\nNonostante gli wookiee abbiano un aspetto primitivo, si trovano piuttosto a loro agio con la tecnologia avanzata. Sono in grado infatti di conservare moderne astronavi. Hanno sviluppato una originale arma a proiettili chiamata appunto balestra wookiee o bowcaster. La citt\u00e0 di Thikkiiana era uno dei produttori chiave di sofisticata componentistica per computer nella Nuova Repubblica.\nLingua.\nAnche se gli wookiee sono in grado di comprendere il Basic Galattico e altre lingue galattiche, il loro limitato apparato vocale pu\u00f2 solo produrre il loro linguaggio nativo. La lingua pi\u00f9 comune tra gli wookiee, essendo la pi\u00f9 parlata in ambito commerciale, \u00e8 lo shyriiwook (\"lingua del popolo degli alberi\"), un dialetto molto complesso e fluente, composto di latrati, grugniti, ululati e ruggiti. Le caratteristiche del vocabolario riflettono quelle della cultura wookiee: la violenza \u00e8 un fenomeno cos\u00ec quotidiano che esistono per indicarla ben quindici parole diverse nel loro vocabolario; il legno e il suo artigianato sono cos\u00ec importanti che esistono cento vocaboli per descriverli.\nSociet\u00e0.\nLa lealt\u00e0 e il coraggio sono valori quasi sacri nella societ\u00e0 wookiee. Quando in pace, essi sono teneri e cordiali. La loro indole, tuttavia, \u00e8 battagliera: quando adirati, gli wookiee possono essere colti da feroce collera, che non si placa fino a che l'oggetto del loro turbamento non \u00e8 sufficientemente distrutto (per questo \u00e8 bene non batterne uno nel gioco d'azzardo, come spiega Ian Solo a C-3PO). Le loro regole d'onore impediscono l'uso degli artigli retrattili in combattimento. Uno wookiee che viola questa regola viene emarginato ed esiliato, marchiato come \"artiglio pazzo\" e bandito dalle citt\u00e0.\nGli wookiee sono profondamente rispettosi della natura, ed hanno una forte connessione con l'ecologia del loro mondo. Essi hanno inoltre dimostrato la loro particolare affinit\u00e0 con la Forza.\nLa societ\u00e0 \u00e8 basata sul patriarcato, con una complicata struttura ereditaria, riti di iniziazione, ed una religione che aborre il materialismo. Una delle tradizioni pi\u00f9 importanti \u00e8 il Giorno della Vita, durante il quale le famiglie estese wookiee si riuniscono e celebrano la giornata con gioia ed armonia, come promesso dall'Albero della Vita. Nemmeno l'occupazione imperiale riusc\u00ec ad impedire i festeggiamenti di questa ricorrenza.\nUna tradizione sacra e antica \u00e8 quella della famiglia d'onore. Una famiglia d'onore comprende i pi\u00f9 stretti amici e compagni di uno wookiee. I membri di queste famiglie promettono fedelt\u00e0 mettendo le loro vite al servizio degli altri, cos\u00ec come i membri di qualsiasi famiglia d'onore questi possano avere; gli wookiee estendono questa tradizione anche a membri di altre razze. Chewbecca considerava Ian Solo, Leila Organa e Luke Skywalker parte della propria famiglia d'onore.\nPersonaggi.\nTra gli wookiee pi\u00f9 importanti si ricordano:"}
{"id": "274494", "revid": "1929803", "url": "https://it.wikipedia.org/wiki?curid=274494", "title": "Biathlon ai XIX Giochi olimpici invernali", "text": "Nel biathlon ai XIX Giochi olimpici invernali, che si svolsero nel 2002 a Salt Lake City (Stati Uniti), vennero assegnate medaglie in otto specialit\u00e0."}
{"id": "274496", "revid": "599013", "url": "https://it.wikipedia.org/wiki?curid=274496", "title": "Alessandro Fei (pallavolista)", "text": "Gioca nel ruolo di centrale e opposto nella .\nCarriera.\nLa carriera pallavolistica di Alessandro Fei, prima centrale poi convertito in opposto, comincia nel 1993 nel Foiano Pallavolo, in Serie C. Nel 1994 viene ingaggiato dalla Petrarca Padova, con cui milita nella squadra giovanile, mentre nella stagione 1995-96 viene promosso in prima squadra facendo il suo esordio in Serie A1: con il club veneto resta legato anche per le due stagioni successive; l'8 maggio 1998 fa il suo esordio in nazionale durante una partita contro la Polonia e lo stesso anno vince il campionato mondiale in Giappone.\nNella stagione 1998-99 passa all'Associazione Sportiva Volley Lube di Macerata dove resta per tre stagioni, vincendo la Coppa Italia 2000-01 ed una Coppa CEV; con la nazionale vince una medaglia di bronzo ai Giochi della XXVII Olimpiade di Sydney nel 2000, una medaglia d'oro al campionato europeo 2001 e due ori ed un argento in tre edizioni della World League.\nNella stagione 2001-02 viene ingaggiato dal Volley Treviso, club con il quale istanurer\u00e0 un lungo rapporto dalla durata di ben undici stagioni: in questo lungo lasso di tempo si aggiudica quattro scudetti, di cui tre consecutivi, tre Coppe Italia, cinque Supercoppe italiane, la Champions League 2005-06, la Coppa CEV 2002-03 (antenata della Challange Cup) e la Coppa CEV 2010-11. Con la nazionale vince una medaglia d'argento ed una di bronzo rispettivamente ai giochi olimpici di Atene 2004 e Londra 2012, in questo ultimo caso giocando da centrale, due medaglie d'oro al campionato europeo 2003 e 2005, un bronzo ed un argento alla World League 2003 e 2004 ed una medaglia di bronzo alla Grand Champions Cup 2005.\nA seguito della rinuncia alla partecipazione alla Serie A1 della squadra trevigiana, nella stagione 2012-13 passa alla Pallavolo Piacenza, dove resta per due annate, con cui vince la Challenge Cup 2012-13 e la Coppa Italia 2013-14, venendo premiato anche come MVP; nella stagione 2014-15 torna nuovamente alla Lube, che nel frattempo si \u00e8 definitivamente spostata a Treia, con cui vince la Supercoppa italiana.\nNella stagione 2016-17 veste la maglia della Top Volley di Latina, per poi ritornare al club di Piacenza per l'annata 2017-18, sempre in Serie A1. Per il campionato 2018-19 si accasa alla neonata di Piacenza, in Serie A2 con cui si aggiudica la Coppa Italia di categoria vincendo nell'occasione anche il premio come miglior giocatore della manifestazione."}
{"id": "274497", "revid": "125370567", "url": "https://it.wikipedia.org/wiki?curid=274497", "title": "Studio Aperto", "text": "Studio Aperto \u00e8 il telegiornale di Italia 1, a cura della redazione di TGcom24. \u00c8 diretto da Andrea Pucci, in quanto direttore della struttura, coadiuvato da Anna Broggiato in qualit\u00e0 di condirettrice. In onda dal 16 gennaio 1991, il notiziario si caratterizza per una particolare attenzione verso il mondo giovanile, target di riferimento della rete.\nStoria.\nDurante il primo anno di trasmissioni, Italia 1 non disponeva di programmi informativi e/o di approfondimento, essendo una rete dedicata prevalentemente ad un pubblico giovane.\nCon il passaggio di propriet\u00e0 dell'emittente da Rusconi a Fininvest, si decise di dare alla rete una forte impronta giornalistica. Fu cos\u00ec che, il 28 marzo 1983, nacque \"Italia 1 Flash\", un notiziario quotidiano della durata di circa 10 minuti trasmesso alle 19:45 circa nella sola Lombardia, prodotto dalla redazione de \"il Giornale\" e condotto dal direttore Indro Montanelli; l'ultimo episodio fu trasmesso il 29 settembre 1984.\nNel 1985 la redazione de \"il Giornale\" fu chiamata a realizzare per Italia 1 una trasmissione settimanale di approfondimento giornalistico: fu cos\u00ec che nell'ottobre 1985 nacque \"Controcorrente\", programma trasmesso in seconda serata e condotto da Paolo Granzotto, Indro Montanelli e Mario Cervi. Il programma fu trasmesso fino a giugno 1987.\nNel 1987 il palinsesto di Italia 1 vide la cancellazione di tutti i programmi di approfondimento giornalistico, visti come inadatti per una rete giovanile.\nNel 1991, con lo scoppio della prima Guerra del Golfo, il direttore di Videonews Emilio Fede fu chiamato a dirigere un approfondimento giornalistico sulla guerra in Iraq. Nacque cos\u00ec Studio Aperto, che debutt\u00f2 il 16 gennaio 1991 con un'edizione straordinaria alle 20:30 condotta dal direttore Emilio Fede, che solo dopo un anno e mezzo sarebbe andato a dirigere il TG4. Proprio durante l'edizione del 17 gennaio di quell'anno, Fede fu interrotto dalla voce di Silvia Kramar che in diretta da New York disse:\nLa frase subito venne ripetuta dall'allora direttore e segnava il tragico inizio dell'operazione \"Desert Storm\", che segn\u00f2 quindi l'inizio della prima guerra del Golfo. La diretta prosegu\u00ec ininterrotta e termin\u00f2 alle 8:00 del mattino successivo: di l\u00e0 dal vetro era presente il regista Walter Maria Calarco.\nCon il passare del tempo Studio Aperto si espanse molto, venne infatti aggiunta una nuova edizione alle 14:00 (poi spostata nel 1994 alle 12:25) e di fatto divenne un telegiornale a tutti gli effetti, oltre ad essere il primo TG in ordine cronologico delle reti Fininvest.\nCon l'arrivo di Vittorio Corona alla direzione, la testata cambi\u00f2 la sua impostazione scenografica, poich\u00e9 la linea editoriale di Italia 1 privilegiava la cultura giovanile. A Corona succedette repentinamente Paolo Liguori che scelse come suo vice Giuseppe Sottile. Dopo il trasferimento di Liguori alla direzione del TGcom, la direzione pass\u00f2 a Mario Giordano.\nSotto la direzione Giordano veniva dato maggior spazio alla cronaca nera (privilegiando i crimini pi\u00f9 efferati in particolare di tipo familiare, tra cui il delitto di Cogne), meteorologica e mondana (in particolare il gossip e il mondo dello spettacolo). Durante questo periodo nacque \"Lucignolo\", rotocalco dedicato al mondo dei giovani e della notte, vincitore anche di un Telegatto.\nDall'11 ottobre 2007 la direzione del telegiornale fu affidata a Giorgio Mul\u00e9, affiancato da Anna Broggiato e Annalisa Spiezie in qualit\u00e0 di vicedirettrici. Sotto la sua direzione, Studio Aperto nel febbraio 2009 tocc\u00f2 per la prima volta nella sua storia il 20% di share medio.\nDal 1\u00ba settembre 2009 torn\u00f2 Mario Giordano alla direzione, con Giovanni Toti condirettore; quest'ultimo, in seguito alla nomina di Giordano a direttore di NewsMediaset e poi di TGcom24, \u00e8 passato dal 22 febbraio 2010 a dirigere la testata, con Anna Broggiato come vice. Con Toti, nel giugno 2012 le redazioni di Studio Aperto e TG4 vennero unite nel vecchio open space del TG4.\nDal 21 giugno 2011, Studio Aperto va in onda nel formato . Per l'occasione rinnov\u00f2 lo studio, presentando anche una nuova sigla e una nuova veste grafica.\nIl 24 gennaio 2014 Toti si dimise in seguito al suo ingresso in politica con Forza Italia; la Broggiato venne nominata direttrice della testata, ruolo che cominci\u00f2 a ricoprire dal 27 gennaio successivo. Da questa data le redazioni dei due TG, prima unificate, tornarono a lavorare separatamente.\nDal 1\u00ba settembre 2016, con il trasferimento a Cologno Monzese, rinnov\u00f2 il proprio studio.\nIl 17 giugno 2019, nell'ambito di una riorganizzazione dell'informazione Mediaset, la redazione di Studio Aperto \u00e8 stata assorbita da NewsMediaset, pertanto Studio Aperto cess\u00f2 di esistere come testata autonoma, diventando un prodotto della redazione diretta da Andrea Pucci e Anna Broggiato, fino ad allora direttrice, assume la qualifica di condirettrice, con delega al telegiornale di Italia 1 e garante della differenziazione del giornale dagli altri prodotti di NewsMediaset.\nDal 29 novembre 2021 Studio Aperto, insieme al TG4 e Sport Mediaset, \u00e8 prodotto interamente dalla redazione della testata TGcom24, che a sua volta ha sostituito NewsMediaset, incorporandone anche i giornalisti e mantenendo Andrea Pucci come direttore e Paolo Liguori come direttore editoriale. Di conseguenza va in onda in alta definizione dallo studio 15, con un nuovo logo, una nuova sigla e una nuova grafica.\nConduttori.\nPer dieci anni, dal settembre 2010 al settembre 2020, Studio Aperto \u00e8 stato il primo e unico telegiornale italiano a essere condotto esclusivamente da donne, quando gli ultimi tre giornalisti maschi del telegiornale, Angelo Santoro, Fabio Tricoli e Luigi Galluzzo, lasciarono la testata e la rete per vari motivi. \nPer tornare ad avere un giornalista uomo tra i conduttori del telegiornale di Italia 1 si dovr\u00e0 attendere fino al 14 settembre 2020: da quella data, infatti, tra i conduttori \"a rotazione\" di Studio Aperto figura Andrea Giambruno, compagno di Giorgia Meloni, leader del partito politico Fratelli d'Italia.\nAttuali.\nEdizione delle 12:25\nEdizione delle 18:30\nA differenza degli altri telegiornali italiani, i cui turni di conduzione sono settimanali e i conduttori sono strettamente assegnati ad un'edizione, a Studio Aperto non di rado diverse conduttrici si alternano nella stessa settimana, conducendo anche edizioni non di loro pertinenza. Ad esempio, Maria Vittoria Cor\u00e0 conduce spesso anche l'edizione diurna e alcune conduttrici non presentano le edizioni dei fine settimana o nei festivi, che sono per lo pi\u00f9 condotte dalla stessa Cor\u00e0, Giulia Ronchi ed Eleonora Rossi Castelli.\nStudi.\nDalla sua fondazione al 1999, Studio Aperto \u00e8 andato in onda dallo studio 5 del centro di produzione di Cologno Monzese per poi trasferirsi nello studio 2 del Palazzo dei Cigni a Milano 2, dove si trovavano, per un breve periodo, anche \"Striscia la Notizia\" e la redazione centrale, condivisa da maggio 2012 a gennaio 2014 con il TG4. Dal 1\u00ba settembre 2016 al 28 novembre 2021 \u00e8 andato in onda dallo studio 3 di Cologno Monzese. Dal 29 novembre 2021 va in onda dallo studio 15, sempre a Cologno Monzese; lo studio precedente, tuttavia, viene ancora impiegato in casi eccezionali quando lo studio 15 \u00e8 utilizzato in contemporanea dal canale all-news TGcom24.\nAccoglienza.\nDal settembre del 2012 al luglio del 2013 il dato medio dell'edizione delle 18:30 era di 1.014.000 spettatori e il 6,8% di share, mentre dal settembre del 2013 al luglio del 2014 il dato medio, sempre dell'edizione delle 18:30, era di 954.000 telespettatori e il 6,88% di share.\nCultura di massa.\nStudio Aperto \u00e8 diventato oggetto di numerose critiche a causa del taglio leggero dei suoi servizi e della scelta degli argomenti trattati, che molti ritengono non adatta a un telegiornale; si parla, in particolare, della mole di servizi dedicati al mondo del gossip e della presenza in essi di ragazze e donne dello spettacolo che concedono generosamente le proprie forme alle telecamere. Queste critiche, spesso provengono da personaggi del mondo radio-televisivo, i quali sfruttano le caratteristiche di questo telegiornale per crearne parodie, ironizzando sul fatto che il telegiornale dia risalto a notizie frivole o di scarso interesse.\nL'ex direttore Mario Giordano, durante alcuni appuntamenti di discussione (come il sito di \"Sorrisi e Canzoni\" in cui ha risposto direttamente alle critiche) e in altre apparizioni televisive, ha pi\u00f9 volte ribadito di essere a conoscenza di queste critiche, dimostrando anche una buona dose di autoironia; tuttavia, ha sempre affermato che l'impostazione del suo TG corrisponde a quello che, secondo la linea editoriale del canale, deve essere un programma di informazione rivolto ai giovani, che sono il target di Italia 1. \nAnche Lo Zoo di 105, trasmissione radiofonica di Radio 105, dal 2006 incominci\u00f2 a mandare in onda una parodia del telegiornale, chiamata \"Studio Chiuso\": una voce femminile (la redattrice Letizia Puccioni) presentava una serie di titoli al limite dell'assurdo o basati su notizie assolutamente inutili, spesso riguardanti la vita personale di vip o pseudo-vip; al termine del sommario, la voce accennava a una notizia decisamente pi\u00f9 grave e importante, ma che dopo pochi secondi veniva liquidata con un \"Ma a me che me ne frega?\". In questa parodia veniva presa in giro anche la figura di Mario Giordano: l'imitazione, realizzata dal dj Paolo Noise lo rappresentava come un personaggio dai modi infantili, anche se caratterizzato da una forte erotomania, intento a scegliere i servizi da trasmettere mentre fa merenda e gioca con le macchinine.\nUn anno dopo (nel 2007), la trasmissione \"Quelli che il calcio\" apr\u00ec uno spazio durante il quale si parodiava il telegiornale di Italia 1; sempre durante la trasmissione, il dj di Radio Deejay Albertino interveniva sporadicamente, imitando la voce fuoricampo che caratterizza la trasmissione \"Lucignolo\".A partire dal settembre 2010, \"Quelli che il calcio\" lancia una nuova parodia, intitolata \"TG Stadio 1 Aperto\" e condotta da Francesca Macr\u00ec: caratteristica comune a tutti i servizi \u00e8 la presenza di una ragazza dal seno prosperoso, costantemente inquadrato dalla telecamera."}
{"id": "274498", "revid": "712828", "url": "https://it.wikipedia.org/wiki?curid=274498", "title": "Dama Grigia", "text": ""}
{"id": "274499", "revid": "287204", "url": "https://it.wikipedia.org/wiki?curid=274499", "title": "Joaquin Costa", "text": ""}
{"id": "274503", "revid": "1654832", "url": "https://it.wikipedia.org/wiki?curid=274503", "title": "Domitilla D'Amico", "text": "Biografia.\nSposata e con due figli, \u00e8 nata a Roma il 5 settembre 1982. Il padre, Arnaldo, \u00e8 stato docente di ingegneria elettronica dell'Universit\u00e0 degli Studi di Roma Tor Vergata, mentre la famiglia della madre \u00e8 per met\u00e0 francese, il che ha consentito alla D'Amico di doppiare spesso personaggi che si trovano a parlare in quella lingua. Domitilla ha esordito nel mondo del doppiaggio all'et\u00e0 di otto anni, quando Carlo Baccarini la chiam\u00f2 per interpretare due personaggi di \"La voce della Luna\", diretto da Federico Fellini. Tuttavia, la carriera della D'Amico inizi\u00f2 prima, quando aveva quattro anni: nel 1986, la bambina recit\u00f2 insieme a Ferruccio Amendola nello spot di una marca di detersivo.\nDomitilla \u00e8 la voce italiana ricorrente di Scarlett Johansson, Kirsten Dunst, Margot Robbie, Emma Stone, Eva Green, L\u00e9a Seydoux, Raven-Symon\u00e9 e Lea Michele. Ha prestato la sua voce anche in alcune significative interpretazioni ad Emily Blunt, Anne Hathaway, Emmy Rossum, Jena Malone, Anna Paquin, Mandy Moore, Mila Kunis, Zoe Kazan. Nel film documentario \"Sybil\" (2007), tratto da un caso clinico di disordine da personalit\u00e0 multipla, Domitilla doppia Tammy Blanchard nel ruolo di Sybil Dorsette, interpretandola in ben sette modi diversi.\nPer quanto riguarda l'animazione, Domitilla ha lavorato ne \"La gabbianella e il gatto\", in \"Neon Genesis Evangelion\", \"Le situazioni di Lui &amp; Lei\" (in cui recita dal vivo le anticipazioni degli episodi al fianco della collega doppiatrice Francesca Manicone), \"Chicken Little - Amici per le penne\", \"Arthur e il popolo dei Minimei\", \"Ratatouille,\" \"La principessa e il ranocchio.\" Ha doppiato anche Daphne Blake nella famosissima serie animata di Scooby-Doo\".\" Tra i personaggi anime da lei doppiati, Haruhi Suzumiya in \"La malinconia di Haruhi Suzumiya\", Urumi Kanzaki nella serie \"GTO (Great Teacher Onizuka)\", Yukari in \"Paradise Kiss\", Noi-chan in Perfect Girl Evolution, Kiki (e Ursula) nell'edizione italiana del 2002 di \"Kiki consegne a domicilio\", Lettie ne \"Il castello errante di Howl\", di Hayao Miyazaki, Kallen Kozuki in \"\". Sotto la direzione di Francesco Vairano, D'Amico ha doppiato il personaggio della Fata dai capelli turchini da adulta, interpretata da Marine Vacth, nel film \"Pinocchio\" (2019) di Matteo Garrone, sia nella versione italiana che in quella inglese.\nRiconoscimenti.\nHa vinto il premio per il miglior doppiaggio al Festival del Cinema di Busto Arsizio 2006, per l'interpretazione di Julia Jentsch in \"La rosa bianca - Sophie Scholl\".\n\u00c8 stata la vincitrice del premio Miglior interpretazione femminile 2003 e Voce femminile dell'anno 2007 attribuito dal pubblico al Gran Gal\u00e0 del doppiaggio Romics.\nHa ottenuto il Premio Leggio d'oro 2010 per il miglior doppiaggio di un'attrice protagonista: la principessa Neytiri (interpretata da Zoe Saldana) in \"Avatar\".\nHa avuto il premio come Miglior attrice non protagonista al Gran Premio Internazionale del doppiaggio Ince 2011 per l'interpretazione di Mila Kunis ne \"Il cigno nero\".\n\u00c8 stata la vincitrice del Gran Premio Internazionale del doppiaggio Ince 2015 per l'interpretazione di Eva Green in \"Penny Dreadful\".\nHa vinto il premio Le voci del cinema Ince 2015 per l'interpretazione di Lea Michele in \"Glee\".\nVincitrice dell'anello d'oro al Festival del doppiaggio Voci nell'Ombra 2017 come \"Miglior voce cinema\" per il doppiaggio di Emma Stone in \"La La Land\".\nVincitrice del \"Premio Fellini\" per le voci del cinema nel 2018.\nVincitrice del premio del pubblico al Gran Premio Internazionale del doppiaggio per tre anni di seguito: 2017, 2018 e 2019."}
{"id": "274505", "revid": "339392", "url": "https://it.wikipedia.org/wiki?curid=274505", "title": "The Third and The Mortal", "text": ""}
{"id": "274508", "revid": "149485", "url": "https://it.wikipedia.org/wiki?curid=274508", "title": "Biathlon ai XVIII Giochi olimpici invernali", "text": "Nel biathlon ai XVIII Giochi olimpici invernali, che si svolsero nel 1998 a Nagano (Giappone), vennero assegnate medaglie in sei specialit\u00e0. "}
{"id": "274510", "revid": "599013", "url": "https://it.wikipedia.org/wiki?curid=274510", "title": "J\u00f3n \u00deor Birgisson", "text": ""}
{"id": "274516", "revid": "767487", "url": "https://it.wikipedia.org/wiki?curid=274516", "title": "The 3rd and the Mortal", "text": "I The 3rd and the Mortal, noti anche con il nome esteso The Third and the Mortal, sono un gruppo musicale norvegese fondato nel 1992 come band doom metal dalle tinte gotiche e folkloreggianti. Nel corso degli anni il gruppo ha abbandonato le suddette sonorit\u00e0 avvicinandosi all'avantgarde-rock e alla musica elettronica sperimentale.\nIl loro contributo alla nascita del gothic metal con voce femminile \u00e8 stato fondamentale ed innumerevoli sono i gruppi ispirati al loro stile, in particolar modo quello degli esordi.\nBiografia.\nGli esordi.\nNati per volont\u00e0 del batterista Rune Hoemsnes, i The 3rd and the Mortal ebbero fin dall'inizio un discreto successo grazie al loro mix di death doom metal, sonorit\u00e0 gotiche e folk. Un'enorme importanza nell'economia di questa originale proposta la ebbe la splendida voce del mezzo soprano Kari Ruesl\u00e5tten che, in accordo con il resto del gruppo, riusciva ad evocare atmosfere malinconiche, struggenti e decadenti. Singolare era anche la formazione a sei membri caratterizzata dalla presenza contemporanea di ben tre chitarristi. Dopo una demo auto-intitolata, i The 3rd and the Mortal si fecero conoscere dal grande pubblico nel 1994 grazie all'EP \"Sorrow\", edito dalla Voices of Wonder (etichetta norvegese che seguir\u00e0 il gruppo in tutte le sue uscite future) e da molti considerato il loro apice compositivo. Nello stesso anno vede la luce anche l'album d'esordio, \"Tears Laid in Earth\", da molti acclamato come capolavoro ed in cui si intravedono le prime sperimentazioni verso sonorit\u00e0 pi\u00f9 avant-garde rock.\nMa anzich\u00e9 esplodere, il gruppo resta orfano della propria cantante che preferir\u00e0 dedicarsi alla carriera solista e partecipando anche a progetti paralleli come gli Storm (poi rinnegati negli anni a seguire). Al suo posto verr\u00e0 reclutata Ann-Mari Edvardsen.\nLa sperimentazione.\nCon l'ingresso della Edvardsen il sound dei The 3rd and the Mortal comincia progressivamente ad allontanarsi dal mondo del Rock, avvicinandosi alla elettronica ed usufruendo anche di strumenti poco convenzionali come il trombone ed il didjeridoo. La voce della Edvardsen, che vanta un background di studi lirici, fa inizialmente storcere il naso al pubblico, ancora troppo legato alle note suadenti della Ruesl\u00e5tten. Il loro primo lavoro con questa nuova formazione, \"Nightswan\", ripercorre ancora le sonorit\u00e0 del disco d'esordio e solo l'anno successivo, con l'uscita del secondo disco intitolato \"Painting on Glass\", il gruppo dimostra come sia capace di essere ispirato e libero da etichette musicali di convenzione. Il cantato, fino ad allora sempre impostato, si arricchisce qui di sovraincisioni ed improvvisazioni fonetiche al limite dell'eclettismo che mescolano sonorit\u00e0 oscure a toni psichedelici. Sulla stessa falsariga esce l'anno successivo \"In This Room\" e, cos\u00ec come successo in passato, il gruppo resta nuovamente senza voce. Ann-Mari Edvardsen lascer\u00e0 difatti il gruppo nel 1996 per unirsi ai Tactile Gemma di Rune S\u00f8rg\u00e5rd, assieme alla sorella Monika (gi\u00e0 negli Atrox).\nI giorni nostri.\nDopo l'uscita della Edvardsen, lo zoccolo duro del gruppo continua a comporre in maniera alterna e fa uscire, dopo ben 5 anni dall'ultimo disco, il sorprendente \"Memoirs\". L'album \u00e8 composto da registrazioni vecchie e nuove che dovevano sancire lo scioglimento definitivo del gruppo. Questa volta si decide di affidarsi a Kirsti Huke dei Kirsti Huke Kvartett, il cui stile canoro \u00e8 categorizzabile in un mix fra le due precedenti voci del gruppo. \nIl pubblico, come gi\u00e0 successo in passato, storce nuovamente il naso dinanzi a questo nuovo lavoro, a differenza della critica che lo osanna. \u00c8 l'originalit\u00e0 della proposta che colpisce, in pi\u00f9 punti accostabile al Drum'n'Bass, al Trip hop e ad un'indefinibile Jazz elettronico.\nLa prova della Huke \u00e8 magistrale, ma va notato come il gruppo nelle note di copertina abbia scelto di non inserirla tra i componenti del gruppo, come a voler indicarne la presenza quale turnista.\nPer la prima volta i The 3rd and the Mortal fanno anche uso di cantato maschile, a cura di Andreas Elvenes, timbricamente assimilabile al David Bowie dei primi anni.\nDopo una raccolta di inediti nel 2004 il gruppo, considerato sciolto dai pi\u00f9, rilascia a sorpresa un lavoro quasi interamente dal vivo, \"Project Bluebook\", in cui la Huke duetta in ogni brano con Elvenes.\nA tutt'oggi non si hanno notizie certe sull'attivit\u00e0 del gruppo e dei propri componenti."}
{"id": "274518", "revid": "339392", "url": "https://it.wikipedia.org/wiki?curid=274518", "title": "The third and the mortal", "text": ""}
{"id": "274520", "revid": "125436336", "url": "https://it.wikipedia.org/wiki?curid=274520", "title": "Barbara De Bortoli", "text": "Biografia.\n\u00c8 la sorella maggiore della doppiatrice Federica De Bortoli. \u00c8 la voce guida dei servizi Telecom Italia.\n\u00c8 nota per essere la voce ricorrente di Naomi Watts, Katherine Heigl, Julia Stiles, Elizabeth Banks, Christina Applegate, Rose Byrne, Carrie Coon, Claire Danes, Pen\u00e9lope Cruz, Poppy Montgomery.\nHa inoltre prestato la voce a Marisa Tomei nei film della \"Marvel Cinematic Universe\", a Winona Ryder ne \"Il cigno nero\" e a Amy Adams nel film \"Animali notturni\".\nNel campo televisivo i suoi doppiaggi pi\u00f9 noti sono quelli di Courteney Cox nella sitcom di successo \"Friends\", di Sarah Jessica Parker in \"Sex and the City\" e di Sarah Michelle Gellar in \"Buffy l'ammazzavampiri\" e \"Angel\". \n\u00c8 madre di Alessio e Francesco Aimone, anche loro doppiatori."}
{"id": "274521", "revid": "2093951", "url": "https://it.wikipedia.org/wiki?curid=274521", "title": "Margherita Guarducci", "text": "Carriera accademica.\nAllieva dell'archeologo Federico Halbherr, fu una delle prime archeologhe della Missione Archeologica Italiana a Creta (dal 1910 divenuta Scuola Archeologica Italiana di Atene) ed in questa veste pubblic\u00f2 l'opera del proprio maestro, le \"Inscriptiones Cretic\u00e6\", comprendente le iscrizioni in lingua greca e latina dell'isola di Creta, tra le quali vi era la \"Grande Legge di Gortyna\", il codice giuridico pi\u00f9 grande che l'antichit\u00e0 ci abbia trasmesso. Con questa pubblicazione Margherita Guarducci si guadagn\u00f2 fama internazionale.\nOttenuta nel 1931 la docenza di Epigrafia ed Antichit\u00e0 Greche presso l'Universit\u00e0 di Roma \"La Sapienza\", la mantenne fino al 1973, continuando per\u00f2 ad insegnare fino al 1978 alla Scuola Nazionale di Archeologia di Roma, ente di cui fu anche direttrice. Al periodo del suo insegnamento risalgono le sue opere sulla didattica dell'epigrafia greca: i quattro volumi della \"Epigrafia Greca\" ed il volume di compendio \"L'epigrafia greca dalle origini al tardo Impero\". Il suo nome \u00e8 legato, nell'ambito di una ricerca quasi trentennale, all'individuazione, sotto la basilica di San Pietro in Vaticano, di quanto presumibilmente sopravvive della duplice tomba - quella terragna e quella d'et\u00e0 costantiniana - e delle reliquie dell'apostolo San Pietro. Al termine della carriera accademica venne nominata Professore Emerito dell'Universit\u00e0 \"La Sapienza\".\nDal 1956 socio corrispondente dell'Accademia Nazionale dei Lincei, divenne socio nazionale nel 1969 e membro della Pontificia Accademia Romana di Archeologia. Ottenne due lauree \"honoris causa\" dall'Universit\u00e0 Cattolica di Milano e dall'Universit\u00e0 di Rennes. Le sue opere sono oggi pubblicate dall'Istituto Poligrafico e Zecca dello Stato.\nGli anni a Creta e le \"Inscriptiones Cretic\u00e6\".\nLaureata a Bologna nel 1924, frequent\u00f2 la Scuola Nazionale di Archeologia a Roma e, dal 1927 in poi, ad Atene. La sua fu una delle prime presenze femminili dell'archeologia italiana in Grecia. Era allora direttore della Scuola Alessandro Della Seta, mentre responsabile degli scavi nell'isola di Creta, presente in territorio greco gi\u00e0 dal 1880, era Federico Halbherr, allievo a Firenze dell'archeologo Domenico Comparetti. La Guarducci collabor\u00f2 con Halbherr, di cui sarebbe divenuta l'allieva prediletta, agli scavi della citt\u00e0 cretese di Gortyna, che avrebbe continuato anche dopo la morte di Halbherr, nel 1930. Subentrato alla direzione della Missione Cretese Luigi Pernier, la Guarducci, i cui interessi si rivolgevano spiccatamente alla disciplina epigrafica, si assunse il compito di portare a compimento l'opera del suo maestro, cio\u00e8 di raccogliere in unico \"corpus\" le iscrizioni greche e latine di Creta posteriori al VII secolo a.C. Cominci\u00f2 un lungo lavoro di ricognizione lungo tutta l'isola, verificando l'esattezza dei rilevamenti di Halbherr, apportando le eventuali correzioni e compiendo lei stessa nuovi rilevamenti. Continuer\u00e0 a tempo pieno questo lavoro fino al 1931 e poi, ottenuta la cattedra di Epigrafia e Antichit\u00e0 Greche all'Universit\u00e0 di Roma \"La Sapienza\", durante l'estate, fino al 1950, anno in cui pubblicher\u00e0 il risultato di venti anni di ricerche, le \"Inscriptiones Cretic\u00e6\", edite tra il 1935 ed il 1950, oggi giudicate non solo come una semplice raccolta di iscrizioni, ma pi\u00f9 compiutamente come una vera e propria silloge dell'archeologia, della topografia e delle antichit\u00e0 delle citt\u00e0 cretesi.\nL'opera, suddivisa in quattro volumi secondo un criterio geografico (Creta Centrale, Creta Occidentale, Creta Orientale, Gortina), porta il titolo completo di \"Inscriptiones Cretic\u00e6, opera et consilio Friderici Halbherr collect\u00e6, curavit Margarita Guarducci\", ed \u00e8 redatta in latino, come imposto dalla tradizione dei \"corpora\" epigrafici compilati dall'Accademia di Berlino nel XIX secolo. I singoli volumi portano i titoli seguenti (si riporta anche l'anno di pubblicazione):\nOgni volume \u00e8 corredato da un ampio apparato bibliografico diviso in sezioni (\"Arch\u00e6ologica\", \"Epigraphica\") e da una introduzione che illustra gli aspetti archeologici, topografici ed antiquarii della zona dell'isola trattata. Delle iscrizioni presentate sono fornite fotografie, apografi, trascrizione ed un ampio commento.\nLa \"Grande Legge\" di Gortyna.\nNel quarto volume, incentrato sulla citt\u00e0 di Gortyna, la studiosa affronta lo studio della cosiddetta \"Grande Legge\" (o \"Grande Iscrizione\") di Gortyna (\"Inscr. Cret.\", vol. IV, n.72), scoperta da Federico Halbherr nel 1884.\nL'iscrizione, facente parte di un edificio usato come Odeon, \u00e8 incisa su di un muro concavo lungo circa 8\u00a0m ed alto 175\u00a0cm. L'iscrizione \u00e8 suddivisa in dodici colonne in scrittura \"bustrofedica\" (dal greco \"boustrophedon\", \u00e8 un tipo di scrittura che alterna una linea in scrittura \"progressiva\", da sinistra verso destra, ad una linea in scrittura \"retrograda\", da destra verso sinistra, per tutta la lunghezza del testo). \u00c8 probabile che, sul lato sinistro del muro, esistessero altre otto colonne, oggi perdute. Non si tratta di un vero e proprio \"codice di leggi\", ma piuttosto, con termine latino, di una \"satura legum\", ovvero di una raccolta di leggi sparse, aggiornamenti di leggi antiche precedenti e leggi nuove incentrate su di uno specifico argomento. Nel caso della \"Grande Legge di Gortyna\", le leggi iscritte appartengono per la maggior parte al diritto di famiglia, salvo alcuni enunciati di materia economica.\nL\u2019\"Epigrafia Greca\".\nRisultato del lungo periodo di insegnamento fu un'opera che, ancora oggi, costituisce un caposaldo della didattica dell'epigrafia greca: la \"Epigrafia Greca\", in quattro volumi, pubblicata tra il 1967 ed il 1978. Pensata come opera di ampio respiro, essa, per espressa volont\u00e0 dell'autrice, non si rivolge solamente ad un pubblico di studiosi di scienze dell'antichit\u00e0, ma in generale anche agli studenti, agli appassionati ed a coloro che muovano i primi passi all'interno di questa materia che, secondo Margherita Guarducci, \"\"\u00e8 una delle pi\u00f9 agili, fresche e divertenti discipline degli studi classici\".\"\nLa suddivisione in volumi dell'opera segue un criterio contenutistico, nel modo seguente:\nL'opera, redatta con uno stile chiaro e lineare, accanto alle spiegazioni teoriche espone anche casi concreti, fornendo al lettore una vera e propria \"piccola antologia\" di iscrizioni greche, tutte correlate da fotografia, e in alcuni casi dall'apografo, traduzione e commento individuale e, molto spesso, da indicazioni bibliografiche per ogni singola iscrizione. In fondo ad ogni volume si trova un'ampia bibliografia inerente all'argomento trattato.\nA causa di una tiratura limitata, i volumi della \"Epigrafia Greca\" andarono presto esauriti, cosicch\u00e9 la Guarducci sent\u00ec la necessit\u00e0 di metter mano ad un quinto volume, che fungesse da \"compendio\" ai quattro precedenti. Vide cos\u00ec la luce \"L'epigrafia greca dalle origini al tardo impero\", pubblicata nel 1987."}
{"id": "274522", "revid": "121834893", "url": "https://it.wikipedia.org/wiki?curid=274522", "title": "Teodulfo", "text": "Biografia.\nCome per molti autori medievali, abbiamo scarse \u2014 e non sempre certe \u2014 notizie biografiche su Teodulfo. Di origine visigota, forse aristocratica, si pensa sia nato in Spagna attorno al 760, a Saragozza o nelle vicinanze. Proprio in quegli anni, infatti, i governatori musulmani della citt\u00e0 tentarono a pi\u00f9 riprese di sottrarsi al controllo dell'emirato di Cordova; ma l'ennesima ribellione, scoppiata nel 782 e sostenuta dai cristiani, spinse l'emiro Abd al-Rahman ibn Mu'awiya a punire duramente la citt\u00e0: i suoi abitanti, per un certo periodo, ne furono allontanati. Gran parte della popolazione cristiana, ormai compromessa e demoralizzata dagli eventi, si spost\u00f2 quindi verso la vicina Settimania, nella Gallia meridionale. Alcuni manoscritti dell'epoca attestano l'esodo di profughi visigoti verso il mondo franco, tra i quali, probabilmente, si trovava lo stesso Teodulfo.\nDella sua giovinezza non sappiamo nulla, ma gli fu certamente impartita un'educazione di alto profilo, sia sacra che profana. Gi\u00e0 monaco benedettino, attorno al 790 venne accolto \u2014 tra i primi di molti altri intellettuali provenienti da tutta Europa \u2014 presso la corte di Carlo Magno, contribuendo a realizzarne l'ambizioso programma di riforme scolastiche, religiose e culturali \u2014 a cui gli storici daranno il nome di \u00abrinascita carolingia\u00bb. In breve tempo Teodulfo si afferm\u00f2, dopo Alcuino di York, come il pi\u00f9 stimato tra gli eruditi dell'Accademia Palatina; grazie alla sua raffinata ed elegante cultura, oltre alle non comuni doti poetiche, in un gioco dotto con gli altri intellettuali assunse il prestigioso pseudonimo di \u00abPindaro\u00bb. Nominato, per volere di Carlo, abate di Fleury e di altri monasteri, divenne vescovo di Orl\u00e9ans prima del 798 e, in quegli stessi anni, svolse delle ispezioni in Narbona e in Provenza come \"missus dominicus\" dell'Imperatore. Ormai entrato stabilmente a far parte del seguito di Carlo, soprattutto come consulente teologico, ne accompagn\u00f2 la spedizione a Roma per ristabilire l'autorit\u00e0 di papa Leone III, da tempo osteggiato dalla nobilt\u00e0 romana, e partecip\u00f2 al sinodo che ne riconferm\u00f2 la carica; pochi giorni dopo, la notte di Natale dell'800, assistette all'incoronazione imperiale del re franco. Prima di lasciare la citt\u00e0 ricevette dalle mani dello stesso Leone III, come ricompensa per averlo sostenuto, il \"pallium\" e il titolo di arcivescovo. Negli anni successivi, con grande impegno e senso di responsabilit\u00e0, si adoper\u00f2 \u2014 in accordo con il programma di alfabetizzazione esposto nell'\"Admonitio Generalis\" (789) \u2014 nell'istruzione del clero, incoraggiando e indirizzando le scuole parrocchiali di sua responsabilit\u00e0. Si occup\u00f2 anche della liturgia, rivedendo filologicamente, pur senza giungere a una vera e propria \u00abversione teodulfiana\u00bb, il testo biblico. Nell'809 si conclusero i lavori, cominciati all'indomani della nomina vescovile, di un'imponente villa con cappella a Germigny-des-Pr\u00e9s, sulla Loira nei pressi di Orl\u00e9ans, che divenne la sua nuova sede episcopale e abbaziale.\nPochi anni dopo la morte di Carlo (814), tuttavia, la benevolenza del nuovo imperatore Ludovico il Pio lo abbandon\u00f2: nell'817 o 818 Teodulfo fu ritenuto colpevole di aver appoggiato la ribellione di Bernardo d'Italia (figlio di un fratello del Pio) e, senza processo, deposto ed esiliato ad Angers, dove mor\u00ec nell'821. A succedergli come vescovo di Orl\u00e9ans fu Giona.\nOpere.\nGrande spazio nella produzione letteraria di Teodulfo, in base alle richieste di Carlo Magno, \u00e8 occupato dall'attivit\u00e0 teologica. I cosiddetti \"Libri Carolini\", presentati al concilio di Francoforte del 794, sono la condanna carolingia alle tesi approvate nel secondo concilio bizantino di Nicea del 787 sulla venerazione delle immagini (questione iconoclasta). Si tratta \u2014 nonostante la diffusione limitata \u2014 del pi\u00f9 ambizioso trattato dell'epoca, che testimonia, considerate le implicazioni politiche, il prestigio di Teodulfo presso l'imperatore. Un'altra opera teologica \u00e8 il \"De Spiritu sancto\" (809) che, utilizzando principalmente testimonianze patristiche, sostiene la dottrina occidentale della processione dello Spirito Santo dal Padre e dal Figlio (la famosa \u00abquestione del \"Filioque\"\u00bb), ancora una volta contrapposta a quella bizantina. Per ultimo, scritto nell'812, \u00e8 da menzionare il \"De origine baptismi\", un rapporto sulle prassi battesimali nelle province ecclesiastiche occidentali e sul significato stesso del battesimo.\nMenzione a s\u00e9, poi, merita l'attivit\u00e0 di Teodulfo come revisore della \"Vulgata\", di cui alcuni manoscritti si sono conservati fino a oggi. In risposta all'imperante esigenza di \"correctio\" alla base del programma di riforme sostenuto da Carlo, Teodulfo si confront\u00f2 con gli originali ebraici per rivedere filologicamente, perfino negli aspetti contenutistici, i testi sacri. Nei \"Libri Carolini\", condannando l'uso e l'abuso bizantino delle immagini, Teodulfo sostiene che la manifestazione pi\u00f9 autentica della volont\u00e0 di Dio risiede nelle Scritture: non c'\u00e8, dunque, compito pi\u00f9 importante di comprenderne il senso e di diffonderlo presso il popolo di Cristo. Ma anche Alcuino, in quegli stessi anni, si impegn\u00f2 nella revisione biblica, pur limitandosi a correzioni ortografiche e grammaticali; e fu proprio la versione alcuiniana, grazie ai maggiori mezzi a disposizione, a diffondersi maggiormente (nonostante che quella di Teodulfo si dimostri, oggi, indiscutibilmente pi\u00f9 avanzata, addirittura segnalando con note a margine la tradizione manoscritta da cui proviene ciascuna lezione).\nL'opera poetica \u00e8 certamente la parte pi\u00f9 interessante della produzione teodulfiana: conta oltre ottanta componimenti di varia estensione (da un solo distico a centinaia), che, per l'alto livello concettuale e letterario, ne fanno \u00abil poeta pi\u00f9 dotato della prima generazione carolingia\u00bb. Per dimensione e variet\u00e0, l'insieme della produzione di Teodulfo, anche se non conservatasi interamente, risulta la seconda tra i suoi contemporanei, inferiore solo a quella di Alcuino. Quasi tutte le poesie sono composte in distici elegiaci e hanno come modello, in particolare, Ovidio, mentre solo una piccola parte \u00e8 scritta in esametri. I soggetti dei carmi teodulfiani sono vari come in generale negli altri poeti carolingi: da morali a dottrinali e personali, e non mancano componimenti dal gusto polemico. Ma, quali che siano i temi trattati, la poetica teodulfiana non rinuncia mai ad assumere un atteggiamento fortemente moralista.\nA prevalere, per numero e importanza, sono le composizioni incentrate attorno a soggetti religiosi. Va segnalata, in particolare, la \"Prefatio bibliothecae\", una lunga introduzione alla Bibbia in cui il poeta sottolineata l'importanza di unire \u2014 secondo una concezione tipicamente medievale \u2014 lo studio delle Sacre Scritture e della teologia con la vita. E proprio partendo da alcuni passi biblici, da interpretare allegoricamente, Teodulfo prende spesso spunto per discutere \u2014 pi\u00f9 in generale \u2014 di un'esperienza umana o di uno stile di vita corretto, che di per s\u00e9 non avrebbero nulla a che fare con il testo sacro. Altre composizioni, poi, sono a soggetto puramente teologico: come sulla grazia divina, sulla resurrezione della carne, sull'imitazione di Cristo, sul disprezzo del mondo e dei beni terreni, sul digiuno, sui peccati capitali, \"etc\".\nMolte altre poesie, invece, hanno per argomento esperienze quotidiane, affrontate con piglio quasi da autore profano: ci sono epigrammi dedicati alla corte reale, descrizioni di oggetti d'arte, corrispondenze con amici (come Fardulfo di Saint-Denis o Modoino d'Autun); ma anche composizioni di pi\u00f9 ampio respiro, ad esempio sull'impossibilit\u00e0 di educare gli stolti, sull'invidia verso chi ha di pi\u00f9, sull'ipocrisia e la doppiezza, sulla distanza tra il dire e il fare, \"etc\". La poesia, per Teodulfo, \u00e8 un modo per riflettere sulla realt\u00e0, da cui estrapola critiche e riflessioni in base a esperienze e osservazioni personali. Il famoso carme \"Contra iudices\", di ben 956 versi, offre l'esempio migliore di questo approccio: si tratta di un'opera di satira politica e di costume, basata sulle esperienze dello stesso Teodulfo come ispettore imperiale, in cui il poeta si scaglia contro l'applicazione troppo letterale delle leggi e contro la corruzione di chi deve applicarle. Altro carme rilevante, poi, \u00e8 il \"De libris quos legere solebam\", incentrato sulle letture preferite dello stesso autore e su come sia possibile, anzi consigliabile, allegorizzare quelle classiche. A conferma della poliedricit\u00e0 della musa teodulfiana, inoltre, ci sono alcune poesie spiccatamente umoristiche, e anche un carme figurato.\nDegli ultimi anni, durante il periodo dell'esilio, e quindi tra problemi politici e disillusioni personali, sono alcuni componimenti dal tono mesto sulla rinuncia alla poesia, sul giudizio finale e sulla corruzione ecclesiastica. Vi appartiene anche il singolare \"De pugna avium\", un'ambigua allegoria sulla societ\u00e0 contemporanea, in cui Teodulfo, con feroce ironia, si scaglia contro gli scontri fratricidi che proprio in quegli anni insanguinavano le terre dei Franchi (in seguito all\"'Ordinatio imperii\" dell'817).\nDi quest'ultimo periodo \u00e8 anche la poesia \"Gloria, laus et honor\" per la processione della domenica delle palme (scritta forse con la speranza di ottenere il perdono di Ludovico, di passaggio ad Angers), diventata inno ed entrata nell'uso liturgico della Chiesa cattolica."}
{"id": "274525", "revid": "842", "url": "https://it.wikipedia.org/wiki?curid=274525", "title": "Sega CD", "text": ""}
{"id": "274526", "revid": "842", "url": "https://it.wikipedia.org/wiki?curid=274526", "title": "Sega 32X", "text": ""}
{"id": "274528", "revid": "1318658", "url": "https://it.wikipedia.org/wiki?curid=274528", "title": "Barnett Newman", "text": "Biografia.\nFiglio di immigrati ebrei polacchi, negli anni trenta dipinse le sue prime opere, in stile espressionista. Deluso dai risultati, si avvicin\u00f2 al surrealismo, entrando in contatto con altri artisti di New York, tra cui Mark Rothko, William Baziotes e Robert Motherwell. Fu grazie a queste amicizie che Newman si leg\u00f2 all'espressionismo astratto, sviluppando uno stile che si distaccava nettamente dalla arte europea contemporanea; in particolare, questo gruppo di artisti si avvicin\u00f2 al \"color field painting\", che si contrapponeva all\"action painting\".\nMor\u00ec a New York per un infarto il 4 luglio 1970.\nStile.\nLo stile di Newman \u00e8 caratterizzato da zone variegate di colore separate da linee verticali, che formano rapporti armonici di sottile equilibrio e che tendono a dilatare lo spazio. Col tempo, la forma viene ridotta all'estremo e i colori puri sono stesi in modo uniforme su tele di grande formato attraversate da occasionali linee contrapposte. In questo si pu\u00f2 intravedere un collegamento alla tradizione astratta di Piet Mondrian e Josef Albers; inoltre, l'uso del colore pu\u00f2 essere visto come precursore di lavori di artisti come Frank Stella.\nMolte pitture di Newman erano originariamente senza titolo: i nomi che successivamente diede loro sono spesso legati a temi della cultura ebraica. Newman fece anche sculture, acqueforti e litografie attraverso le quali cercava di trasportare la musica su tela.\nPer molti anni le opere di Newman ricevettero pesantissime critiche: fu solo alla fine della sua vita che cominci\u00f2 ad essere apprezzato come artista.\n\u00c8 inoltre ricordato per l'importante influenza che ebbe sulla successiva generazione di giovani pittori, in particolare quelli legati al minimalismo.\nOpere.\nBlack Fire I, dipinto del 1961."}
{"id": "274533", "revid": "252732", "url": "https://it.wikipedia.org/wiki?curid=274533", "title": "Bancale", "text": ""}
{"id": "274536", "revid": "2041239", "url": "https://it.wikipedia.org/wiki?curid=274536", "title": "Federica De Bortoli", "text": "Biografia.\nSorella minore della doppiatrice Barbara De Bortoli, \u00e8 la voce ricorrente di Rachel McAdams, Natalie Portman, Isla Fisher, Anne Hathaway e Kristen Stewart. Ha poi prestato la voce a Bryce Dallas Howard nei film \"Jurassic World\" e \"Jurassic World - Il regno distrutto\" e a Cobie Smulders nei film del \"Marvel Cinematic Universe\".\nNel campo televisivo tra i suoi doppiaggi pi\u00f9 importanti ci sono quello di Emilie de Ravin in \"Lost\", di Anna Paquin in \"True Blood\", di Bethany Joy Lenz in \"One Tree Hill\", di Sarah Drew nel ruolo della dottoressa April Kepner in \"Grey's Anatomy\", di Jaimie Alexander in \"Blindspot\" e di Erin Richards in \"Gotham.\""}
{"id": "274538", "revid": "339392", "url": "https://it.wikipedia.org/wiki?curid=274538", "title": "U.S. Triestina Calcio", "text": ""}
{"id": "274540", "revid": "297059", "url": "https://it.wikipedia.org/wiki?curid=274540", "title": "Paul Joseph Weitz", "text": "Dati personali.\nNato a Erie in Pennsylvania il 25 luglio 1932. Sposato con Suzanne M. Berry nativa di Harborcreek Township in Pennsylvania. Padre di un bambino e di una bambina: Matthew e Cynthia. Spendeva il suo tempo libero dedicandosi particolarmente alla caccia e alla pesca. Sua madre, la signora Violet Futrell, di Norfolk in Virginia, \u00e8 deceduta nel 2001. \u00c8 morto il 23 ottobre 2017 a causa della sindrome mielodisplasica.\nEsperienze.\nWeitz venne assegnato al suo corpo militare come premio conseguito presso il programma di formazione per ufficiali di riserva della Pennsylvania State University. Per un anno prest\u00f2 servizio nella marina militare a bordo di un incrociatore, prima che potesse incominciare il suo addestramento da pilota. Ottenne le sue \"wings\" (ali = abilitazione da pilota) a settembre del 1956. Prest\u00f2 servizio in diversi squadroni della marina militare prima di essere scelto come astronauta nel 1966. Raggiunse oltre 7.700 ore di volo di cui 6.400 pilotando aerei jet.\nWeitz \u00e8 pluridecorato di onorificenze nel campo militare e civile e membro di influenti associazioni americane.\nEsperienze alla NASA.\nWeitz \u00e8 uno dei 19 astronauti scelti dalla NASA ad aprile del 1966 con il quinto gruppo selezionato. Probabilmente avrebbe fatto parte dell'equipaggio nominato per la missione dell'\"Apollo 20\", missione che comunque venne cancellata il 4 gennaio 1970. Cos\u00ec venne nominato pilota del primo equipaggio che raggiunse la stazione spaziale Skylab (lanciata con il razzo vettore Saturn V originariamente ordinato in previsione della missione dell'Apollo 20) nel corso della missione dello Skylab 2 (SL-2). La stessa venne lanciata il 25 maggio e atterr\u00f2 il 22 giugno 1973 durando pertanto 28 giorni. Raggiungendo 672 ore e 49 minuti di volo nel laboratorio spaziale, l'equipaggio aveva firmato un nuovo record mondiale di permanenza nello spazio durante una singola missione. Durante questa missione, l'astronauta Weitz svolse 2 ore e 11 minuti di attivit\u00e0 extraveicolare.\nIl suo secondo volo nello spazio fu il ruolo di comandante della missione STS-6, lanciata dal Kennedy Space Center in Florida il 4 aprile 1983. Si tratt\u00f2 della prima missione eseguita con l'orbiter \"Challenger\". Durante questa missione vennero eseguiti molteplici esperimenti, particolarmente confrontando dei processi materiali, di reazione della luce, posizionando con successo il satellite artificiale IUS/TDRS-A in un'orbita geostazionaria, e conducendo delle spettacolari attivit\u00e0 extraveicolari durante le quali vennero testati numerosi sistemi di supporto e di equipaggiamento per future passeggiate spaziali. Lo Shuttle trasportava pure tre \"Getaway Specials\", contenitori posizionati nella baia di carico dello Shuttle per l'esecuzione di diversi esperimenti scientifici nelle avverse condizioni dello spazio. La missione ebbe una durata totale di 120 ore prima che il 9 aprile 1983 il \"Challenger\" atterrasse sulla pista dell'Edwards Air Force Base in California. Con la conclusione di questa missione Paul Weitz raggiunse un totale di 793 ore di volo nello spazio.\nWeitz era un alto funzionario del direttivo del Johnson Space Center quando si ritir\u00f2 dalla NASA a maggio del 1994.\nGli fu intitolato il campo da football americano della Harbor Creek High School."}
{"id": "274542", "revid": "2014155", "url": "https://it.wikipedia.org/wiki?curid=274542", "title": "Niceforo III Botaniate", "text": "Fu \"basileus\" dei romei dal gennaio 1078 al 4 aprile 1081.\nBiografia.\nDi nobile famiglia che pretendeva di discendere dalla \"gens Fabia\" romana e dalla famiglia bizantina Focas, Niceforo serv\u00ec come generale sotto Costantino IX Monomaco e Romano IV Diogene. Durante il regno di Michele VII Ducas (1071-1078) fu nominato governatore del thema dell'Anatolikon e comandante (\"Domestikos\") delle forze militari bizantine in Asia Minore.\nNel 1078 si ribell\u00f2 a Michele VII e al suo ministro delle finanze, Nikephoritzes, e con la connivenza dei turchi selgiuchidi, marci\u00f2 su Nicea, dove proclam\u00f2 se stesso Imperatore. Di fronte all'altro generale ribelle, Niceforo Briennio il Vecchio (padre dell'omonimo Cesare), la sua azione fu ratificata dall'aristocrazia e dal clero, mentre Michele VII abdicava e diventava monaco. Nel marzo o nel giugno del 1078, Niceforo III Botoniate entr\u00f2 trionfalmente a Costantinopoli e fu incoronato dal patriarca Cosma I. Con l'aiuto del suo generale Alessio I Comneno, sconfisse Briennio e altri rivali nella battaglia di Kalavrye ma non riusc\u00ec a impedire che i turchi selgiuchidi invadessero l'Anatolia n\u00e9 che gli Armeni s'insediassero al di l\u00e0 del Tauro, in Cilicia.\nPer rafforzare la sua posizione, Niceforo III pens\u00f2 di sposare Eudocia Macrembolitissa, madre di Michele VII e vedova di Costantino X e di Romano IV. Il piano fu fatto fallire dal Cesare Giovanni Ducas e Niceforo spos\u00f2 invece Maria d'Alania, vedova di Michele VII, contravvenendo alle norme della Chiesa. Ci\u00f2 nonostante Niceforo non riconobbe i diritti successori del figlio di Maria, Costantino Ducas, cosa che lo espose al sospetto e ai complotti di parti superstiti della fazione di corte favorevole ai Ducas.\nNiceforo divenne sempre pi\u00f9 dipendente da Alessio Comneno, che ebbe successo nello sconfiggere la ribellione di Niceforo Basilakes nei Balcani (nel 1079) e che fu incaricato di frenare quella di Niceforo Melisseno in Anatolia (1080). L'Impero Bizantino fronteggi\u00f2 anche invasioni straniere, come quella del normanno Roberto il Guiscardo, duca di Puglia che gli aveva mosso guerra col pretesto di difendere i diritti del giovane Costantino Ducas, e che era stato promesso sposo alla figlia di Roberto, Elena. Visto che ad Alessio erano stati affidati sostanziosi contingenti armati per combattere la minaccia dell'invasione normanna, la fazione dei Ducas, guidata dal Cesare Giovanni, cospir\u00f2 per rovesciare Niceforo e rimpiazzarlo con Alessio. Non riuscendo ad assicurarsi l'aiuto n\u00e9 dei Selgiuchidi, n\u00e9 di Niceforo Melisseno (entrambi suoi tradizionali nemici), Niceforo III fu forzato ad abdicare da un colpo di mano incruento nel 1081. L'Imperatore deposto si ritir\u00f2 in un monastero che egli stesso aveva provvisto di donativi e mor\u00ec pi\u00f9 tardi, nel corso di quello stesso anno.\nNiceforo III nei romanzi.\nNiceforo III compare col ruolo di Imperatore bizantino, nel romanzo di fantastoria di Harry Turtledove, chiamato L'agente di Bisanzio, romanzo ambientato agli inizi del XIV secolo."}
{"id": "274546", "revid": "125859709", "url": "https://it.wikipedia.org/wiki?curid=274546", "title": "Tavolara", "text": "Tavolara \u00e8 un'isola di 5,9\u00a0km\u00b2 della Sardegna nord-orientale, parte del comune di Olbia nella subregione della Gallura.\nRicca di storia e leggende antiche e moderne, quest'isola dalla singolarissima conformazione si propone sulla scena della mitologia classica per rappresentare la nave dei Feaci pietrificata da Poseidone, col suo timone rivolto verso il mare aperto, rea di avere ricondotto Ulisse in patria.\nDal 1991 ospita il festival cinematografico \"Una notte in Italia\".\nGeografia.\nL'isola si presenta come un maestoso massiccio calcareo a picco sul mare, di forma grossomodo rettangolare, lungo circa 6\u00a0km e largo 1\u00a0km; poggia su un substrato roccioso granitico che emerge chiaramente in alcune parti; raggiunge una quota massima di 565 metri s.l.m. e alle estremit\u00e0 presenta due capi pi\u00f9 facilmente accessibili. Il capo sul lato ovest dell'isola (Spalmatore di Terra) \u00e8 rivolto verso Loiri Porto San Paolo e accoglie gli scarsi insediamenti civili sull'isola e le pi\u00f9 belle spiagge. Vi sono stati ricavati anche degli approdi per piccole imbarcazioni, che collegano l'isola con il porto di Loiri Porto San Paolo.\nIl capo sul lato est, rivolto verso il mar Tirreno, \u00e8 costituito dalla punta Timone, che divide due piccole baie (rispettivamente esposte a NW e SE). Ospita, oltre ad un faro di segnalazione marittima, una base militare NATO, gestita dalla Marina Militare, destinata alle telecomunicazioni terrestri a lunghissimo raggio e bassissima frequenza. Le relative tre antenne, alte pi\u00f9 di duecento metri, sono facilmente visibili anche a distanza. Nei pressi di Punta del Papa si osserva un maestoso arco naturale sopra il quale si trovano i ruderi del vecchio faro, abbandonato perch\u00e9 costruito troppo in alto e spesso occultato dalla coltre di nuvole.\nL'isola \u00e8 attraversata da una piccola strada militare, con ampi tratti in galleria, che collega la base militare ad un molo di approdo sul lato ovest dell'isola, utilizzato quando le condizioni meteomarine rendono difficile l'approdo nel porticciolo annesso alla base militare.\nLa presenza dell'uomo sull'isola \u00e8 attestata con certezza dal neolitico medio e numerosi resti sono stati rinvenuti presso la Grotta del Papa. Nel paleolitico superiore Tavolara era collegata alla terraferma e all'isola di Molara ma in seguito all'innalzamento del livello del mare e alla continua erosione esercitata dal moto ondoso e dai fortissimi venti si separ\u00f2 prima dalla terraferma e solo diecimila anni fa dalla vicina isola. Nella prima et\u00e0 del ferro (X-IX secolo a.C.) sulla lingua pianeggiante dello Spalmatore di Terra \u00e8 documentata la presenza di uno scalo di navigatori provenienti dalla prospiciente Etruria, ai tempi delle manifestazioni culturali villanoviane. \"Hermaea\" e \"Turarium\" erano gli antichi nomi dell'isola di Tavolara. Alla met\u00e0 del V secolo fu visitata da San Mamiliano e da altri anacoreti, suoi seguaci. Durante il Medioevo si sa poco dell'isola che quasi sicuramente non fu abitata stabilmente ma utilizzata come difesa militare. Pare che poco dopo l'anno 1000 sull'isola si sia insediata una colonia di pirati. Ancora nel XVIII secolo, il naturalista Francesco Cetti scriveva che spesso sull'isola erano presenti i corsari. Dopo l'arrivo dei coloni genovesi, alla fine del Settecento, la popolazione dell'isola crebbe fino ad un massimo di una sessantina di abitanti, in gran parte grazie all'arrivo di pescatori ponzesi in cerca di aragoste, per poi essere abbandonata definitivamente agli inizi degli anni sessanta. Sviluppata in passato l'industria della produzione di calce, facilmente ricavata a partire dal locale substrato roccioso e dall'abbondante legname di ginepro mediante appositi forni ben visibili presso il porticciolo.\nLa leggenda del \"regno di Tavolara\".\nIn epoca antica, sull'isola furono esercitati i diritti feudali goduti dall'omonima famiglia Tavolara, la quale successivamente abbandon\u00f2 il possesso dell'isola a causa della posizione e delle difficolt\u00e0 connesse al suo utilizzo.\nSul finire del Settecento, Giuseppe Bertoleoni (di origine corso-genovese) giunse in prossimit\u00e0 dell'arcipelago di La Maddalena, costeggiando la Corsica, a bordo di una piccola nave da diporto proveniente da Genova, in cerca di una terra in cui abitare; si stabil\u00ec dapprima sull'isolotto di Spargi, poi si spost\u00f2 pi\u00f9 a sud, sulla piccola isola di Mortorio, ma, spinto dalla ricerca di un'isola pi\u00f9 generosa e ospitale, navigando ancora verso sud, raggiunse nel 1806 l'isola disabitata di Tavolara. Qui si stabil\u00ec con la famiglia, dedicandosi all'allevamento delle capre selvatiche, assai numerose sul territorio e caratterizzate da una particolare colorazione dorata della dentatura, causata dall'alimentazione.\nNel 1836 il re di Sardegna Carlo Alberto di Savoia, di passaggio per quei luoghi (si stava recando a caccia), not\u00f2 l'isoletta sconosciuta: chiese pertanto informazioni ai suoi marinai, ma, non ottenendo risposte sufficienti, decise di approdarvi. Presentatosi ai residenti come il re di Sardegna, sembra che Giuseppe Bertoleoni, circondato dalle capre dai denti dorati, forse convinto che colui che aveva di fronte gli stesse giocando uno scherzo, abbia risposto: \"E io sono il re di Tavolara!\".\nCarlo Alberto avrebbe soggiornato presso di lui per una settimana e, congedandosi, gli diede in dono un orologio d'oro e - secondo i Bertoleoni - diede il consenso a riconoscere l'indipendenza di Tavolara: non molto tempo dopo risulterebbe essere arrivata, infatti, alla prefettura di Sassari, una pergamena reale, firmata dal re, in cui Giuseppe e i suoi eredi venivano infeudati - non, quindi, riconosciuti come Stato sovrano - di Tavolara. Di ci\u00f2, tuttavia, resta la sola testimonianza verbale della famiglia, in quanto la casata Bertoleoni non figura negli elenchi nobiliari ufficiali del Regno d'Italia. Di conseguenza la sua nobilt\u00e0 non risulta legalmente riconosciuta nel periodo monarchico.\nNel frattempo a Giuseppe Bertoleoni \"succedette\" il figlio Paolo, detto Polo, che si proclam\u00f2 \"re\" col nome di Paolo I, spos\u00f2 una donna sarda, Pasqua Favale, e da lei ebbe il figlio Carlo (I). A detta di quest'ultimo, l'isola fu visitata nel 1896 da inviati della regina Vittoria del Regno Unito, a bordo nella nave \"Vulcan\", che avrebbe tacitamente riconosciuto l'esistenza del minuscolo \"regno\". In una fotografia in cui al centro appare Carlo I circondato da parenti collaterali, scattata sul ponte della nave, si pu\u00f2 notare la scritta \"Vulcan\" sulla cintura della giovane in primo piano.\nI Bertoleoni narrano che in una sala di Buckingham Palace, a Londra, sia conservata la foto della \"famiglia reale\" di Tavolara, all'interno della collezione di ritratti delle dinastie regnanti di tutta la terra, con la dicitura: \u00abLa famiglia reale di Tavolara, nel golfo di Terranova Pausania, il pi\u00f9 piccolo regno del mondo\u00bb. \"Di fatto\", l'isola entr\u00f2 a far parte del territorio del Regno d'Italia, all'atto della proclamazione di quest'ultimo, il 17 marzo 1861.\nVa infine osservato che ai Bertoleoni appartengono solo alcune piccole case nello \"spalmatore di terra\" e due ristoranti autorizzati con licenza dal comune di Olbia, mentre il resto dell'isola \u00e8 stato concesso dall'Italia alla NATO come servit\u00f9 militare o \u00e8 di propriet\u00e0 della famiglia veneto-romana dei Marzano.\nI Bertoleoni sono sepolti a Tavolara nel piccolo cimitero di Spalmatore di Terra, dove riposa anche lo storico Girolamo Sotgiu.\nL'ultimo discendente della famiglia, Tonino Bertoleoni, si attribuisce il titolo di \"re di Tavolara\".\nAmbiente e turismo.\nQuest'isola selvaggia e incontaminata fa parte dell'Area Marina Protetta di Tavolara e Capo Coda Cavallo e offre fondali incontaminati e riparo per la nidificazione di numerose specie di uccelli marini. Tra questi, unica al mondo per importanza quantitativa la popolazione di berta minore (\"Puffinus yelkouan\", nome locale \"tampesca\"): Tavolara ospita pi\u00f9 di met\u00e0 della popolazione mondiale di questa specie. Di abitudini notturne, questo uccello marino nidifica ogni anno, a partire da marzo, entro tane sotterranee dal livello del mare fino alle pi\u00f9 alte quote, e abbandona la zona in estate per spostarsi verso l'Egeo e il Mar Nero. Per\u00f2 gran parte delle uova deposte a Tavolara vengono predate dai ratti, sui quali sono in corso progetti di contenimento.\nNidificano a Tavolara anche molte coppie di marangone dal ciuffo, ed inoltre piccioni selvatici, rondoni maggiori e numerose altre specie tipiche delle coste rocciose del Mediterraneo. Fino agli anni settanta nelle numerose grotte e anfratti si riproduceva la foca monaca, scomparsa dall'isola. Tra i mammiferi \u00e8 particolarmente diffusa la capra domestica, forse discendente dagli esemplari portati dai primi abitanti alla fine del '700. Presente in centinaia di esemplari, vive completamente allo stato selvatico e pu\u00f2 essere scorta facilmente sulle scogliere. \nNei soggetti presenti nel secolo scorso era stata notata una particolare colorazione dei denti (da cui il nome 'capra dai denti d'oro), che pare fosse dovuta al regolare consumo di piante quali l'euforbia. \nNel periodo estivo a Tavolara si svolge un'importante rassegna cinematografica nazionale. Come gi\u00e0 detto, \u00e8 presente a levante una base NATO con una stazione radiotelegrafica ad onda lunga per comunicazioni con i sommergibili, dove \u00e8 severamente vietato lo sbarco. La montagna e la macchia mediterranea dell'Isola non possono essere esplorate senza il consenso della famiglia proprietaria dell'Isola \"Marzano\" e l'accesso senza il consenso dei proprietari \u00e8 considerato reato (violazione di propriet\u00e0 privata).\nIl \"Prolagus sardus\".\nScriveva il naturalista Francesco Cetti (1726-1778): \"L'isola di Tavolara nominata per le sue capre selvatiche, si nomina pure per i suoi smisurati topi. Gente approdata in quell'isola ne trov\u00f2 in qualche parte il terreno s\u00ec fattamente smosso, che il credette opera de' porci\". Cetti non riusc\u00ec a vedere i topi di Tavolara, ma riusc\u00ec a vedere le pelli di quelli dell'isola di san Pietro, dei quali pure si diceva che erano molto grossi. Dal momento che queste pelli appartenevano a una specie conosciuta, pens\u00f2 che cos\u00ec doveva essere anche per quelli di Tavolara. Con ogni probabilit\u00e0, invece, si trattava del \"Prolagus sardus\", un roditore poi estintosi, del quale sull'isola restano abbondanti resti ossei sub-fossili. Le parole di Cetti sembrano essere l'ultima testimonianza della sopravvivenza di questo animale (ci sarebbe un'altra notizia del 1882, ma l'identificazione dei ratti citati con il \"Prolagus\" \u00e8 controversa). \u00c8 possibile che l'estinzione dei prolaghi, su Tavolara come nel resto della Sardegna, possa essere stata causata proprio dall'arrivo del ratto nero, una specie estranea al popolamento insulare e progressivamente diffusasi al seguito dell'uomo nel corso degli ultimi duemila anni.\nLa vegetazione dell'isola.\nL'isola alterna tratti rocciosi apparentemente privi di vegetazione a tratti coperti da una folta macchia mediterranea, in cui domina il ginepro fenicio (anche con esemplari di notevoli dimensioni) ed il lentisco; solo alle massime quote sono presenti boschetti di acero minore, praticamente unici nella realt\u00e0 delle piccole isole italiane e, purtroppo, fortemente limitati dall'azione devastante delle numerose capre selvatiche.\nSulla penisola dello Spalmatore di Terra (o Coda di Terra) sono presenti in tracce e piante tipiche dell'ambiente delle dune costiere e degli stagni temporanei, oltre ad alcune specie infestanti introdotte dall'uomo.\nArea marina protetta Tavolara - Punta Coda Cavallo.\nL'Area marina protetta Tavolara - Punta Coda Cavallo si sviluppa lungo uno dei tratti di costa pi\u00f9 belli e suggestivi del Mar Mediterraneo.\nNon distante dalla Costa Smeralda, si estende per circa 15.000 ettari\u00a0 e presenta acque limpide, con numerose insenature e calette sulla costa che da Capo Ceraso (a sud di Olbia), arriva fino a Punta l'Isuledda (a sud di S. Teodoro).\nL'AMP di Tavolara \u00e8 abbastanza giovane rispetto ad altre aree marine italiane. \u00c8 stata istituita nel 1997 con un Decreto Ministeriale e dal 2004 \u00e8 gestita da un Consorzio formato dai comuni di Olbia, Loiri-Porto S. Paolo e S. Teodoro. \u00c8 suddivisa in tre zone, A, B e C, sottoposte a diverso livello di protezione."}
{"id": "274547", "revid": "149485", "url": "https://it.wikipedia.org/wiki?curid=274547", "title": "Biathlon ai XVII Giochi olimpici invernali", "text": "Nel biathlon ai XVII Giochi olimpici invernali, che si svolsero nel 1994 a Lillehammer (Norvegia), vennero assegnate medaglie in sei specialit\u00e0. "}
{"id": "274552", "revid": "2014155", "url": "https://it.wikipedia.org/wiki?curid=274552", "title": "Manuele I Comneno", "text": "Biografia.\nGiovent\u00f9.\nManuele I Comneno, quartogenito di Giovanni II Comneno, viene descritto dalle cronache dell'epoca come un giovane di bell'aspetto, alto e dai modi affabili, caratteristica che in futuro non gli impedir\u00e0 di essere abile uomo di comando e ottimo soldato, esperto cavaliere e valido stratega. Abile diplomatico, in giovane et\u00e0 mostrer\u00e0 le sue doti di statista e di intellettuale, con una particolare predilezione per l'arte, le scienze e la retorica.\nMalgrado non fosse l'erede al trono designato, preceduto com'era dai fratelli maggiori Alessio, Andronico ed Isacco, a 18 anni compiuti, nel 1136, il padre ritenne utile che egli contraesse matrimonio con Costanza d'Antiochia, la cui citt\u00e0 era sfuggita all'impero quando il normanno Boemondo I di Antiochia l'aveva strappata ai turchi nel corso della prima Crociata, rendendola il centro del suo personale principato, a dispetto del giuramento di vassallatico prestato all'imperatore bizantino Alessio (che prevedeva la restituzione di tutte le regioni siriane riconquistate dai crociati all'impero).\nPer volere della madre, la principessa Alice di Gerusalemme, per\u00f2, Costanza, di appena sette anni, fu data in sposa a Raimondo di Poitiers, figlio del duca Guglielmo IX d'Aquitania, vanificando il tentativo di Giovanni II di riportare pacificamente, per via matrimoniale, Antiochia sotto Costantinopoli. L'imperatore riuscir\u00e0 a piegare nominalmente la citt\u00e0 l'anno dopo, in margine alla sua vittoriosa campagna in Cilicia.\nLa campagna in Attalia.\nAll'inizio del 1143, Giovanni II part\u00ec con i suoi figli per riprendere il pieno controllo della regione di Attalia, nella quale l'elemento turco selgiuchide s'era da tempo installato. Fu qui che il destino di Manuele cambi\u00f2: il primogenito Alessio Comneno, erede al trono, mor\u00ec a causa di una febbre durante il viaggio. Il contraccolpo psicologico sul padre fu notevole perch\u00e9 egli perdeva il figlio che amava di pi\u00f9 e l'erede designato. Ordin\u00f2 dunque ai due figli pi\u00f9 grandi, Andronico ed Isacco, di trasportare le spoglie del loro fratello a Costantinopoli ma nel corso del viaggio anche Andronico (designato erede al trono) mor\u00ec della stessa malattia del fratello maggiore.\nNel marzo del 1143, anche Giovanni si ammal\u00f2 gravemente, a causa di un'infezione per una ferita accidentalmente provocata durante una battuta di caccia. Prima di morire, il 5 aprile, giorno di Pasqua, proclam\u00f2 Manuele imperatore bizantino: questa decisione invert\u00ec l'ordine di successione, in quanto al terzogenito Isacco, pi\u00f9 anziano ma dal carattere meno adatto, fu preferito Manuele.\nTre giorni dopo la proclamazione, l'8 aprile, dopo ventiquattro anni e otto mesi di regno, Giovanni mor\u00ec.\nRegno.\nLa sfida per il trono.\nSebbene il giovane Manuele fosse stato nominato imperatore dal padre, la nobilt\u00e0 fondiaria non accett\u00f2 questa decisione. Prima di partire dalla Cilicia per Costantinopoli Manuele volle far costruire un monastero nel luogo dove era morto il predecessore e trasportare in seguito le sue spoglie fino alla capitale imperiale, dove sarebbe stato sepolto. Egli nomin\u00f2 quindi Giovanni Axuch suo gran domestico (carica che ricopriva anche sotto Giovanni II), ordinandogli di recarsi a Bisanzio e di far arrestare suo fratello Isacco, in quanto questi aveva le chiavi del tesoro e delle insegne imperiali.\nIn breve tempo Axuch raggiunse Costantinopoli, dove la notizia della morte dell'Imperatore non era ancora pervenuta. Arrest\u00f2 Isacco, fratello di Manuele, e lo zio, fratello del padre defunto, anch'egli di nome Isacco. Dopo aver fatto questo il gran domestico si diresse verso Santa Sofia, dove radun\u00f2 il clero. Al momento non era ancora stato nominato un patriarca ed egli promise agli ecclesiastici che, se avessero incoronato Manuele a Santa Sofia, sarebbero state donate cento piastre d'argento ogni anno alla basilica. Questa offerta fu assai gradita e, quando Manuele arriv\u00f2 a met\u00e0 luglio del 1143 e nomin\u00f2 patriarca di Costantinopoli Michele II Curcuas - un monaco del monastero di S. Michele Arcangelo ad Oxeia (oggi Sivri Ada), sul Bosforo - il clero che partecip\u00f2 alla cerimonia in Santa Sofia per incoronare Manuele gli espresse il proprio consenso. Quindi nell'agosto dello stesso anno fu incoronato basileus autocratore dei Romei. Dopo qualche giorno Manuele dette l'ordine di liberare il fratello superstite e lo zio, che non rappresentavano pi\u00f9 un pericolo per lui.\nIl matrimonio con Berta di Sulzbach.\nNonostante le numerose concessioni, una parte degli alti prelati della chiesa ortodossa non approvarono l'incoronazione di Manuele, in quanto appariva troppo aperto verso la chiesa di Roma. Maggior scandalo fu per\u00f2 causato quando l'imperatore invit\u00f2 un sultano selgiuchide a Costantinopoli, facendolo partecipare anche alla processione che portava l'Imperatore dalla sua reggia fino a Santa Sofia. La chiesa disapprovava in particolare la vita privata del nuovo Basileus, ricca di relazioni extraconiugali, anche incestuose. La prima moglie di Manuele fu Berta di Sulzbach (che con il matrimonio adott\u00f2 il nome di Irene), cognata dell'Imperatore del Sacro Romano Impero, Corrado III. Berta, figlia di Berengario II di Sulzbach e di Adelaide di Die\u00dfen-Wolfratshausen, era molto religiosa, odiava la cura del corpo e non era in grado, agli occhi del marito e del popolo, di soddisfare i desideri di Manuele. Berta giocava per\u00f2 un prezioso ruolo diplomatico, rafforzando l'alleanza tra Manuele e Corrado, il quale venne in visita a Costantinopoli nel 1148. Dal matrimonio nacquero due figlie, Maria (la primogenita) e Anna, ma nessun figlio maschio.\nLa campagna d'Antiochia.\nAgli inizi del 1144 Manuele invi\u00f2 un'imponente flotta ed un grande esercito a riconquistare i castelli vicini ad Antiochia, in quanto Raimondo di Poitiers, dopo la morte di Giovanni II, si era affrettato a riprenderne possesso, vanificando il suo impegno di vassallatico del padre di Manuele. L'esercito bizantino riusc\u00ec ad espugnare i castelli e saccheggi\u00f2 le campagne intorno ad Antiochia, mentre la flotta affond\u00f2 quella nemica e cattur\u00f2 gli abitanti che vivevano nei pressi della citt\u00e0, deportandoli nell'Impero.\nA Natale del 1144 l'atabeg turco Zengi ibn Aq Sunqur al-H\u0101jib accorp\u00f2 la contea crociata di Edessa al suo Sultanato, causando la reazione di tutti gli Stati crociati. Raimondo d'Antiochia fu costretto a chiedere perdono a Manuele; quest'ultimo gli elarg\u00ec un sussidio regolare, acconsentendo a concedergli soldati solo dopo che Raimondo si fu inginocchiato sulla tomba di Giovanni II Comneno.\nLa seconda crociata.\nI problemi per Bisanzio, per\u00f2, si acuirono ben presto; nello stesso Natale del 1145 Luigi VII di Francia, di appena venticinque anni, annunci\u00f2 che avrebbe preso parte con le sue armate alla seconda crociata. La sera dell'11 giugno del 1147 egli part\u00ec da V\u00e9zelay verso Oriente. Manuele I Comneno era memore di quali difficolt\u00e0 aveva dovuto fronteggiare suo nonno, Alessio I Comneno, cinquant'anni prima, con la prima crociata. Per non rischiare la guerra fece in modo di non apparire in nessun modo ostile, riempiendo i depositi imperiali di vettovaglie per l'esercito occidentale che stava sopraggiungendo, evitando cos\u00ec l'esplodere di rivalit\u00e0 con i contadini che, in genere, venivano sottoposti a sequestri di cibo senza alcun risarcimento da parte dei crociati latini (questo comportamento era, del resto, ordinario all'epoca per gli eserciti in movimento).\nLa prima armata che arriv\u00f2 fu quella tedesca, guidata da Corrado III, che era partita da Ratisbona nel maggio del 1147. Di quell'esercito facevano parte tra gli altri fanatici religiosi, soldati senza scrupoli e criminali, convinti all'impresa anche dalle assicurazioni dal papa che chiunque fosse partito per la Terra Santa avrebbe ricevuto il perdono di ogni suo peccato.\nI crociati tedeschi, appena giunti in territorio bizantino, iniziarono nondimeno a razziare beni delle comunit\u00e0 rurali e a distruggere abitazioni, abbandonandosi ad atti di violenza omicida. Per questo motivo Manuele provvide prontamente alla spedizione di soldati bizantini (per lo pi\u00f9 Peceneghi), che scortassero i crociati tedeschi fino a Costantinopoli. Tra tedeschi ed i soldati di Manuele si ebbero numerose schermaglie ma l'armata germanica giunse celermente nella capitale, il 10 settembre del 1147. Manuele pretese che Corrado III gli giurasse fedelt\u00e0 e che ogni citt\u00e0 che avrebbe conquistato sarebbe dovuta tornare all'impero bizantino, e l'Hohenstaufen acconsent\u00ec. Il 4 ottobre arriv\u00f2 anche Luigi VII con la sua armata, ben pi\u00f9 esperta ed ordinata di quella tedesca: ne facevano fra l'altro parte la regina Eleonora d'Aquitania ed altre dame dell'aristocrazia. Manuele chiese anche a Luigi VII di giurargli fedelt\u00e0; quest'ultimo, dopo un iniziale rifiuto, acconsent\u00ec. I contadini bizantini, dopo il passaggio dei crociati tedeschi, avevano ormai un atteggiamento ostile verso ogni straniero e vendevano il cibo necessario alle truppe a prezzi esorbitanti. I francesi, che fra l'altro non vedevano di buon occhio n\u00e9 i tedeschi n\u00e9 i bizantini, erano estremamente scontenti e amareggiati per la tregua sancita da Manuele coi turchi.\nManuele affront\u00f2 tutti questi problemi con grande astuzia, tanto pi\u00f9 necessaria in quanto i crociati rappresentavano una minaccia peggiore dei turchi, essendo in grado di spodestarlo in qualunque momento coalizzando le loro forze. Venne a sapere da alcuni suoi fidati informatori che alcuni esagitati soldati francesi e tedeschi pensavano di unire le loro forze ed attaccare Costantinopoli e, per risolvere questa situazione, l'imperatore fece spargere la voce che in Anatolia un enorme esercito turco si stava mobilitando e che, se i crociati non fossero subito sbarcati in Asia minore, i cristiani sarebbero stati annientati dai seguaci di Maometto.\nManuele fece in modo che i crociati fossero riforniti di viveri, poi consigli\u00f2 loro di tenersi in prossimit\u00e0 della costa anatolica, dal momento che quelle zone dell'Asia Minore erano ancora sotto controllo bizantino, e di stare attenti a non sprecare acqua perch\u00e9 in quelle zone sarebbe stato difficile trovarne dell'altra.\nDopo qualche giorno Manuele ricevette due rapporti. Il primo lo informava che l'esercito crociato tedesco era stato affrontato dai turchi, il 25 ottobre nei pressi di Dorylaeum e sterminato. \nL'altro diceva che la flotta del re Ruggero II di Sicilia, stava per arrivare a Costantinopoli. La flotta siciliana era comandata da Giorgio d'Antiochia, un bizantino che era stato al servizio degli Arabi prima di passare sotto il comando di Ruggero II. Egli era riuscito a salire, nella corte palermitana, alla suprema carica di \"amirus amiratus\", ossia generalissimo, ed era di fatto il primo ministro del regno.\nIn pochissimo tempo i siciliani espugnarono Corf\u00f9 (1147) e l\u00e0 lasciarono una guarnigione, cos\u00ec da poter difendere l'isola da attacchi bizantini e in seguito razziarono Atene e Corinto, giungendo fino a Tebe, centro dell'industria serica bizantina. In tale citt\u00e0, oltre a rubare pezze e broccati, furono rapite tutte le migliori tessitrici dell'impero, in seguito obbligate a lavorare per la nascente industria serica del regno Normanno. Quando Giorgio d'Antiochia torn\u00f2 a Palermo da trionfatore, Manuele si adir\u00f2 enormemente e, capendo di aver urgente bisogno di alleati, pens\u00f2 di rivolgersi ai veneziani. Nel mese di marzo del 1148 Venezia promise di prestare aiuto a Bisanzio con la sua marina per sei mesi, in cambio di pi\u00f9 privilegi commerciali. In aprile Manuele era pronto per la spedizione, ma la situazione precipit\u00f2 all'improvviso: i cumani (popolazione turcica residente nella regione balcanica) entrarono in territorio bizantino e le navi veneziane furono fermate a causa della morte del doge e di una violenta tempesta che aveva spezzato gran parte dei remi della flotta. Soltanto in autunno le marine bizantina e veneziana riuscirono a effettuare il blocco marittimo di Corf\u00f9.\nNello stesso periodo Manuele dovette recarsi da solo a Tessalonica, per ricongiungersi a Corrado III di Svevia. La seconda crociata si stava rivelando un totale fallimento tattico e, ancor pi\u00f9, strategico. Inoltre il sovrano tedesco si ammal\u00f2 ad Efeso. Manuele port\u00f2 con s\u00e9 Corrado a Costantinopoli e lo fece curare, tanto che nel marzo del 1148, il sovrano bizantino gli forn\u00ec le navi per raggiungere la Palestina.\nI francesi riuscirono, con continui scontri armati, ad attraversare l'Anatolia. Luigi ormai odiava i bizantini e non tenne conto del consiglio di Manuele di tenersi vicino alle coste, cosicch\u00e9 fu varie volte attaccato da scorrerie turche. Luigi ne attribu\u00ec invece la colpa ai bizantini, che a suo dire lo avevano tradito a causa del trattato di pace stipulato in precedenza coi turchi. Si vide costretto pertanto ad abbandonare i crociati suoi compatrioti al loro destino e ad imbarcarsi in Attalia. I resti di quella grande armata raggiunsero Antiochia nei giorni di Pasqua del 1148.\nI preparativi per la campagna in Italia.\nCorrado III l'8 settembre si imbarc\u00f2 su una nave diretta a Tessalonica. Manuele, saputo che il tedesco era giunto in quella citt\u00e0, gli invi\u00f2 incontro una scorta che lo portasse a Costantinopoli.\nManuele e Corrado erano da tempo diventati buoni amici. In quel giorno di Natale Teodora, nipote di Manuele, spos\u00f2 il duca Enrico II d'Austria, fratello dell'Hohenstaufen ; dopo questo matrimonio i due imperatori si accordarono per compiere una campagna in Italia. Tale campagna sarebbe iniziata in breve tempo.\nDopo la partenza di Corrado da Costantinopoli Manuele si spost\u00f2 a Corf\u00f9. L'assedio alla citt\u00e0, in mano normanna, era durato per tutto l'inverno e si concluse con la resa degli assediati solamente nel settembre del 1149.\nDopo questa vittoria Manuele si ferm\u00f2, aspettando l'arrivo del bel tempo per iniziare la campagna in Italia, coordinato con Corrado. Poco tempo dopo la vittoria a Corf\u00f9, per\u00f2, egli ebbe la notizia che i serbi erano in rivolta. Dopo pochissimo tempo, ricevette un altro rapporto con cui gli veniva comunicato che quaranta navi normanne guidate da Giorgio d'Antiochia - considerato dai bizantini un traditore - erano arrivate sotto le mura marittime di Costantinopoli ed avevano saccheggiato numerose ville patrizie lungo la costa del Bosforo, lanciando a mo' di provocazione diverse frecce sull'area del Grande Palazzo imperiale.\nManuele non dimentic\u00f2 questo oltraggio, ma prima di tutto dovette occuparsi della rivolta in Serbia, anche perch\u00e9 pensava, come pi\u00f9 tardi sarebbe stato provato, che dietro ad essa vi fosse l'opera di Ruggero II di Sicilia. Quest'ultimo fra l'altro blocc\u00f2 lo stesso Corrado in Germania, fornendo aiuti ai bavaresi, a quell'epoca in rivolta contro l'Imperatore germanico, per impedirgli di intraprendere la campagna in Italia.\nLuigi e Ruggero formarono una lega contro l'Impero Bizantino, il cui scopo era di minare il potere di Manuele. Il sovrano francese riteneva Manuele responsabile del fallimento della seconda crociata, sostenendo l'accusa, non provata, che l'imperatore bizantino avesse fornito informazioni cruciali ai turchi.\nRuggero rivendic\u00f2 Antiochia e Gerusalemme, ma i serbi ed i bavaresi furono nel frattempo sconfitti, cosicch\u00e9 la campagna in Italia di Corrado pot\u00e9 essere avviata.\nVenezia aveva promesso il suo appoggio marittimo all'Impero bizantino, e anche il Papa, Eugenio III sarebbe stato pronto a sostenere la missione (probabilmente per timore di un attacco allo Stato pontificio). Per fortuna di Ruggero si affacci\u00f2 un nuovo problema: il 15 febbraio del 1152 Corrado III mor\u00ec a Bamberga all'et\u00e0 di cinquantacinque anni. A Corrado succedette il nipote Federico I di Svevia, poi soprannominato Federico Barbarossa, il quale ricevette dallo zio morente la raccomandazione di rispettare il patto con Manuele.\nFederico intendeva non perdere ulteriore tempo per intraprendere la campagna in Italia ma dovette invece rinviarne l'inizio a causa di problemi in Germania, dove ancora doveva essere riconosciuto Imperatore dai suoi sudditi. Egli per\u00f2 non desiderava combattere a fianco dei bizantini e tanto meno accordarsi con essi per la spartizione dei territori eventualmente conquistati, non accettando che potesse esistere un altro Imperatore oltre a lui. Dopo un solo anno Federico firm\u00f2 un trattato col Papa, che sanciva la comune spartizione delle terre conquistate dell'Italia meridionale.\nIn un anno gran parte dei protagonisti dell'epoca morirono. L'8 luglio del 1153 papa Eugenio III trapass\u00f2 a Tivoli e gli succedette il pontefice Anastasio IV; sei mesi dopo Bernardo di Chiaravalle, fautore della Seconda crociata. Il 26 febbraio del 1154 decedette a Palermo re Ruggero e il suo successore fu Guglielmo il Malo. Infine mor\u00ec lo stesso Anastasio IV e gli succedette papa Adriano IV (l'unico Papa inglese nella storia). Federico inizi\u00f2 una campagna punitiva contro i comuni italiani del nord e, dopo essersi assicurato l'appoggio del pontefice, fu incoronato Imperatore a Roma.\nLa campagna in Italia.\nManuele si trov\u00f2 in una situazione delicata: sapeva di non potersi pi\u00f9 considerare alleato del Sacro Romano Impero e che l'Italia avrebbe potuto essere ripresa dall'Impero solo con la guerra.\nSe Federico avesse attaccato il Regno di Sicilia, occorreva che l'Impero bizantino fosse rappresentato per far valere i propri diritti sulle terre dell'Italia del sud. Se invece il Barbarossa non fosse entrato in azione, il farlo sarebbe toccato allo stesso Impero bizantino.\nPoco tempo dopo a Manuele arriv\u00f2 una notizia importante: i baroni di Puglia, che non avevano mai visto di buon occhio gli Altavilla, avevano intenzione di ribellarsi e di tornare sotto la protezione dell'aquila bizantina.\nQuindi l'imperatore nel 1155 sped\u00ec in Italia i suoi due migliori generali: Michele Paleologo e Giovanni Ducas. La loro missione era mettersi in contatto con i baroni pugliesi e, se Federico fosse stato ancora in Italia, cercare di incontrarlo e chiedergli se avrebbe appoggiato l'impero bizantino contro il regno di Sicilia. Appena i due generali arrivarono in Italia vennero a sapere che Federico si trovava ad Ancona ed era pronto a riceverli.\nL'Imperatore germanico era disposto a schierarsi coi bizantini, ma i suoi baroni si rifiutavano di continuare la campagna in Italia. Il clima assai caldo aveva fiaccato le truppe, afflitte da un gran numero di insetti cui non erano abituate e da varie malattie che le avevano colpite. Federico con rammarico si vide costretto a dire di no ai due inviati bizantini.\nManuele non si disper\u00f2. La rivolta contro gli Altavilla si stava allargando a tutto il sud Italia. Verso la fine dell'estate del 1155 il conte Roberto di Loritello, a capo della ribellione, incontr\u00f2 a Vieste Michele Paleologo. I due strinsero un rapido accordo: i nobili che si erano rivoltati agli Altavilla avrebbero goduto di vantaggi economici e di potere a Costantinopoli, e il Regno di Sicilia sarebbe tornato a far parte dell'Impero bizantino.\nDopo questo accordo i bizantini si unirono agli eserciti dei baroni pugliesi, pronti ad attaccare. La prima tappa fu Bari che si arrese velocemente, avvezza com'era alla presenza greca, cui apparteneva del resto la maggioranza dei suoi abitanti. L'esercito siciliano di Guglielmo I fu decimato nei pressi di Andria.\nPapa Adriano IV seguiva soddisfatto il procedere dei bizantini nel Regno di Sicilia. Il pontefice preferiva assai pi\u00f9 come confinanti i bizantini piuttosto che gli Altavilla, ritenendo di poter estendere pi\u00f9 facilmente i confini dello Stato Pontificio a scapito della lontana potenza greca.\nIl 29 settembre 1155 il Papa si mise in marcia col suo esercito. Questo fu un momento storico perch\u00e9, un secolo dopo lo scisma d'Oriente, un Imperatore bizantino aveva formato una lega con il massimo capo della chiesa cristiana d'Occidente. I vassalli pugliesi promettevano fedelt\u00e0 all'Imperatore di Bisanzio con gioia, e lo ringraziavano per gli aiuti che avevano ricevuto. In pochissimo tempo Manuele ed il Papa conquistarono tutta la Puglia e la Campania.\nSe la campagna in Italia fosse continuata con tale intensit\u00e0, i bizantini avrebbero annientato gli Altavilla e riconquistato tutto il sud Italia. Il Papa avrebbe avuto la dimostrazione che i bizantini erano riusciti dove l'Impero germanico aveva mancato e Manuele avrebbe realizzato il suo sogno: essere incoronato dal Papa Imperatore di tutto l'Impero Romano, svuotando di significato in questo modo la corona imperiale di Federico Barbarossa.\nMa Guglielmo non si era ancora rassegnato: aveva perso le prime battaglie ma non la guerra, e riorganizz\u00f2 il suo esercito. Ai primi del 1156 egli attravers\u00f2 lo stretto con le sue forze terrestri e la sua marina che punt\u00f2 su Brindisi, dove i bizantini stavano assediando la citt\u00e0.\nQuando si sparse la notizia che Guglielmo stava avanzando, qualche barone della Puglia scapp\u00f2 con i suoi uomini e i mercenari campani scelsero il momento pi\u00f9 difficile della campagna per chiedere il raddoppio dello stipendio. Quando questi ultimi ricevettero una risposta negativa disertarono in massa. Anche Roberto di Loritello disert\u00f2, mentre Michele Paleologo era gi\u00e0 morto in battaglia. Giovanni Ducas si trov\u00f2, con un esercito drasticamente ridotto, ad affrontare un esercito molto pi\u00f9 numeroso del suo. Fu sconfitto e fatto prigioniero con i suoi bizantini e i ribelli normanni che non avevano disertato.\nLe navi dei bizantini furono catturate con le grandi quantit\u00e0 d'oro ed argento conquistate. Con una sola battaglia persa per i bizantini (28 maggio 1156), tutto quello che era stato fatto in un anno fu vanificato. Guglielmo ebbe piet\u00e0 dei prigionieri bizantini ma non dei suoi sudditi ribelli. I mercenari normanni furono uccisi perch\u00e9 avevano tradito la loro patria, Brindisi fu risparmiata per la sua efficace resistenza e Bari fu rasa al suolo compresa la cattedrale. Fu risparmiata solo la Basilica di San Nicola e gli abitanti ebbero in tutto due giorni per mettersi in salvo con i propri averi. Le altre citt\u00e0 della Puglia furono punite duramente, anche se non con l'asprezza di Bari.\nManuele aveva capito che bisognava cambiare strategia. Sebbene l'Impero bizantino ed il Sacro Romano Impero non fossero riusciti a conquistare il Regno di Sicilia, era convinto che Federico Barbarossa avrebbe ritentato l'impresa. Se ci\u00f2 fosse avvenuto, il Barbarossa avrebbe potuto mirare alla conquista dell'Impero bizantino, per riunificare l'antico impero romano. Manuele si convinse che erano molto meglio gli Altavilla nel sud Italia di Federico, e per questo doveva trovare un modo per accordarsi con il Re di Sicilia.\nEgli invi\u00f2 alla corte di Guglielmo, Alessio Axuch, figlio del suo Gran Domestico Giovanni. Ufficialmente aveva l'incarico, come prima di lui Michele Paleologo, di prendere contatto con eventuali ribelli, di reclutare mercenari e di soffiare sul fuoco dei tumulti. Contemporaneamente i suoi ordini erano di contrattare la pace con Guglielmo. I due comandi sembrano contraddittori ma non lo erano, perch\u00e9 quanto maggiori fossero state le difficolt\u00e0 per Guglielmo, tanto pi\u00f9 Bisanzio sarebbe stata avvantaggiata nelle trattative.\nAlessio condusse in porto le sue due missioni facilmente. Due mesi dopo il suo arrivo, Roberto di Loritello saccheggi\u00f2 la Sicilia, mentre una grossa banda di briganti conquistava Capua per poi arrivare a Montecassino. Il 6 gennaio del 1158 i briganti riuscirono a sconfiggere un esercito degli Altavilla in uno scontro corpo a corpo. All'inizio della primavera del 1158 l'Impero bizantino concluse una pace segreta con il Regno di Sicilia.\nI baroni normanni ribelli, che di punto in bianco si trovavano senza pi\u00f9 finanziamenti da parte dell'Impero bizantino, si videro costretti ad abbandonare le conquiste fatte e a cercare un signore pi\u00f9 affidabile.\nLa riconquista di Antiochia.\nManuele Comneno era Imperatore bizantino ormai da quindici anni e aveva combattuto in tutte le parti dell'Impero bizantino, tranne che in Cilicia. Nell'autunno del 1158, Manuele I si incammin\u00f2 quindi verso questa regione con un grande esercito.\nPochi anni dopo l'imperatore inizi\u00f2 ad ammassare soldati per preparare una spedizione contro Thoros II d'Armenia (Teodoro) figlio di Leone I d'Armenia, evaso dalla prigione di Costantinopoli nel 1143. Ci\u00f2 per cui era maggiormente odiato da Manuele era l'omicidio del governatore imperiale di Mamistra/Mopsuestia, compiuto nel 1151, ancora impunito.\nAltro grave problema che si trovava a fronteggiare il Comneno era Rinaldo di Ch\u00e2tillon, principe di Antiochia. \nRinaldo era secondogenito di un nobile francese della potente famiglia degli Ch\u00e2tillon, che arruolatosi nella seconda crociata era riuscito a crearsi un feudo in Oriente, Antiochia. Forse il francese avrebbe continuato a essere semplicemente un soldato se nel 1149 l'esercito di Raimondo non fosse stato accerchiato e massacrato dall'emiro Norandino. Raimondo mor\u00ec e il suo cranio fu usato come ricordo della battaglia e ricoperto d'argento, e Rinaldo fu uno dei pochissimi a salvarsi nella battaglia. Nel 1153 Rinaldo spos\u00f2 Costanza d'Antiochia, vedova di Raimondo. Rinaldo aveva promesso a Manuele, in cambio del suo riconoscimento come Principe d'Antiochia, di consegnare Thoros alla giustizia, e invece dopo essere stato riconosciuto principe, Rinaldo insieme a Thoros attacc\u00f2 Cipro dove francesi e armeni si abbandonarono a devastanti saccheggi. Quindi non c'era da meravigliarsi che Manuele partisse con un esercito desideroso di vendetta.\nThoros intanto fu costretto a ripararsi tra le montagne, per salvarsi dai bizantini, che avevano sconfitto i suoi eserciti pi\u00f9 volte, e avevano riassoggetato tutta la Cilicia sotto l'Impero. Thoros si riappacificher\u00e0 con l'imperatore, solo grazie alla mediazione del re Baldovino III di Gerusalemme.\nRinaldo era in preda al panico. L'esercito bizantino era nettamente superiore in forza e numero, e non poteva minimamente pensare di resistere, con la prospettiva di essere spazzato via, insieme ad Antiochia, dai nemici. L'unica speranza di salvezza per lui era la sottomissione. Rinaldo and\u00f2 quindi nell'accampamento di Manuele, vestito di tela di sacco, e chiese udienza al sovrano. Quando l'imperatore lo ricevette nella sua fastosa tenda, pose tre condizioni a Rinaldo, accettando le quali egli avrebbe avuto salva la vita: Antiochia doveva arrendersi immediatamente, sarebbe diventata un thema dell'impero bizantino e avrebbe dovuto fornire una guarnigione a Bisanzio. Il patriarca latino sarebbe stato inoltre esiliato, ed al suo posto vene sarebbe stato uno ortodosso. Soltanto quando Rinaldo giur\u00f2 di accettare tutto ci\u00f2, fu congedato.\nDopo qualche giorno arriv\u00f2 da Gerusalemme Baldovino III. I due sovrani non si erano mai incontrati, bench\u00e9 Baldovino avesse sposato Teodora, nipote di Manuele. Manuele propose a Baldovino, che accett\u00f2, di partecipare ai festeggiamenti per la conquista di Antiochia. Il 12 aprile del 1159, domenica di Pasqua, Manuele entr\u00f2 trionfante ad Antiochia insieme a Baldovino. Ci furono otto giorni di festeggiamenti e, per dimostrare la sua bont\u00e0 ai suoi sudditi francesi, Manuele organizz\u00f2 un torneo (cosa sconosciuta nell'Impero bizantino), al quale partecip\u00f2 persino Manuele. Manuele e Baldovino avviarono relazioni d'amicizia assai buone e, durante il torneo cui partecip\u00f2 anche Baldovino, quest'ultimo si fer\u00ec perch\u00e9 il suo cavallo lo disarcion\u00f2. Fu allora curato dallo stesso Manuele, visto che l'imperatore aveva la passione della medicina ed era assai abile nell'esercitarla.\nLa fruttuosa pace con Norandino.\nQuando Manuele part\u00ec da Antiochia, i rapporti tra Bisanzio e i crociati erano buoni come non mai, e sarebbero rimasti tali se Manuele avesse attaccato Aleppo. Quando invece l'imperatore arriv\u00f2 col suo esercito alla frontiera musulmana, gli vennero incontro gli ambasciatori dell'Emiro Norandino, che offriva la pace, impegnandosi nel caso a liberare tutti i prigionieri cristiani in sua mano - il cui numero assommava a circa seimila - e ad avviare una campagna contro i turchi selgiuchidi. Manuele accett\u00f2 l'offerta e ripart\u00ec con il suo esercito, per tornare a Costantinopoli. I crociati appresero l'accaduto molto negativamente, perch\u00e9 avevano accolto il bizantino come un salvatore, mentre egli aveva percorso tutta l'Asia minore con un grande esercito, senza per\u00f2 combattere, concludendo invece la pace con i musulmani e lasciando l'armata cristiana in bal\u00eca del proprio destino. La situazione vista da Manuele era per\u00f2 assai diversa. La Siria per i crociati era una regione strategica, mentre per i bizantini sarebbe stata solo una provincia lontana ed ingestibile. Inoltre il Comneno non pot\u00e9 trattenersi ulteriormente in Terra Santa, e questo perch\u00e9 al Palazzo Imperiale si parlava gi\u00e0 di una sua possibile deposizione, e si affacciavano problemi tutt'altro che lievi alle frontiere europee.\nIl trattato con Norandino era estremamente favorevole agli interessi bizantini, perch\u00e9 i crociati di Antiochia si sottomettevano all'Impero bizantino solo quando erano in grave pericolo e la potenza di Norandino li avrebbe costretto a rimanere sotto la protezione imperiale molto a lungo. Grazie infatti a questo patto siglato con il sultano del 1161, il sovrano di R\u016bm, Qilij Arslan II, dovette accettare un compromesso che prevedeva che, in cambio della pace con Norandino, avrebbe restituito all'Impero bizantino tutte le citt\u00e0 di popolazione greca da lui conquistate in precedenza, avrebbe fermato le incursioni turcomanne in territori greco ed avrebbe dovuto fornire un contingente di militi a Manuele ogni qualvolta egli lo avrebbe richiesto. L'accordo fu suggellato nella capitale bizantina.\nLa pace con Qilij Arslan II.\nManuele fece di tutto per impressionare il sultano turco. Lo ricevette assiso su un trono imperiale tutto rivestito d'oro, incastonato di rubini e zaffiri e circondato di perle. Manuele portava un medaglione con un rubino grande come una mela. Il sultano rimase a Costantinopoli per ottanta giorni. I pranzi e le cene venivano serviti su piatti d'oro e d'argento che furono poi regalati al sultano. Furono anche dati banchetti, tornei, combattimenti e persino una simulazione navale, durante la quale fu mostrata la potenza del fuoco greco, che impression\u00f2 il sultano turco in modo particolare. Ebbe molto meno successo lo spettacolo che offr\u00ec il sultano: una persona del suo seguito volle dimostrare che anche l'uomo poteva \"volare\". Questi indoss\u00f2 pertanto uno strano vestito con numerose tasche, che in teoria riempiendosi d'aria l'avrebbero dovuto sostenere, sal\u00ec poi su un'alta piattaforma e si lanci\u00f2 nel vuoto ma si sfracell\u00f2 e, a quanto racconta Niceta Coniata, i bizantini non riuscirono a trattenersi dal ridere.\nNella zona orientale dell'Impero bizantino, Bisanzio era al massimo della sua potenza, dopo la catastrofica battaglia di Manzicerta del 1071. Il sultano aveva firmato la pace con Bisanzio e gli versava tributi annuali, come pure l'atabeg di Aleppo. La via verso la Terra Santa per i pellegrini era di nuovo aperta. Gli unici cristiani scontenti erano i crociati, a causa del mancato impegno bellico di Manuele contro i musulmani.\nAll'inizio 1160 era intanto morta l'imperatrice Irene, lasciando soltanto due figlie a Manuele che voleva a tutti i costi un erede maschio che un giorno potesse reggere l'Impero. A Natale del 1161, Manuele spos\u00f2 allora la bellissima figlia che Costanza d'Antiochia aveva avuto da Raimondo di Poitiers. Sei mesi dopo mor\u00ec Baldovino III di Gerusalemme a Beirut e, quando la notizia arriv\u00f2 a Costantinopoli, Manuele pianse sinceramente l'amico defunto.\nLa riappacificazione tra il Papa e Federico Barbarossa.\nIl 24 luglio 1177 il nuovo Doge di Venezia, Sebastiano Ziani, organizz\u00f2 la riconciliazione tra papa Alessandro III e Federico Barbarossa; il disaccordo dei due, nato nel 1160 per l'intenzione di Federico di dominare i comuni del nord Italia, era sfociato in seguito in guerra aperta.\nIl Papa chiese appoggio economico a Manuele e questi fu ben felice di accordarglielo. In seguito, nel 1166, Manuele propose al Papa di porre fine allo Scisma d'Oriente in cambio della corona romana riunificata, ma si rese conto che il progetto era inattuabile per via del parere fortemente contrario dei suoi sudditi e, inoltre, per la sua cattiva fama in Occidente.\nLa guerra contro i veneziani.\nIl 31 maggio del 1162 mor\u00ec il re di Ungheria, Geza II, non lasciando alcun erede; la guerra per la successione dur\u00f2 fino al 1167, anno in cui Manuele mosse contro la Dalmazia, la Bosnia e la Croazia, conquistandole, andando cos\u00ec poi in trionfo a Costantinopoli l'8 luglio del 1167. Di ci\u00f2 pag\u00f2 le conseguenze Venezia, che reag\u00ec con forza, sentendosi trascurata in campo commerciale dalle buone relazioni che Bisanzio intratteneva con Ancona, Genova, Pisa e Amalfi.\nManuele aveva per\u00f2 le sue ragioni a tenere Venezia fuori dai suoi ultimi affari. A Costantinopoli ormai vivevano 80.000 latini, che godevano di grandi privilegi, e di questi i veneziani erano la comunit\u00e0 pi\u00f9 numerosa e pi\u00f9 ricca, infatti il commercio bizantino era ormai un monopolio dei mercanti delle tre grandi repubbliche marinare che si stavano contendendo il monopolio del Mediterraneo Orientale, contesa che alla fine vinsero i Veneziani.\nL'imperatore decise di punirli all'inizio del 1171, quando il quartiere genovese vicino a Costantinopoli, Galata, fu attaccato e in gran parte incendiato da alcuni cittadini veneziani e dalla malavita bizantina.\nOrdin\u00f2 infatti di imprigionare tutti i veneziani che si trovavano in territorio bizantino, confiscandone le navi, i beni e le propriet\u00e0. Soltanto nella capitale furono imprigionati 10.000 veneziani.\nIl Doge s'irrit\u00f2, pensando che l'accaduto e la susseguente \"punizione\" fossero stati organizzati dai bizantini. Chiese perci\u00f2 a tutti i veneziani all'estero di rimpatriare e li arruol\u00f2 nell'esercito. Nel settembre del 1171 salparono da Venezia 150 navi, comandate dal doge stesso, Vitale II Michiel. In Eubea questi trov\u00f2 ambasciatori bizantini che offrivano la riconsegna dei beni e degli antichi privilegi ai veneziani, a patto che si recassero nella capitale. Vitale Michiel acconsent\u00ec alla proposta degli ambasciatori recandosi a Costantinopoli, mentre la marina veneziana aspettava a Chio. Durante il viaggio per\u00f2 sulle navi veneziane scoppi\u00f2 la peste e a primavera i morti erano migliaia. Poco tempo dopo ritornarono gli ambasciatori veneziani con la notizia che l'Impero bizantino non aveva fatto loro alcuna concessione. A Vitale Michiel non rest\u00f2 altro che tornare a Venezia, dove per\u00f2 port\u00f2 con s\u00e9 anche la peste e venne perci\u00f2 linciato dalla popolazione, in quanto considerato colpevole della fallita spedizione punitiva contro Bisanzio.\nLa battaglia di Miriocefalo.\nIl 15 maggio 1174 Norandino mor\u00ec e i turchi danishmendidi rimasero senza un protettore, esposti alla potenza dei turchi selgiuchidi. Il Sultano selgiuchide di R\u016bm, Qilij Arslan II aveva conquistato gi\u00e0 molti territori prima della morte di Norandino e cos\u00ec due principi danishmendidi si recarono a Costantinopoli per chiedere la protezione di Manuele. Nell'estate del 1176 questi si mise in marcia per raggiungere Iconio, ma fu quasi subito raggiunto dagli inviati del sultano Qilij Arslan, con proposte di pace vantaggiose per Bisanzio. Nonostante il parere favorevole dei suoi ufficiali, Manuele si fece convincere da una piccola minoranza di giovani ufficiali smaniosi di coprirsi di gloria e comand\u00f2 che la campagna proseguisse.\nDopo la fortezza di Miriocefalo il sentiero proseguiva in una gola lunga e stretta fra i monti, dalle cui sommit\u00e0 i Selgiuchidi prepararono la loro trappola, bloccando tanto l'uscita quanto l'entrata. Nella stretta vallata si riversarono i pesanti carriaggi carichi di rifornimenti e le armi d'assedio, intasando il passaggio. A quel punto le forze turche caricarono con la cavalleria gi\u00f9 sulle inermi truppe bizantine, massacrandole senza quasi incontrare resistenza fin quando ci fu luce. A nulla valse un tentativo di caricare con truppe fresche effettuato dall'Imperatore. Sebbene la disfatta di Manuele fosse quasi scontata, il sultano turco offr\u00ec la pace a condizioni assai vantaggiose, chiedendo la semplice distruzione delle fortificazioni di Dorileo e di Subleo (il cui rafforzamento era stato completato nel 1174). Manuele ovviamente accett\u00f2, perdendo per\u00f2 cos\u00ec ogni speranza di riprendere il controllo dell'Asia minore, facendo mestamente ritorno a Costantinopoli a capo della sua invitta guardia imperiale, recando con s\u00e9 i miseri resti dell'esercito. Questa sconfitta pu\u00f2 essere considerata, assieme alla battaglia di Manzicerta, una delle pi\u00f9 gravose per l'impero bizantino. Sebbene infatti Manuele I pot\u00e9 ancora disporre di truppe sufficienti a guarnire i confini dell'impero ed ottenere ancora in seguito successi minori, la macchina bellica creata da suo nonno e rafforzata dal padre era praticamente andata in fumo, non potendo pi\u00f9 in alcun modo le perdite subite essere compensate, anche a seguito dello smantellamento del sistema di reclutamento causato dalle devastazioni turche in Anatolia, che avevano distrutto l'economia agricola della regione, cardine della struttura amministrativa dell'Impero, basata sui cosiddetti themata. La potenza militare bizantina in Asia minore per\u00f2 era tutt'altro che estinta, come dimostrer\u00e0 la successiva Battaglia di Hyelion e Leimocheir in cui un esercito bizantino composto sia di truppe provenienti dalla capitale che di truppe radunate dalle zone rurali dall'asia minore occidentale riuscir\u00e0 a sconfiggere pesantemente l'esercito selgiuchide, quasi annientandolo.\nUltimi anni e morte.\nNel 1178 giunse a Costantinopoli il conte Filippo I di Fiandra, di ritorno dalla Terra Santa. Niceta Coniata riporta che il sovrano bizantino era alla ricerca di una degna consorte per il figlio Alessio, appena bambino, e la individu\u00f2 nella figlia minore del re Luigi VII, di cui il conte era fedele vassallo. Iniziarono dunque le trattative, il cui mediatore fu proprio il nobile francese.\nQuando verso la fine del 1178 Filippo part\u00ec, Manuele gli affid\u00f2 una scorta dei suoi uomini migliori, provvisti di doni da offrire al re di Francia. Quando il Conte giunse in terra francese, chiese subito udienza al sovrano per presentargli la proposta di Manuele. \nNel 1180 Manuele colse un ultimo successo diplomatico prima della morte: in quell'anno vennero celebrate le nozze di suo figlio Alessio II Comneno, di dieci anni, con la principessa francese Agnese, di nove. Due mesi dopo Manuele si ammal\u00f2 gravemente e mor\u00ec il 24 settembre dello stesso anno. \nNiceta Coniata riporta nella sua \"Narrazione Cronologica\" che l'imperatore, poco dopo aver fatto un bagno, si rec\u00f2 nella sua stanza, ed indossate le sontuose vesti imperiali fu fatto stendere sul suo giaciglio. Poco tempo dopo richiese abiti meno ricchi, rimediando da uno dei suoi cortigiani un \"saio ciencioso\", con cui trapass\u00f2. Fu seppellito in una tomba a sette pinnacoli nella necropoli della famiglia dei Comneni, detta del Pantocratore Costantinopolitano. All'epoca si osserv\u00f2 che mai un uomo ebbe una sepoltura cos\u00ec sfarzosa.\nEppure a Costantinopoli le manifestazioni di cordoglio furono assai contenute, in quanto i suoi sudditi non apprezzavano il modo in cui egli aveva accolto le tradizioni occidentali; i costumi, i tornei e addirittura l'architettura erano, secondo i suoi sudditi, cose da barbari e non si addicevano all'Imperatore di Bisanzio.\nManuele, nonostante le sue indiscutibili doti politiche e militari trascin\u00f2 l'impero bizantino nel lastrico. Dopo la sua morte, venne a mancare la principale guida e il collante che teneva unite e fedeli le potenti famiglie che da secoli occupavano i quadri di comando dell'impero. Una serie di circostanze sfavorevoli fecero in modo che nessun imperatore asceso al trono negli anni successivi mostrasse l'energia necessaria per contenere le spinte centrifughe, solo apparentemente sopite durante l'epoca Comnena, preparando il terreno all'indebolimento e alla caduta di Costantinopoli durante la famigerata Quarta crociata del 1204, evento difficilmente immaginabile per i bizantini soltanto una generazione prima.\nFamiglia.\nManuele ebbe due mogli. La prima fu, nel 1146, Berta di Sulzbach, cognata di Corrado III di Svevia e figlia di Berengario II di Sulzbach e di Adelaide di Die\u00dfen-Wolfratshausen. Mor\u00ec nel 1160, ma ebbe due figlie:\nManuele si spos\u00f2 in seconde nozze con Maria Xene, figlia di Raimondo di Poitiers e Costanza d'Antiochia, nel 1161. Da questo matrimonio nacque il futuro erede, Alessio II Comneno, che gli successe nel 1180.\nSi narra che Manuele abbia avuto diversi figli illegittimi: da Teodora ebbe Alessio Comneno, nato intorno ai primi anni del 1160 (questi fu sposo di Irene Comnena, a sua volta figlia illegittima di Andronico I Comneno e visse presso quest'ultimo fino al 1191); da Maria Taronitissa, moglie di Giovanni Comneno che era protovestiario, padre di Maria Comnena, gi\u00e0 regina di Gerusalemme ebbe Alessio Comneno Pinkernes, protagonista contro l'invasione normanna del 1185 a Tessalonica; infine ebbe altre due figlie (una nel 1155, l'altra nel 1170) dai nomi sconosciuti, da cui per\u00f2 \u00e8 certa la discendenza rispettiva di Manuele Maurozomes e Demetrio Tornikes."}
{"id": "274554", "revid": "22356", "url": "https://it.wikipedia.org/wiki?curid=274554", "title": "Celurosauri", "text": ""}
{"id": "274555", "revid": "125678132", "url": "https://it.wikipedia.org/wiki?curid=274555", "title": "Biathlon ai XVI Giochi olimpici invernali", "text": "Nel biathlon ai XVI Giochi olimpici invernali, che si svolsero nel 1992 ad Albertville (Francia), vennero assegnate medaglie in sei specialit\u00e0. In questa edizione fece il suo debutto il biathlon femminile."}
{"id": "274558", "revid": "2014155", "url": "https://it.wikipedia.org/wiki?curid=274558", "title": "Andronico I Comneno", "text": "Fu basileus dei romei dal settembre 1183 fino alla sua morte.\nPrimi anni.\nFiglio del porfirogenito Isacco Comneno e di Kata di Georgia, Andronico nacque nel 1118 a Costantinopoli, nello stesso anno in cui lo zio Giovanni II Comneno saliva al trono, conferendo ad Isacco il titolo di sebastocratore.\nNel 1130 il padre, accusato di cospirare contro il \"basileus\", fu costretto a fuggire in esilio, rifugiandosi presso i Danishmendidi e quindi a Gerusalemme. Nel 1136 Isacco ritorn\u00f2 a Costantinopoli e si riconcili\u00f2 pacificamente con il fratello, ma nel 1137 fu il figlio maggiore, Giovanni a disertare dall'esercito imperiale, rifugiandosi presso i Turchi e convertendosi all'Islam.\nAndronico, allevato alla corte imperiale, familiarizz\u00f2 in questo periodo con il cugino Manuele, il pi\u00f9 giovane tra i principi imperiali e suo coetaneo. Nel 1141 tuttavia Andronico venne catturato dai Selgiuchidi durante una battuta di caccia e condotto a Iconio, presso il fratello Giovanni. Durante la sua prigionia la morte dei cugini Alessio e Andronico, port\u00f2 inaspettatamente Manuele ad essere incoronato coimperatore, nel novembre 1143.\nGli accordi stretti dal nuovo imperatore con i Turchi garantirono la liberazione di Andronico, che rientr\u00f2 a corte come parente favorito, nonostante che il padre Isacco, asserragliatosi ad Eraclea Pontica, tentasse tra il 1145 e il 1146 di usurpare il trono del nipote finch\u00e9, catturato, venne relegato nel 1152 nel monastero di Ainos. Nel 1145-1446 Andronico prese parte a una campagna di Manuele, che era volta contro i Turchi Selgiuchidi in Anatolia. \nAndronico, divenuto governatore nelle regioni balcaniche, eredit\u00f2 le aspirazioni imperiali del padre e nel 1155 tent\u00f2 di assassinare l'imperatore Manuele I, finendo per questo incarcerato a Costantinopoli. Riuscito a fuggire con uno stratagemma dalle prigioni imperiali nel 1164, ottenne nel 1165 il perdono del cugino, potendo cos\u00ec rientrare nella capitale. Nonostante questo gli attriti con Manuele continuarono, finch\u00e9 nel 1166 Andronico venne inviato a governare la lontana Cilicia, ma prefer\u00ec recarsi in esilio, prima nel Principato di Antiochia e quindi nel Regno di Gerusalemme, dove venne accolto dal re Amalrico I. Qui per\u00f2 Andronico circu\u00ec la cugina Teodora vedova di Baldovino III, fuggendo con lei verso Baghdad e le terre musulmane, dandosi infine a razziare con questi le terre dell'impero bizantino attorno a Trebisonda, da dove la famiglia dei Comneni proveniva.\nTutti questi fatti provocarono l'ira dell'imperatore il quale, avutane occasione, fece catturare la nipote Teodora. Temendo per la vita di lei e per quella dei suoi figli a Costantinopoli, Andronico si risolse infine nel 1180 a sottomettersi a Manuele, ricevendone in cambio nuovamente il perdono.\nAndronico venne dunque inviato a governare il Ponto. Frattanto l'improvvisa morte di Manuele, avvenuta in quello stesso anno, lasci\u00f2 l'impero nelle mani del piccolo figlio di Manuele, Alessio II Comneno che, data la sua minore et\u00e0, dovette governare attraverso un consiglio di reggenza controllato dalla madre, Maria Xene, e dall'amante di questa, il protosebasto Alessio.\nL'ascesa al trono.\nAmbizioso e scaltro, per salire al trono Andronico si atteggi\u00f2 a salvatore di Alessio II, dicendo che questi veniva soggiogato dalla madre e dal di lei amante, il protosebasto Alessio Comneno. Dopo di che cominci\u00f2 a muoversi in direzione di Costantinopoli, sicuro dell'appoggio popolare. La Paflagonia ben prest\u00f2 pass\u00f2 dalla sua parte e, nella capitale, Andronico trov\u00f2 subito due alleati nelle persone della kaisarissa Maria, sorellastra di Alessio II, e del marito, il cesare Ranieri di Monferrato, esclusi dal Consiglio di reggenza. Costoro risposero agli appelli di Andronico e, sempre atteggiandosi a salvatori del basileus, tentarono una congiura ai danni del protosebasto Alessio. I loro piani vennero scoperti e la congiura fall\u00ec: a Maria, Ranieri ed ai loro fidi tocc\u00f2 rifugiarsi a Santa Sofia, da dove lanciarono appelli alla rivolta. La ribellione popolare scoppi\u00f2 veramente e, vista l'impossibilit\u00e0 di pervenire ad una risoluzione pacifica, il protosebasto lanci\u00f2 l'attacco nel maggio del 1181: si combatt\u00e9 edificio per edificio, financo sulle soglie della Chiesa grande, ma alla fine gli Imperiali prevalsero. Al fine di evitare ulteriori orrori in Santa Sofia, gi\u00e0 profanata, il patriarca Teodosio si propose come arbitro, cos\u00ec Maria e Ranieri poterono uscire dalla chiesa in sicurezza ed essere amnistiati.\nTali notizie ovviamente non potevano che rallegrare Andronico nella sua avanzata verso Costantinopoli, cos\u00ec come la notizia delle tensioni tra il Patriarca ed il protosebasto, ed infatti la sua marcia si fece pi\u00f9 rapida: la reggenza gli invi\u00f2 contro un esercito, comandato da Andronico Angelo, ma costui si fece battere a Charax, in Bitinia. Temendo per la propria vita, Angelo passer\u00e0 in seguito dalla parte di Andronico che intanto si era accampato nei pressi di Calcedonia, di fronte a Costantinopoli. Il protosebasto decise a questo punto di attaccare la flotta ribelle ma Andronico Contostefano decise di passare, con tutte le sue navi, dalla parte di Andronico, che ora aveva davvero vinto e da Calcedonia si prepar\u00f2 la strada per il Palazzo imperiale.\nIl protosebasto Alessio venne arrestato ed imprigionato, per esser poi accecato -un vezzo molto caro ad Andronico- e venne scatenata la popolazione, ben fomentata ed appoggiata da mercenari paflagoni, contro tutti i Latini presenti in citt\u00e0, soprattutto Pisani e Genovesi, accusati d'esser la rovina del popolo e d'appoggiare il regime dell'imperatrice madre e del protosebasto. Ora Andronico poteva entrare nella citt\u00e0. Maria d'Antiochia e Alessio II vennero trasferiti dal Palazzo imperiale in un palazzo pi\u00f9 sicuro e guardati a vista. Nessuno poteva incontrare il giovane imperatore.\nLa situazione per Andronico I era comunque tutt'altro che tranquilla. Qilij Arslan II d'Iconio, \"saputo che era passato nell'Ade colui che egli temeva come un masso incombente sulla sua testa\", dice Niceta Coniata, era all'attacco e all'interno delle frontiere molti non accettarono il rivolgimento nella capitale, principalmente il gran domestico Giovanni Comneno Vatatze, a Filadelfia. L'esercito inviatogli contro venne battuto, ma la morte del Gran domestico risolse la rivolta a favore di Andronico I.\nIntanto costui, pur impadronendosi delle leve del potere, desiderava porsi come campione della legittimit\u00e0 imperiale e a maggio del 1182 fece nuovamente incoronare Alessio II a Santa Sofia. Inoltre, al fine di liberarsi dell'ultimo ostacolo alla sua corsa al potere supremo, allontan\u00f2 Maria d'Antiochia dal figlio e cominci\u00f2 contro di lei una campagna persecutoria, accusandola presso il popolo di voler sottomettere l'Impero ai propri voleri. Questo fu il pretesto che permise ad Andronico I di far imprigionare l'Imperatrice madre con l'accusa di alto tradimento e di farla condannare a morte da giudici. La condanna venne fatta controfirmare dall'Imperatore suo figlio (c'\u00e8 da chiedersi a quali e quante pressioni fosse sottoposto il ragazzo). Ad Andronico tocc\u00f2 cambiare l'originaria squadra d'esecutori, poich\u00e9 ci fu chi si rifiut\u00f2 di portare a termine l'assassinio, ma alla fine, nel settembre 1182, Maria fu uccisa.\nLa Reggenza di Andronico su Alessio II.\nUccisa l'imperatrice madre, la strada di Andronico I era spianata: il potere sarebbe stato suo e raggiunto marciando sui cadaveri della famiglia dell'odiato cugino. Tra l'altro la notizia giunse anche molto lontano, e il viaggiatore arabo-spagnolo Ibn Jubayr racconta, nella sua Rihla, di come il sovrano di Costantinopoli fosse morto, come gli fosse successo un ragazzino assistito dalla madre, e di come il cugino usurpatore avesse ucciso la madre ed imprigionato il ragazzo. Comunque, contro il possibile usurpatore, s'arm\u00f2 una congiura, ma venne scoperta e duramente punita: alcuni vennero soppressi, altri fuggirono e ad Andronico Contostefano ed ai quattro figli vennero tolti gli occhi.\nNella primavera del 1183 tocc\u00f2 alla kaisarissa Maria ed al cesare Ranieri, avvelenati entrambi. Di fronte a tanti eventi il patriarca stesso, Teodosio Boradiota, prefer\u00ec ritirarsi a vita privata. Restava un solo passo da fare: all'inizio del settembre del 1183 gente a lui fedele fece in modo che Andronico I venisse acclamato Imperatore per le vie della capitale, ed Alessio II fu tratto fuori dal palazzo affinch\u00e9 lo pregasse di regnare con lui. L'incoronazione avvenne a Santa Sofia: il nome d'Andronico I venne pronunciato prima del nome dell'autocratore legittimo, Alessio II. Il quale aveva firmato la sua condanna a morte: non era pi\u00f9 necessario, ormai. Pochi giorni dopo infatti il giovane sovrano, non ancora quattordicenne, fu strangolato mediante una corda d'arco, il suo cadavere dileggiato, decapitato e buttato in mare chiuso in un vaso.\nIl regno.\nAndronico I fu un valoroso condottiero, intelligente ma anche senza scrupoli. Durante il suo Impero gli ungheresi e i normanni si allearono e sbarcarono a Durazzo, raggiunsero Tessalonica e attaccarono Costantinopoli, dove scoppi\u00f2 una rivoluzione, per la paura del popolo che non si sentiva pi\u00f9 sicuro con Andronico I. Per questo motivo egli fu spodestato da Isacco II Angelo (1185-1195; 1203-1204) che fu acclamato Imperatore dal popolo. Andronico I, sorpreso mentre tentava di fuggire, venne bestialmente fatto a pezzi dalla folla infuriata.\nFamiglia.\nAndronico I Comneno si spos\u00f2 due volte ed ebbe numerose amanti; dalla sua prima moglie, il cui nome non \u00e8 noto, ebbe tre figli, due maschi e una femmina:\nDalla sua amante Teodora Comnena, Andronico ebbe due figli:"}
{"id": "274566", "revid": "149485", "url": "https://it.wikipedia.org/wiki?curid=274566", "title": "Biathlon ai XV Giochi olimpici invernali", "text": "Le gare del biathlon dei Giochi olimpici invernali di si svolsero presso il \"Canmore Nordic Centre\" di Canmore in Alberta, Canada. Vennero assegnate medaglie in tre specialit\u00e0."}
{"id": "274571", "revid": "1001386", "url": "https://it.wikipedia.org/wiki?curid=274571", "title": "Biathlon ai XIV Giochi olimpici invernali", "text": "Nel biathlon ai XIV Giochi olimpici invernali, che si svolsero nel 1984 a Sarajevo (Jugoslavia), vennero assegnate medaglie in tre specialit\u00e0."}
{"id": "274572", "revid": "1305772", "url": "https://it.wikipedia.org/wiki?curid=274572", "title": "Festambiente", "text": "Festambiente \u00e8 la manifestazione nazionale di Legambiente che si tiene a Grosseto ogni anno nel mese di agosto.\nIl festival \u00e8 nato nel 1989 e si svolge nel centro nazionale per lo sviluppo sostenibile di Legambiente \"Il Girasole\", in localit\u00e0 Enaoli (Rispescia) alle porte del Parco naturale della Maremma, circa 6\u00a0km a sud della citt\u00e0 di Grosseto. Il festival costituisce un evento di rilievo del settore anche a livello europeo. L'evento ospita ogni anno oltre visitatori; durante la manifestazione vengono proposti incontri, dibattiti e spettacoli volti alla sensibilizzazione del pubblico su temi che vanno dalla sana alimentazione, salvaguardia del patrimonio ambientale e culturale italiani, alla tutela delle tradizioni e culture locali. La rassegna \u00e8 caratterizzata da una serie di concerti musicali in chiusura di ogni giornata.\nFestambiente coordina FestambienteNet, la Rete dei Festival di Legambiente. In tutto il territorio nazionale si tengono periodicamente manifestazioni locali ispirate a Festambiente e promosse dalle sezioni dell'organizzazione, tra le pi\u00f9 grandi delle quali vi \u00e8, attualmente, \"Festambiente Vicenza\" (presso il Parco del Retrone a Vicenza) che si svolge dal 2002.\nFestambiente Vicenza.\nNel luglio 2001 anche a Vicenza le varie anime del movimento no-global si stavano preparando per la grande manifestazione anti-G8 a Genova. Su proposta del nodo vicentino della Rete Lilliput, nel giugno del 2001 si tenne una riunione alla Casa per la Pace fra tutte le associazioni vicentine che aderivano alla manifestazione di Genova, al fine di creare un'azione comune a Vicenza nei giorni precedenti il G8. L'obiettivo era chiarire che il movimento era unito negli obiettivi anche se diversificato nei metodi e nelle azioni. Da quella riunione nacque una festa che si svolse sabato 7 luglio 2001 nel centro storico di Vicenza in piazza delle Poste (Contra' Garibaldi), con musiche e momenti informativi autonomi delle singole associazioni.\nCon l'obiettivo di rinforzare la manifestazione a novembre 2001 si svolse una prima riunione presso la sede di Legambiente, unica associazione nel territorio vicentino avente la forza, le energie e la capacit\u00e0 organizzativa necessaria; alla riunione successiva vennero coinvolte molte associazioni che avevano partecipato alla manifestazione di Genova e con le quali si condividevano obiettivi e desideri. A gennaio 2002 si contavano, oltre a Legambiente, una decina di associazioni presenti nell'organizzazione: Cooperativa Unicomondo, Rete Lilliput, Arciragazzi, Asoc, Greenpeace, Coop. Insieme, UNA, WWF, Movimento Gocce di Giustizia, i Maestri del Canoa Club di Vicenza. Il 28 giugno del 2002 inizi\u00f2 la prima edizione di Festambiente Vicenza, che da allora si svolge nel Parco del Retrone, secondo parco cittadino per estensione nato nel 1994 dall'impegno dei cittadini del quartiere dei Ferrovieri coordinati da Legambiente Vicenza.\nFestambiente Mondi Possibili.\nL'iniziativa Festambiente Mondi Possibili, la cui prima edizione si \u00e8 svolta nel 2012, \u00e8 una quattro giorni di concerti, cinema, teatro, dj set, degustazioni e incontri a Roma. Promossa dall'associazione di promozione sociale Tavola Rotonda e dal Circolo Legambiente Mondi Possibili, in collaborazione con Legambiente Onlus e il Circolo degli Artisti, Festambiente Mondi Possibili ha ricevuto il patrocinio della Commissione Nazionale Italiana per l'UNESCO e al suo interno ha ospitato il primo Global Sharing Day, giornata mondiale della condivisione per la quale le associazioni proponenti hanno ricevuto una medaglia di rappresentanza dal Presidente della Repubblica Giorgio Napolitano.\nL'iniziativa, inserita nella rete FestambienteNet si presenta come un festival-contenitore all'interno del quale un'ampia offerta di spettacoli dal vivo si combina alle tematiche della sostenibilit\u00e0 ambientale, con particolare attenzione alle idee e pratiche per una \u201ccitt\u00e0 ideale\u201d votata alla Bellezza. Il focus dell'evento \u00e8 la condivisione; per questo, al suo interno, sono presentate una serie di proposte provenienti dal mondo dello \"sharing\" grazie a incontri dedicati al tema (i co-talk) ideati e presentati in occasione della prima edizione.\nFestambiente Sud.\nFestambiente Sud \u00e8 il festival nazionale di Legambiente per il Sud Italia. Esso si svolge a Monte Sant'Angelo nel mese di luglio. La manifestazione ha preso avvio nel luglio del 2004. Dal 2012 si svolge, sempre a Monte Sant'Angelo, anche l'edizione invernale della manifestazione (a dicembre) chiamata \"Festambiente Sud Winner\"."}
{"id": "274574", "revid": "125787542", "url": "https://it.wikipedia.org/wiki?curid=274574", "title": "Pericle Felici", "text": "Al momento della sua nomina a cardinale e fino alla creazione del cardinale Sebastiano Baggio \u00e8 stato il porporato italiano pi\u00f9 giovane. Ha partecipato attivamente, come segretario generale, ai lavori del Concilio Vaticano II. \u00c8 considerato l'artefice della revisione del Codice di Diritto Canonico.\nBiografia.\nSvolse gli Studi Ginnasiali nel seminario di Segni, e poi il Liceo nel Pontifio Seminario Romano Minore e infine gli Studi Filosofici e Teologici nel Pontificio Seminario Romano Maggiore. Il 28 ottobre 1933 fu ordinato prete nella diocesi di Segni. Continu\u00f2 gli studi nella Pontificia Universit\u00e0 Lateranense, della quale poi fu docente dal 1934 al 1938, e quindi Rettore dal 1938 al 1948 del Pontificio Seminario Romano per gli Studi Giuridici all'Apollinare. Dal 1950 al 1959 fu direttore spirituale nel seminario romano.\nVescovo.\nIl 3 settembre 1960 fu nominato arcivescovo titolare di Samosata, e segretario della curia romana. Ricevette l'ordinazione episcopale il 28 ottobre dello stesso anno per l'imposizione delle mani di papa Giovanni XXIII.\nDal 1962 al 1965 fu segretario generale del Concilio Vaticano II.\nIl 21 febbraio 1967 divenne pro-presidente della Pontificia commissione per la revisione del Codice di Diritto Canonico.\nCardinale.\nIl 26 giugno dello stesso anno fu creato cardinale diacono con il titolo di Sant'Apollinare alle Terme Neroniane-Alessandrine, e ricevette la berretta cardinalizia il seguente 29 giugno. Nello stesso anno fu posto a capo della Pontificia Commissione per l'interpretazione dei decreti del Concilio Vaticano II.\nPartecip\u00f2 a vari Sinodi dei vescovi, tutti svoltisi in Vaticano:\nIl 13 settembre 1977 divenne prefetto del Supremo Tribunale della Segnatura Apostolica.\nPartecip\u00f2 al conclave del 25-26 agosto 1978, fece il primo annuncio dell'Habemus Papam alle 19:18 del neoeletto papa, Albino Luciani e successivamente il 3 settembre impose il pallio allo stesso papa Giovanni Paolo I. Ugualmente, partecip\u00f2 al conclave del 14-16 ottobre dello stesso anno; il 16 ottobre alle 18:45, essendo cardinale protodiacono, diede al mondo l'annuncio \"Habemus papam\" dell'elezione a papa di Karol Wojty\u0142a, che avrebbe preso il nome di Giovanni Paolo II, e il 22 ottobre gli impose il pallio.\nFu elevato a cardinale presbitero \"pro hac vice\" dello stesso titolo il 30 giugno 1979.\nPartecip\u00f2 alla I Assemblea Plenaria del Collegio di Cardinali (Vaticano, 5-9 novembre 1979).\n\u00c8 stato uno dei cardinali che ha celebrato la Messa tridentina dopo la Riforma liturgica.\nMor\u00ec a Foggia il 22 marzo 1982 durante la solenne processione dell'Iconavetere, patrona della citt\u00e0, per un attacco cardiaco. In sua memoria il comune di Foggia modific\u00f2 il toponimo della piazza antistante la cattedrale di Foggia da \"piazza Cattedrale\" a \"piazza Cardinal Pericle Felici\".\nLe esequie furono celebrate dallo stesso papa Giovanni Paolo II. Fu sepolto nella tomba di famiglia, a Segni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "274580", "revid": "1543377", "url": "https://it.wikipedia.org/wiki?curid=274580", "title": "Carcere Mamertino", "text": "Il carcere mamertino (o carcere tulliano, in latino \"Carcer\" o \"Tullianum\") \u00e8 un carcere antichissimo, il pi\u00f9 antico di Roma, e si trova nel Foro Romano.\nEra il carcere simbolo per prigionieri illustri dell'antica Roma e non a caso si trova in un'area centralissima, a ridosso della Via Sacra nel Foro. Ha ospitato in ceppi, per circa mille anni, i grandi nemici del popolo e dello stato, i grandi vinti e i grandi traditori di Roma: dal re dei Sanniti Ponzio, al re dei Galli Vercingetorige, da Pietro apostolo ai congiurati di Catilina.\nConsisteva di due piani sovrapposti di grotte scavate alle pendici meridionali del Campidoglio a fianco delle Scale Gemonie, verso il \"Comitium\". La pi\u00f9 profonda risale all'et\u00e0 arcaica (VIII-VII secolo a.C.) ed era scavata nella cinta muraria di et\u00e0 regia che - all'interno delle Mura serviane - proteggeva il Campidoglio; la seconda, successiva e sovrapposta, \u00e8 di et\u00e0 repubblicana. Al di sotto di tutto, un'antica fonte esistente tuttora.\nIl complesso si trova oggi sotto la chiesa di San Giuseppe dei Falegnami, del XVI secolo, nell'area del Foro dove, in et\u00e0 romana, si amministrava la giustizia.\nStoria.\nIl \"Tullianum\" fu realizzato, secondo Livio, sotto Anco Marzio nel VII secolo a.C. Il nome deriva da \"tullus\" (polla d'acqua), anche se alcuni lo fanno derivare da alcune tradizioni che lo collegano all'iniziativa di Servio Tullio o di Tullo Ostilio.\nSulla cornice della facciata della prima et\u00e0 imperiale sono incisi i nomi di Caio Vibio Rufino e Marco Cocceio Nerva, che intervennero sul monumento nell'anno del loro consolato (22 d.C.).\nLa cristianizzazione del complesso \u00e8 databile attorno all'VIII secolo, periodo al quale risalgono le tracce di un affresco rinvenuto nel Tullianum, ed entrambi gli ambienti furono convertiti in cappelle. In questo stesso periodo il luogo cominci\u00f2 ad essere chiamato \"Carcere Mamertino\".\nIl sito \u00e8 oggi un museo ed \u00e8 quindi visitabile.\nCitazioni.\nIl \"Tullianum\" viene citato da molti autori dell'antichit\u00e0, tanto da farne uno dei pochi capisaldi indiscutibili degli edifici nel Foro, usato per individuare con esattezza anche altri monumenti vicini grazie a citazioni incrociate. Plinio il Vecchio ne ricord\u00f2 la collocazione a ovest della \"Curia Hostilia\". Da altre fonti si conosce che era, oltre che nel Foro, in prossimit\u00e0 del tempio della Concordia.\nLa descrizione pi\u00f9 celebre \u00e8 quella di Gaio Sallustio Crispo nel \"De Catilinae coniuratione\". Nel suo resoconto dell'imprigionamento e dell'esecuzione dell'ex console Lentulo, di Cetego, Statilio, Gabinio e Cepario, lo storico tratteggia una concisa quanto fedele descrizione del luogo, ancora valida per il sito cos\u00ec come ci \u00e8 giunto.\nAltre descrizioni si trovano in:\nDescrizione.\nSi accede al livello antico tramite una rampa di scale. La facciata attuale, in blocchi bugnati di travertino, risale all'inizio dell'et\u00e0 imperiale ed ha una cornice (parzialmente originale) con i nomi incisi dei consoli Rufinio e Nerva. Questa facciata copre una pi\u00f9 antica, costruita in blocchi di tufo di Grotta Oscura.\nDa un'apertura forse fatta in epoca moderna, si entra in una stanza trapezoidale coperta da volta a botte, realizzata in opera quadrata con grossi blocchi di tufo di Monteverde e rosso dell'Aniene, per questo databile al II secolo a.C., quando tali cave erano in uso. L'ingresso originario doveva essere attraverso la porticina murata posta a livello pi\u00f9 alto del piano di calpestio attuale, nella parete destra. Da questa porticina si accedeva anche alle \"lautumiae\", ambienti ricavati nelle antiche cave di tufo pure usati come prigione.\nUn foro nel pavimento, oggi chiuso da grata, era l'unico accesso esterno all'ambiente sottostante, oggi raggiungibile tramite una scala recente. La parte inferiore era detta \"Tullianum\" ed era quella pi\u00f9 segreta e terribile. Sulla parete ad est del \"Tullianum\" esiste tuttavia un portale in ferro che conduce ad altri ambienti, tuttora poco esplorati.\nIl \"Tullianum\" \u00e8 un ambiente a forma semicircolare (tranne un segmento a est) realizzato in opera quadrata con blocchi di peperino senza cemento. Le dimensioni della muratura hanno fatto pensare che originariamente dovesse trattarsi di una fontana monumentale costruita intorno ad una cisterna (\"tullus\"), dove l'acqua filtra naturalmente tutt'oggi. Secondo Filippo Coarelli per\u00f2 \u00e8 pi\u00f9 probabile che fin dall'inizio la stanza venisse usata come carcere. Qui, dunque, venivano gettati e detenuti i condannati a morte prigionieri del popolo e dello stato romano. La detenzione poteva essere sia breve - perch\u00e9 l'esecuzione avveniva subito dopo la grande processione romana del trionfo, come nel caso di Giugurta, sia lunga - come accadde a Vercingetorige, che pass\u00f2 sei anni nel \"Tullianum\" prima di essere decapitato.\nPrigionieri illustri.\nMolti sono i personaggi illustri che qui sono stati rinchiusi e vi hanno perso la vita per strangolamento o decapitazione (tuttavia Plutarco afferma che Giugurta sia morto per inedia).\nTradizione dei santi Pietro e Paolo.\nL'agiografia cristiana fece della cella pi\u00f9 bassa, resa accessibile mediante una strettissima scala, e della fonte d'acqua il luogo in cui gli apostoli Pietro e Paolo, ivi imprigionati, si narra battezzassero i convertiti cristiani compagni di cella.\nLa tradizione permise la conservazione del carcere che fu trasformato in una chiesa (San Pietro in carcere) e luogo di pellegrinaggio nel 314 per volere di papa Silvestro I.\nLa leggenda vuole anche che san Pietro, scendendo nel \"Tullianum\", cadesse battendo il capo contro la parete lasciando in tal modo la propria impronta nella pietra (dal 1720 protetta da una grata). Rinchiusi nella segreta, assieme ad altri seguaci, i due apostoli avrebbero fatto scaturire miracolosamente una polla d'acqua e sarebbero riusciti a convertire e battezzare i custodi delle carceri, Processo e Martiniano, martiri a loro volta. I due apostoli non furono in ogni caso giustiziati nelle vicinanze perch\u00e9 san Pietro fu condotto sul colle Vaticano e san Paolo alle Acque Salvie (l'attuale Abbazia delle Tre Fontane)."}
{"id": "274583", "revid": "149485", "url": "https://it.wikipedia.org/wiki?curid=274583", "title": "Biathlon ai XIII Giochi olimpici invernali", "text": "Nel biathlon ai XIII Giochi olimpici invernali, che si svolsero nel 1980 a Lake Placid (Stati Uniti), vennero assegnate medaglie in tre specialit\u00e0. "}
{"id": "274584", "revid": "29863", "url": "https://it.wikipedia.org/wiki?curid=274584", "title": "The Medicine Show", "text": ""}
{"id": "274585", "revid": "2014155", "url": "https://it.wikipedia.org/wiki?curid=274585", "title": "Giovanni IV Lascaris", "text": "Fu basileus dei romei dal 18 agosto 1258 fino al 25 dicembre 1261.\nBiografia.\nSal\u00ec al trono alla giovane et\u00e0 di otto anni dopo la morte del padre, Teodoro II. Teodoro aveva nominato come reggente il \"protovestiarios\" Giorgio Muzalon, a cui, per ordine imperiale, tutti i principali nobili avevano dovuto giurare fedelt\u00e0. Questa situazione era invisa a parte della aristocrazia, anche perch\u00e9 il \"protovestiarios\" era sospettato di avere in qualche modo causato la morte dell'Imperatore Teodoro grazie alla magia o al veleno; tra i suoi oppositori si distingueva Michele Paleologo, brillante generale che vedeva i suoi progetti di ascesa al trono frustrati dalla sua subordinazione al reggente. Quando perci\u00f2, nove giorni dopo la morte di Teodoro, Giorgio Muzalon fu massacrato insieme a tutta la sua famiglia durante una cerimonia religiosa a Magnesia, molti videro in Michele il responsabile della strage, tanto pi\u00f9 che questo si era svolto in sua presenza, e lui non aveva mosso un dito per salvare il rivale.\nIn seguito alla scomparsa del \"protovestiarios\", Michele si fece associare al trono il 1\u00ba gennaio 1259, ed ottenne il controllo del tesoro imperiale, situato a Magnesia. Utilizzando il denaro imperiale, il Paleologo si accattiv\u00f2 le simpatie di molti influenti personaggi, e soprattutto del clero. Fu grazie a questi appoggi che, nel 1261, alla conquista di Costantinopoli, Michele pot\u00e9 farsi nominare unico Imperatore dei Romani dal patriarca Antemio, facendo poi il 25 dicembre del 1261, accecare ed imprigionare Giovanni IV Lascaris, nella fortezza di Dakibyze, sul mar di Marmara. Giovanni si fece monaco, prendendo il nome di Giosaf\u00e0. \nNel 1290 ricevette la visita dell'Imperatore Andronico II Paleologo, figlio di Michele; in tale frangente l'Imperatore Andronico II chiese scusa a Giovanni, per ci\u00f2 che il padre, suo predecessore come Basileus dei Romani, gli aveva fatto ventinove anni prima. \nGiovanni IV Lascaris, mor\u00ec probabilmente nel 1305, nella stessa fortezza in cui fu rinchiuso trentaquattro anni prima da Michele VIII Paleologo.\nSua sorella Eudossia Lascaris spos\u00f2 il conte Guglielmo Pietro I di Ventimiglia dando origine ai Lascaris di Ventimiglia."}
{"id": "274587", "revid": "149485", "url": "https://it.wikipedia.org/wiki?curid=274587", "title": "Biathlon ai XII Giochi olimpici invernali", "text": "Nel biathlon ai XII Giochi olimpici invernali, che si svolsero nel 1976 a Innsbruck (Austria), vennero assegnate medaglie in due specialit\u00e0 del biathlon. "}
{"id": "274588", "revid": "124600145", "url": "https://it.wikipedia.org/wiki?curid=274588", "title": "Sert\u00e3o", "text": "Il sert\u00e3o (IPA: ) (plurale \"sert\u00f5es\", parola della lingua portoghese che probabilmente deriva da \"desert\u00e3o\" = grande deserto) \u00e8 una regione semi-arida che abbraccia molti stati del nord est brasiliano (Bahia, Sergipe, Alagoas, Pernambuco, Para\u00edba, Rio Grande do Norte, Cear\u00e1 e Piau\u00ed) e la parte nord dello Stato di Minas Gerais (regione sud est del Brasile). \nGeograficamente, il sert\u00e3o consiste principalmente di bassopiani. La maggior parte dei territori del sert\u00e3o si trova ad un'altitudine compresa tra 200 e 500 metri sul livello del mare, con quote pi\u00f9 elevate rappresentate sul confine orientale dal Planalto da Borborema, dove si incontra con la regione sub-umida detta \"agreste\", dalla Serra da Ibiapaba nel Cear\u00e0 occidentale e dal Serro do Periquito nel Pernambuco centrale. Verso nord il sert\u00e3o si estende fino alle pianure costiere dello Stato del Rio Grande do Norte, mentre a sud si fonde con il confine settentrionale dello Stato di Minas Gerais.\nTrovandosi vicino all'equatore, la temperatura nel sert\u00e3o resta grossomodo uniformemente attestata per tutto l'anno su valori tipici tropicali, spesso estremamente elevati nella zona occidentale.\nLa piovosit\u00e0 media annuale nel sert\u00e3o \u00e8 compresa tra 500 e 800 millimetri, non bassissima, se confrontata con quella della citt\u00e0 costiera di Fortaleza (1300\u00a0mm), ma tuttavia concentrata in un brevissimo arco di pochi mesi (da gennaio ad aprile ad occidente e da marzo a giugno nel sert\u00e3o orientale) che rende la stagione delle piogge particolarmente violenta. La sua violenza e la sua incostanza portano negli anni all'alternarsi nella zona di siccit\u00e0 e inondazioni, rovinando i raccolti e causando spesso negli anni gravi carestie tra i contadini della zona. La peggiore di esse, registrata tra il 1877 ed il 1879, si dice uccise pi\u00f9 della met\u00e0 della popolazione della regione. Il fenomeno della carestia dovuta alle periodiche \"secas\" (gravi siccit\u00e0) hanno dato origine al fenomeno dei retirantes, immigrati che abbandonato tutto vanno verso le grandi citt\u00e0 costiere in cerca di miglior fortuna e condizioni di vita.\nCaratteristica di questa regione dal clima assai secco, \u00e8 l'ecoregione della \"caatinga\", che consiste principalmente di cespugli bassi e contorti, adattati a questo clima estremo. Alcune specie originarie della \"caatinga\" sono divenute piante da coltivazione, tra cui ricordiamo il \"caju\" (\"Anacardium occidentale\"): il seme di questo frutto \u00e8 la \"castanha del caju\" ('noce di anacardio'), che \u00e8 consumata secca in diverse parti del mondo.\nAlcune parti del sert\u00e3o sono oggi riconosciute come riserve di biodiversit\u00e0, proprio per via della loro particolare flora e fauna.\nDal punto di vista storico, nella regione, desolata e povera, si svilupp\u00f2 tra la fine del XIX secolo e l'inizio del XX secolo il caratteristico fenomeno di banditismo sociale del \"canga\u00e7o\" che mescolava ribellismo, brigantaggio e confuse istanze di riscatto sociale, mentre nel 1896-1897 l'area fu anche teatro della rivolta di Canudos, importante manifestazione di messianismo religioso-rivoluzionario, repressa brutalmente dall'esercito regolare.\nQuesta regione ha dato origine a una ricca ed originale produzione letteraria, tra cui ricordiamo i capolavori \"Os Sert\u00f5es\" di Euclides da Cunha (tradotto in italiano come \"Brasile ignoto\") e \"Grande Sert\u00e3o\" di Jo\u00e3o Guimar\u00e3es Rosa."}
{"id": "274589", "revid": "767487", "url": "https://it.wikipedia.org/wiki?curid=274589", "title": "Biathlon agli XI Giochi olimpici invernali", "text": "Le competizioni di biathlon agli XI Giochi olimpici invernali si sono svolte nei giorni 9 e 11 febbraio 1972 al Makomanai Park di Sapporo\nCome a si sonos svolte due prove maschili."}
{"id": "274595", "revid": "1543377", "url": "https://it.wikipedia.org/wiki?curid=274595", "title": "Biathlon ai X Giochi olimpici invernali", "text": "Le competizioni di biathlon ai X Giochi olimpici invernali si sono svolte nei giorni 12 e 15 febbraio 1968 ad Autrans.\nA differenza di alla gara individuale \u00e8 stata aggiunta una prova di staffetta."}
{"id": "274598", "revid": "1568601", "url": "https://it.wikipedia.org/wiki?curid=274598", "title": "Caatinga", "text": "La caatinga \u00e8 la maggiore foresta secca del Sud America \u00e8 una delle pi\u00f9 ricche del mondo in termini di biodiversit\u00e0.\nIl termine \"caatinga\" viene dalla lingua tupi-guaran\u00ed \"caa\" (\"foresta\") + \"tinga\" (\"grigio\"), ovverosia \"foresta grigia\". La parola \u00e8 chiarificatrice in quanto le numerose piante che caratterizzano questa \"foresta\" si presentano per gran parte dell'anno secche e senza foglie mentre assumono la colorazione verde solamente in inverno, nell'epoca delle piogge.\nTerritorio.\nIl clima \u00e8 caratterizzato da due stagioni prevalenti, la stagione secca e la stagione umida delle piogge, durante la quale le precipitazioni ed i rovesci sono molto frequenti e duraturi, durevoli. Nella stagione secca le temperature variano dai 20 ai 25\u00a0\u00b0C, mentre durante la stagione delle piogge, a causa dell'umidit\u00e0 le temperature si innalzano fino a toccare, nei mesi di gennaio, marzo e ottobre, la massima quota di 30\u00a0\u00b0C.\n\u00c8 un bioma esclusivamente brasiliano, caratteristico della regione denominata Sert\u00e3o, il che significa che gran parte del suo patrimonio biologico non si trova in nessun altro luogo del pianeta. La caatinga occupa un'area di circa 750.000 chilometri quadrati, inglobando il territorio di parte degli stati del Maranh\u00e3o, Piau\u00ed, Cear\u00e1, Rio Grande do Norte, Para\u00edba, Pernambuco, Alagoas, Sergipe, Bahia e Minas Gerais.\nIn passato si credeva che la caatinga fosse il risultato della degradazione di formazioni vegetali pi\u00f9 esuberanti, come la Mata Atl\u00e2ntica (foresta costiera brasiliana) o la Foresta Amazzonica. Questa supposizione port\u00f2 alla falsa idea che il bioma fosse omogeneo, con biota povero in specie ed endemismi. Tale idea port\u00f2 conseguentemente alla conclusione che questo ambiente fosse stato poco alterato dall'epoca della colonizzazione e che non avesse molto bisogno di preservazione ambientale. In tal modo si \u00e8 permessa una ampia degradazione ambientale e l'estinzione in ambito locale di varie specie, principalmente di grandi mammiferi, la cui unica traccia rimanente, molti casi, \u00e8 il nome a loro associato delle localit\u00e0 dove esistettero.\nNel frattempo studi e analisi di dati pi\u00f9 recenti disvelano la caatinga come ricca in biodiversit\u00e0 ed endemismi, e abbastanza eterogenea. Molte aree precedentemente considerate come primarie sono, in realt\u00e0, il prodotto dell'interazione tra l'uomo e l'ambiente, conseguenza di uno sfruttamento iniziato a partire dal secolo XVI.\nFlora.\nLa vegetazione della caatinga si \u00e8 adattata alle condizioni di aridit\u00e0 (vegetazione xerofila).\nQuanto alla flora, sono state registrate fino a questo momento circa 1000 specie, stimando che ci sia un totale da 2000 a 3000 piante. Descrizioni di nuove specie sono in corso di registrazione, indicando una conoscenza botanica e zoologica abbastanza precaria di questo ecosistema, che secondo i ricercatori \u00e8 considerato il meno conosciuto e studiato degli ecosistemi brasiliani.\nAl di l\u00e0 dell'importanza biologica, la caatinga rappresenta un potenziale economico in termini di produzione di foraggio e prodotti per l'alimentazione degli animali da pascolo.\nHa una interessante produzione fruttifera (ricordiamo l'umbu) e di piante medicinali.\nQuesto ambiente particolare risulta per\u00f2 minacciato. Lo sfruttamento di tipo estrattivo esercitato dalla popolazione locale fin dall'epoca dell'occupazione del Sert\u00e3o ha portato a una rapida degradazione ambientale. Secondo quanto stimamato, circa il 70% della caatinga gi\u00e0 \u00e8 stata alterata dall'uomo e solamente lo 0,28% della sua area \u00e8 protetta in aree o parchi di conservazione. Queste cifre conferiscono alla caatinga la condizione di ecosistema meno preservato e di uno dei pi\u00f9 degradati.\nCome conseguenza di questa degradazione, alcune specie figurano nella lista delle specie minacciate di estinzione dall'IBAMA. Altre come l'aroeira e l'umbuzeiro, sono protette dalla legislazione forestale al fine di impedirne l'utilizzo come fonte energetica per evitarne l'estinzione.\nFauna.\nLa fauna della caatinga esprime una notevole biodiversit\u00e0: sono presenti almeno 185 specie di pesci, 44 di sauri, 9 di anfisbene, 47 di serpenti, 4 di testuggini, 3 di coccodrilli, 49 di anfibi, 350 di uccelli e 80 di mammiferi.\nTra gli uccelli meritano di essere citate alcune specie endemiche quali l'ara indaco (\"Anodorhynchus leari\"), l'ara di Spix (\"Cyanopsitta spixii\"), il rampichino dai mustacchi (\"Xiphocolaptes falcirostris\") e l'eremita codamacchiata (\"Anopetia gounellei\").\nConservazione.\nPer invertire questo processo, studi sulla flora e fauna della caatinga sono necessari e un progetto per lo studio delle piante minacciate di estinzione \u00e8 stato promosso da vari organi dello stato di Bahia in collaborazione con l'universit\u00e0 di questo stato UNEB."}
{"id": "274599", "revid": "1543377", "url": "https://it.wikipedia.org/wiki?curid=274599", "title": "Biathlon ai IX Giochi olimpici invernali", "text": "L'unica gara in programma del biathlon ai IX Giochi olimpici invernali, si svolse il giorno 4 febbraio 1964 allo stadio del fondo di Seefeld.\nSi trattava di una prova maschile sui 20 km con quattro riprese di tiro.\nClassifica Finale.\nAd ogni errore penalit\u00e0 di 2' sul tempo finale."}
{"id": "274601", "revid": "767487", "url": "https://it.wikipedia.org/wiki?curid=274601", "title": "Out of the Grey", "text": "Out of the Grey \u00e8 il terzo album della band statunitense The Dream Syndicate, pubblicato nel 1986.\nIl Disco.\nA due anni di distanza dal precedente \"Medicine Show\", nel 1986 esce \"Out of the Grey\", dopo l'ennesimo cambio di formazione e di etichetta discografica, dalla A&amp;M alla Big Time Records. Steve Wynn e Dennis Duck sono i soli rimasti della line-up iniziale. Mark Walton al basso ed il produttore Paul B. Cutler alla chitarra solista completano l'organico. Il sound si fa meno aspro ma anche pi\u00f9 maturo grazie all'apporto di Cutler ed il disco viene promosso per la prima volta da una tourn\u00e9e europea che tocca anche l'Italia. \"Boston\" \u00e8 diventato un cavallo di battaglia nei concerti di Steve Wynn.\nLista tracce dell'edizione ristampata nel 1997.\nContiene, tra gli altri, pezzi composti originariamente da Eric Clapton, Neil Young ed Alice Cooper."}
{"id": "274603", "revid": "599013", "url": "https://it.wikipedia.org/wiki?curid=274603", "title": "Alchemy", "text": ""}
{"id": "274605", "revid": "1543377", "url": "https://it.wikipedia.org/wiki?curid=274605", "title": "Biathlon agli VIII Giochi olimpici invernali", "text": "L'unica gara in programma del biathlon agli VIII Giochi olimpici invernali, si svolse il giorno 21 febbraio 1960 al \"McKinney Creek Stadium\" a Tahoma 24 Km da Squaw Valley.\nSi trattava di una prova maschile sui 20 Km con quattro riprese di tiro.\nClassifica Finale.\nAd ogni errore penalit\u00e0 di 2' sul tempo finale."}
{"id": "274609", "revid": "547034", "url": "https://it.wikipedia.org/wiki?curid=274609", "title": "Coppa Spengler 2005", "text": "Ledizione 2005 della Coppa Spengler, il pi\u00f9 antico torneo internazionale per club di hockey su ghiaccio, si \u00e8 svolta, come di consueto, dal 26 al 31 di dicembre. Le squadre partecipanti sono le stesse dell'anno precedente, con l'eccezione della squadra finlandese dell'Helsinki IFK sostituita dai tedeschi degli Eisb\u00e4ren Berlino: HC Davos, Team Canada, Eisb\u00e4ren Berlino, HC Sparta Praga e HC Metallurg Magnitogorsk.\nQualificazioni.\n 26. Dicembre 2005 15:00 HC Sparta Praga \u2013 HC Davos 3-5 (0-2, 0-2, 3-1)\n 20:15 Team Canada \u2013 Metallurg 1-2 d.r.(0-0, 1-1, 0-0)\n 27. Dicembre 2005 15:00 Metallurg \u2013 Eisb\u00e4ren Berlino 4-3 d.r.(2-2, 1-0, 0-1)\n 20.15 HC Davos \u2013 Team Canada 2-4 (0-0, 0-3, 2-1)\n 28. Dicembre 2005 15:00 HC Davos \u2013 Metallurg 4-1 (1-0, 2-1, 1-0)\n 20:15 Eisb\u00e4ren Berlino\u2013 HC Sparta Praga 3-2 (1-1, 0-1, 2-0)\n 29. Dicembre 2005 15:00 Team Canada \u2013 Eisb\u00e4ren Berlino 6-1 (2-1, 4-0, 0-0)\n 20:15 Metallurg \u2013 HC Sparta Praga 4-3 (1-2, 3-0, 0-1)\n 30. Dicembre 2005 15:00 HC Sparta Praga \u2013 Team Canada 2-8 (0-5, 2-2, 0-1)\n 20:15 Eisb\u00e4ren Berlino\u2013 HC Davos 8-5 (2-2, 3-3, 3-0)\nLa finale.\n 31. Dicembre 2005 12:00 Team Canada (1.) \u2013 Metallurg Magnitogorsk (2.) 3-8 (1-3, 1-2, 1-3)"}
{"id": "274610", "revid": "125441642", "url": "https://it.wikipedia.org/wiki?curid=274610", "title": "Caproni", "text": "La Caproni era un'impresa del settore metalmeccanico che rappresent\u00f2 altres\u00ec una delle pi\u00f9 importanti aziende aeronautiche italiane. Fondata da Giovanni Battista Caproni, dopo alterne vicende durante gli anni trenta assunse le dimensioni di un vero e proprio gruppo industriale.\nGrazie all'acquisizione di realt\u00e0 prestigiose come le Officine Meccaniche Reggiane e l'Isotta Fraschini l'azienda arriv\u00f2 a vantare una produzione diversificata che spaziava dalle automobili alle vetture tranviarie.\nLo stabilimento di Taliedo termin\u00f2 la sua attivit\u00e0 nel 1950 dopo essere andata in bancarotta, in seguito alla crisi del dopoguerra. Analoga sorte tocc\u00f2 alle altre consociate, ultima delle quali la Caproni Vizzola, venne rilevata negli anni 1980 dalla Agusta.\nAttualmente le Officine Caproni ospitano il Parco e Museo Volandia.\nSettori di attivit\u00e0.\nLa personale passione del fondatore per il trasporto aereo port\u00f2 a focalizzare la prima produzione aziendale nella progettazione e costruzione di aerei.\nAviazione.\nLa vasta produzione dei velivoli diede fama all'azienda, grazie alle importanti commesse militari acquisite nella fase pionieristica di questo comparto, che diede la possibilit\u00e0 di sviluppare numerose tecnologie allora innovative e conquistare record significativi.\nIl Ca.1, primo biplano prodotto, port\u00f2 a sviluppare la formula di questo aereo, sviluppando la serie Ca.1-Ca.7 costituita da singoli prototipi. Ci si concentr\u00f2 di seguito sulla costruzione sui monoplani Ca.8-Ca.16 di cui vennero realizzati complessivamente 71 esemplari fra prototipi e modelli di serie.\nDa questa serie di monoplani venne sviluppato il Ca.18, destinato al 1\u00ba concorso militare italiano che si tenne all'inizio del 1913; alla fine di tale anno venne effettuato un ordine per un lotto di Ca.18, che andarono ad equipaggiare la 15\u00aa Squadriglia da bombardamento Caproni, prima ad impiegare velivoli di costruzione e progetto italiani.\nNel medesimo anno fu concepito un biplano plurimotore da bombardamento, il Ca.30, il cui progetto godeva dell'appoggio di Giulio Douhet, comandante del Battaglione Aviatori e tra i primi teorici del bombardamento strategico. Il prototipo Ca.31, che differiva dal progetto preliminare del Ca.30 per l'installazione dei 3 motori, vide la luce solo nell'ottobre 1914, quando comp\u00ec il primo volo ai comandi di Emilio Pensuti. Il ritardo era dovuto all'opposizione del generale Maurizio Moris, ispettore dell'Aeronautica, che lo giudicava un progetto \"militarmente inutile e tecnicamente sbagliato\", e solo grazie a Douhet che si assunse le responsabilit\u00e0 della costruzione, occultandola agli alti vertici, il primo dei bombardieri Caproni pot\u00e9 essere realizzato.\nInizi\u00f2 cos\u00ec l'epopea dei trimotori Caproni, utilizzati dalle aeronautiche italiana, francese, britannica e statunitense, che divennero il bombardiere alleato pi\u00f9 utilizzato con oltre 1.100 esemplari prodotti nelle diverse serie che includevano i biplani Ca.32, Ca.33, Ca.44, Ca.45 e Ca.46 e i triplani Ca.40, Ca.41, Ca.42 e Ca.43. Il Ca.44, e le sue varianti con differenti motorizzazioni, fu oggetto di un massiccio ordine di 3.650 esemplari, che dovevano essere realizzati da diverse ditte. La fine del conflitto e problemi nella messa a punto dei motori, fecero s\u00ec che delle diverse serie di questi trimotori ne venissero realizzati circa 600 esemplari. Nel 1914 Caproni aveva nel frattempo derivato dal Ca.18 il Ca.20, primo esempio di caccia monoplano concepito per questo scopo, che rimase per\u00f2 allo stadio di prototipo.\nTerminato il primo conflitto mondiale i trimotori Caproni convertiti come aerei civili non ottennero significativi successi. Tra il 1920 ed il 1921, Caproni si dedic\u00f2 cos\u00ec ad un progetto particolarmente visionario, il Caproni Ca.60 \"Transaereo\", un gigantesco idrovolante a scafo per 100 passeggeri, destinato a rotte transatlantiche, che adottava una tre gruppi di ali triplane in tandem sopra la fusoliera a scafo. Tale prototipo riusc\u00ec a compiere solo un breve balzo il 4 marzo 1921, prima di essere distrutto nell'hangar dove era ricoverato per le riparazioni. Grazie al lavoro congiunto di Caproni e Verduzio, con la collaborazione di Umberto Nobile venne realizzato il Ca.73, il primo aereo italiano con costruzione interamente metallica, un biplano bimotore da trasporto o bombardamento che comp\u00ec il primo volo nel 1924 e rimase la spina dorsale dei reparti da bombardamento della Regia Aeronautica fino ai primi anni trenta.\nAnche se orientata verso un mercato pi\u00f9 ampio, la Caproni, non trad\u00ec la riconoscenza nei confronti di Giulio Douhet, tra i primi teorici del bombardamento strategico, e la cui ferma fiducia nei confronti del progetto Ca.30-Ca.31 aveva consentito alla Caproni di costruirsi la sua fama. Nella seconda met\u00e0 degli anni venti iniziarono cos\u00ec a vedere la luce diversi progetti di bombardieri pesanti, che vennero testati dalla 62\u00aa Squadriglia \"Bombardieri Giganti\". Tra questi il Ca.90, il pi\u00f9 grande aereo terrestre del periodo che detiene il primato di pi\u00f9 grande biplano mai costruito. Questi velivoli rimasero per\u00f2 tutti allo stadio di prototipo, in quanto la Regia Aeronautica prefer\u00ec investire sui bombardieri medi.\nFra i velivoli sviluppati successivamente figurano quelli progettati dell'ingegner Luigi Stipa e dell'ingegner Campini. Lo Stipa Caproni, del 1932, serv\u00ec da banco di prova volante per sperimentare l'elica intubata; il prototipo non ebbe seguito, e solo successivamente Lugi Stipa ne riprese lo sviluppo in Francia.\nGli anni Trenta rappresentarono anche l'apice della tecnologia aeronautica italiana in termini di conquista di primati, raid e trasvolate. Sebbene siano note soprattutto le gesta degli idrocorsa Macchi, e dei Savoia-Marchetti S.55 e S.M.79, anche gli aerei Caproni furono impiegati in record e trasvolate: il biplano Ca.161 detiene il primato di altezza per aerei con motore a pistoni, con 17.176 m. Un Ca.101 fu invece impiegato in due raid, un Milano-Mosca e uno in Africa.\nCon una unit\u00e0 propulsiva costituita da un motore alternativo che azionava un compressore assiale, con in coda un vaporizzatore ed un bruciatore, con spina Pelton, su progetto dell'ing. Secondo Campini , furono realizzati due prototipi denominati Campini Caproni (il primo dei quali vol\u00f2 il 27.8.1940) rimasti senza alcun seguito anche per via delle modeste caratteristiche di volo.\nSignificativi i monoplani ad ala alta da trasporto e bombardamento della famiglia Ca.101-Ca.111-Ca.133, trimotori e monomotori largamente impiegati nelle colonie, in particolare durante la guerra d'Etiopia che rimasero in servizio per compiti secondari anche durante la seconda guerra mondiale trovando anche un discreto successo nell'esportazione.\nPer il concorso Caccia C del 1939, Caproni present\u00f2 un velivolo completamente nuovo: il Caproni Ca.350, progettato dall'ing. Cesare Pallavicino, che non venne per\u00f2 accettato perch\u00e9 monomotore.\nA vedere l'azione durante la seconda guerra mondiale furono due famiglie di velivoli, nessuna delle quali prodotta dalla casa madre di Taliedo: i caccia Reggiane e i bimotori multiruolo della serie Ca.309- Ca.310- Ca.311- Ca.313- Ca.314 progettati da Cesare Pallavicino dei Cantieri Aeronautici Bergamaschi (Caproni Bergamasca).\nAl concorso indetto il 5 gennaio 1938 dalla Regia Aeronautica per un caccia monoplano ad ala bassa con carrello retrattile, parteciparono due aziende del gruppo Caproni: la Reggiane, con il Re.2000, e la Caproni Vizzola, con l'F.5. Entrambi i velivoli si dimostrarono superiore ai G.50 e M.C.200, vincitori del concorso ministeriale. Dei due caccia Caproni venne ordinato solo un piccolo lotto ciascuno, ma il Re.2000, si rifece trovando sbocco nell'esportazione. I successivi modelli Reggiane, Re.2001, Re.2002 e Re.2005, trovarono maggiore impiego da parte della Regia Aeronautica, comunque i successivi caccia Fiat e Macchi avevano presto colmato il divario che li separava dai velivoli di Reggio Emilia. L'F.6 sviluppo successivo della casa di Vizzola Ticino, con differenti motorizzazioni, F.6M ed F.6Z, rimase invece al solo stadio di prototipo.\nAl contrario dei caccia Reggiane e Caproni Vizzola, i bimotori della Caproni Bergamasca entrarono in servizio praticamente senza contendenti: l'unico velivolo concorrente e dalle prestazioni superiori, il C.R.25 vene realizzato in unico lotto, per evitare di distogliere la Fiat dalla produzione dei caccia e soprattutto perch\u00e9 la produzione di motori Fiat A.74 che lo equipaggiavano doveva essere destinata tutta alla caccia. Sebbene il Ca.310, prima, ed il Ca.313, poi, avessero trovato un buon successo nelle esportazioni, con tanto di ordini da parte di Francia e Regno Unito, la famiglia di bimotori si rivel\u00f2 deludente sotto molti punti di vista, e solo gli esemplari delle ultimi serie raggiunsero produzioni accettabili. Principale difetto era la scarsa potenza dei propulsori Isotta Fraschini. Alla carenza di prestazioni, che faceva di questi aerei una facile preda della caccia nemica, si accompagnavano delle caratteristiche di volo scarse in termini di manovrabilit\u00e0. I modelli successivi al Ca.310 si rivelarono comunque soddisfacenti nei ruoli di ricognitori o di scorta convogli, anche se in quest'ultimo caso forse troppo vulnerabili. Pessimi furono invece i risultati dell'impiego dei Ca.310 come assaltatori in Africa settentrionale, ruolo in cui erano stati adattati in emergenza per rimpiazzare i Breda Ba.88, le cui gravi deficienze ne avevano reso impossibile l'impiego operativo. D'altronde i Ca.310 usati come assaltatori provenivano da un lotto di 33 velivoli venduti all'Ungheria nel 1939, ma ritornati all'Italia l'anno successivo. Gli ungheresi, insoddisfatti dai Ca.310, optarono per un cambio con i bimotori Caproni Ca.135, velivolo non particolarmente brillante gi\u00e0 in servizio con la Magyar Kir\u00e1lyi Honv\u00e9d L\u00e9gier\u00f6, ma che nelle prime fasi della guerra contro l'URSS ottenne diversi successi.\nUltimo velivolo a portare il nome Caproni, il Caproni Vizzola C-22J, sviluppato alla fine degli anni settanta, dalla Caproni Vizzola, produttrice di alianti e motoalianti. Sviluppato dal motoaliante A-21J Calif, vol\u00f2 per la prima volta il 21 luglio 1980. Il suo sviluppo continu\u00f2 per qualche tempo dopo che la ditta venne rilevata dalla Agusta, ma non venne mai prodotto in serie.\nNautica.\nGianni Caproni ebbe una storia rilevante anche come costruttore navale, di imbarcazioni e di motori, nei primi Trenta rilev\u00f2 la Isotta Fraschini che oltre alle auto produceva poderosi motori marini che vennero montati sui cosiddetti MAS (\"Motoscafo armato silurante o Motoscafo Antisommergibili\") o le MTB motosiluranti, questi mezzi furono esportati in: Turchia, Giappone, Russia, Gran Bretagna e Svezia.\nOltre alla produzione di motori per uso marittimo, lo Stabilimento Aeroplani Caproni di Taliedo, mise a frutto la sua capacit\u00e0 industriale per sviluppare un tipo di motovedetta ed in seguito progett\u00f2 e produsse i sommergibili tascabili Caproni CA e Caproni CB, con equipaggio di tre persone. Nel corso dell'estate del 1943 si tent\u00f2 anche di realizzare i tre sommergibili denominati CC, ma l'armistizio del settembre 1943, blocc\u00f2 lo sviluppo di questi battelli che comunque non furono realizzati se non in diversi stadi di approntamento venendo poi demoliti nell'immediato dopoguerra (cfr. Caproni e il mare: progetti e realizzazioni per la guerra navale di un grande gruppo industriale milanese / Achille Rastelli; pubblicazione : Trento , Museo Aeronautico Caproni, 1999)\nVerso la fine della seconda guerra mondiale la ditta inizi\u00f2 a produrre il Siluro San Bartolomeo, versione modificata del cosiddetto SLC (Siluro a Lenta Corsa).\nMotociclismo.\nTra la fine degli anni quaranta e gli anni sessanta gli stabilimenti di Taliedo, Arco di Trento e Vizzola Ticino si dedicarono anche alla produzione di motocicli:\nTrasporti urbani.\nLe industrie Caproni, che nel 1942 si erano cimentate nella costruzione di un prototipo di autoblindo leggero, denominato Vespa-Caproni mai entrato in produzione, tornarono alla costruzione dei veicoli su gomma negli anni sessanta, quando la Caproni Vizzola fu impegnata nella realizzazione di carrozzerie per autobus, con allestimenti orientati soprattutto al diffuso veicoli urbano di piccole dimensioni Fiat 414.\nAnche il settore tranviario non fu trascurato, portando nel secondo dopoguerra alla produzione fra l'altro alla costruzione dei tram romani della e a quelli milanesi della serie 700, nonch\u00e9 alla riconversione in rimorchiate di alcuni tram milanesi.\nStoria.\nLe origini.\nGiovanni Battista \"Gianni\" Caproni era originario di Arco nell'allora Impero austro-ungarico, dopo gli studi compiuti tra Monaco di Baviera e Liegi, ed un successivo soggiorno a Parigi, volle dedicarsi alla costruzione di aerei scegliendo di svolgere la sua attivit\u00e0 in territorio italiano, in quanto la sua famiglia era di solide tradizioni irredentiste.\nIl suo primo velivolo a motore comp\u00ec il primo volo il 27 maggio 1910 a Cascina Malpensa, dove fond\u00f2 con suo fratello Federico Caproni la \"Societ\u00e0 d'Aviazione Fratelli Caproni\". Il nome e l'assetto della societ\u00e0 cambiarono pi\u00f9 volte negli anni successivi.\nVerso la fine del 1910, Gianni Caproni si trasfer\u00ec a Vizzola Ticino avviando l\u00ec la produzione di serie a partire dal 1911.\nNel frattempo Caproni aveva infatti affiancato all'azienda aeronautica la Scuola di Aviazione Caproni ed inizi\u00f2 ad affermarsi il prestigio della ditta a livello internazionale. In quegli anni infatti il Ca.11 conquist\u00f2 il primato di velocit\u00e0 nazionale, ed il Ca.12 il primato mondiale. Proprio con il Ca.12 ci fu anche il primo servizio aereo per un passeggero pagante in Italia, il 22 aprile 1912 al Lido di Venezia.\nTrovatasi in difficolt\u00e0 economiche, e nell'estate 1913 l'azienda venne rilevata dal Regio Esercito e Giovanni Battista Caproni rimase come direttore tecnico dello stabilimento.\nLa prima guerra mondiale.\nNel 1915, con l'entrata in guerra dell'Italia, il Regio Esercito decise di avviare la produzione in serie del Ca.31, affidando il compito alla S.S.A.I.- Societ\u00e0 per lo sviluppo dell'Aviazione in Italia, costituita da banchieri, industriali e senatori, che si impegn\u00f2 a rilevare e ampliare lo stabilimento di Vizzola e alla costruzione di un nuovo stabilimento a Taliedo, nella periferia di Milano, nei pressi di quello che sarebbe in seguito diventato l'Aeroporto di Milano-Linate, in via Mecenate; l'ex stabilimento \u00e8 oggi sede dello spazio per eventi Officine del Volo, a seguito di un sapiente restauro filologico realizzato dall'architetto Nicola Gisonda.\nNel 1917 Gianni Caproni, insieme al fratello Federico, rilev\u00f2 l'azienda che assunse il nome di Societ\u00e0 Italiana Caproni, con stabilimenti a Vizzola Ticino e Taliedo. Nel 1929 il nome mut\u00f2 ulteriormente in Aeroplani Caproni s.a.\nVerso il secondo conflitto.\nTerminato il conflitto e ridimensionate le possibilit\u00e0 di sviluppo della produzione dei bombardieri, la Caproni inizi\u00f2 la riconversione dei trimotori da bombardamento come aerei di linea. Gianni Caproni fu infatti tra i primi ad intuire le potenzialit\u00e0 del trasporto passeggeri.\nNel primo dopoguerra entr\u00f2 a far parte della ditta l'ingegner Rodolfo Verduzio, che prima affianc\u00f2 Gianni Caproni nella progettazione dei velivoli, per poi diventare il principale progettista della ditta.\nAll'inizio del 1918 l'azienda concluse un accordo con le Officine Meccaniche Reggiane, che furono poi rilevate negli anni trenta. Le stesse erano infatti tra le ditte impegnate nel massiccio ordine per i biplani trimotori da bombardamento della famiglia dei Caproni Ca.44, Ca.45 e Ca.46. Di tale commessa di 300 esemplari ne venne solo avviata la produzione, e forse soltanto un esemplare venne assemblato negli stabilimenti di Reggio Emilia, con parti provenienti da altri stabilimenti.\nA cavallo degli anni venti e trenta la Caproni si consolid\u00f2 sul mercato nazionale ed internazionale. Tra le acquisizioni pi\u00f9 rilevanti del periodo, quella della Isotta Fraschini. Oltre ai progetti sviluppati indipendentemente dalle diverse consociate, alcuni progettisti esterni quali Secondo Campini, Luigi Stipa, Ercole Trigona e l'ingegner Chiodi trovarono nella Caproni esperienza e risorse per realizzare le loro idee.\nNella seconda met\u00e0 degli Trenta il gruppo Caproni si arricch\u00ec dell'esperienza di due noti progettisti: Giovanni Pegna che pass\u00f2 dalla Piaggio alla Reggiane, Cesare Pallavicino, dalla Breda alla Caproni Bergamasca e Raffaele Conflenti, gi\u00e0 direttore tecnico della Societ\u00e0 Idrovolanti Alta Italia, della Chantiers A\u00e9ro-Maritimes de la Seine (CAMS) e della Cantieri Riuniti dell'Adriatico (CRDA).\nGrazie alla Isotta Fraschini acquisita nel 1932, ed alla Motori marini Carraro, l'azienda estese la sua attivit\u00e0 anche al settore dei motori ed a quello navale.\nNel 1935, venne aperto uno stabilimento aeronautico anche a Predappio, paese natale di Benito Mussolini, con una scelta quindi molto significativa dal punto di vista propagandistico; va inoltre tenuto presente che la scelta del luogo era anche collegata al fatto che Predappio si trova nei pressi di Forl\u00ec, dove, prima della seconda guerra mondiale, era il pi\u00f9 grande aeroporto militare d'Italia: i velivoli pi\u00f9 grandi, infatti, venivano definitivamente assemblati direttamente nell'aeroporto stesso. Oltre agli impianti industriali, venne costruito a Predappio anche un edificio di rappresentanza, per gli uffici e l'alloggio degli ingegneri. Lo stabilimento giunse ad occupare 1400 dipendenti. Parte dello stabilimento di Predappio era ubicato in una lunga galleria scavata sitto la montagna, cosa che dava riparo contro eventuali attacchi aerei nemici. La galleria, dopo un lungo periodo di chiusura, \u00e8 diventata, dal 2015, sede del laboratorio \"Ciclope\" (\"Centre for International Cooperation in Long Pipe Experiments\"), specializzato in studi sulle turbolenze, al servizio in primo luogo dell'industria aerospaziale.\nL'Armistizio dell'8 settembre 1943, come per le altre industrie italiane, rappresent\u00f2 la fine dei diversi programmi di sviluppo di nuovi velivoli. Il controllo delle industrie del gruppo pass\u00f2 in mano ai tedeschi e la produzione finalizzata alle necessit\u00e0 belliche del Terzo Reich come nella Galleria Adige-Garda dove furono prodotti pezzi per le cosiddette Wunderwaffen.\nDopoguerra e chiusura.\nIl dopoguerra si apr\u00ec per la Caproni con una profonda crisi economica. A questo si aggiunse l'ordine di arresto spiccato nei confronti di Gianni Caproni per collaborazione con le forze occupanti tedesche e per aver favorito il regime fascista. Questi venne poi assolto nel 1946 in fase istruttoria per non aver commesso il fatto.\nA partire dall'anno successivo e fino al 1951 Caproni gir\u00f2 per il mondo alla ricerca di finanziatori e commesse, mentre la ditta investiva le sue ultime risorse per il progetto del piccolo bimotore da trasporto \"executive\" Ca.193. L'aereo vol\u00f2 per la prima volta il 13 maggio 1949, ma non ottenne alcun ordine, anche se l'aereo venne acquistato nel 1950 dalla Aeronautica Militare Italiana.\nVenne dunque avviata una riconversione produttiva, con la costruzione di autobus, automobili e ciclomotori. Nonostante le numerose commesse di lavoro, la stretta creditizia e scelte governative che privilegiarono gli interessi della FIAT, costrinsero al fallimento e alla chiusura dello stabilimento di Taliedo nel dicembre 1949, dopo aver licenziato circa 5.000 dipendenti.\nPochi anni dopo analoga sorte toccava alla Aeroplani Caproni Trento, che aveva sviluppato il biposto a getto Caproni Trento F.5 su progetto dell'ingegner Stelio Frati. L'aereo vol\u00f2 per la prima volta il 20 maggio 1952. Anche questo aereo rimase senza ordini, e venne poi rilevato dall'Aeronautica Militare.\nGianni Caproni mor\u00ec a Roma il 29 ottobre 1957, non prima di aver ricevuto dall'ambasciatore degli Stati Uniti d'America un ambito riconoscimento da parte del Presidente Eisenhower per quanto aveva fatto. Lasci\u00f2, a testimonianza del suo impegno nella nascita e nello sviluppo dell'aviazione, 170 progetti, oltre 160 brevetti, 170 tipi di aereo realizzati e 72 record conquistati.\nDati societari.\nIl gruppo Caproni negli anni Trenta arriv\u00f2 ad includere pi\u00f9 di 20 societ\u00e0. L'attivit\u00e0 di queste ditte era principalmente nel settore aeronautico: produzione dei velivoli Caproni, produzione su licenza (in particolare di velivoli Savoia-Marchetti) e sviluppo di progetti in maniera autonoma.\nIl gruppo Caproni aveva aziende collegate anche all'estero: Stati Uniti, Belgio, Bulgaria e Per\u00f9.\nFra i principali stabilimenti di produzione si ricordano:\nNella cultura di massa.\nIl gruppo Caproni, nonch\u00e9 il suo fondatore Giovanni Battista Caproni, appaiono nel film \"Si alza il Vento\" dello Studio Ghibli. Il personaggio di Caproni \u00e8 infatti di ispirazione per il protagonista del film, che lo vede apparire nei suoi sogni come amico e consigliere.\nAnche il nome stesso dello \"Studio Ghibli\" deriva dall'aereo Caproni Ca.309, che era soprannominato \"Ghibli\""}
{"id": "274611", "revid": "124122610", "url": "https://it.wikipedia.org/wiki?curid=274611", "title": "Lisozima", "text": "Il lisozima \u00e8 un enzima di 14,4 kilodalton presente in tessuti animali dotato di attivit\u00e0 battericida. Lede la parete batterica di alcuni batteri (Gram +) catalizzando l'idrolisi del legame beta 1,4 tra l'acido \"N\"-acetilmuramico (NAM) e la \"N\"-acetilglucosamina (NAG) che sono la componente principale del peptidoglicano.\n\u00c8 abbondantemente presente in numerose secrezioni animali e umane come le lacrime (fanno eccezione quelle dei bovini). Si trova in concentrazioni elevate anche nell'albume d'uovo. Il lisozima, legandosi alla superficie batterica, ne riduce la carica elettrica negativa superficiale, rendendo pi\u00f9 facile la fagocitosi del batterio, prima che intervengano le opsonine del sistema immunitario.\nStoria.\nIl lisozima fu descritto la prima volta nel 1922 da Alexander Fleming, un batteriologo scozzese, scopritore della penicillina. Scopr\u00ec il lisozima quasi per caso durante le sue ricerche atte a scoprire nuovi farmaci antibiotici. Un giorno, mentre aveva un forte raffreddore, aggiunse una goccia del suo muco in una coltura batterica e con suo gran stupore not\u00f2 che i batteri di l\u00ec a poco morirono. Aveva di fatto scoperto una delle nostre difese naturali contro le infezioni. L'intento di Fleming era quello di trovare nuovi farmaci, ma il lisozima non \u00e8 utilizzabile come medicinale in quanto \u00e8 una molecola troppo grande per muoversi tra le cellule e pu\u00f2 essere applicato solo localmente poich\u00e9 non pu\u00f2 diffondere per tutto il corpo. Inoltre fu scoraggiato dal fatto che il lisozima non aveva alcun effetto sui tipi di batteri pi\u00f9 pericolosi. \nNel 1947 Rodolfo Ferrari e Carlo Callerio microbiologo, fondatori della SPA Societ\u00e0 Prodotti Antibiotici, furono tra i primi italiani a produrre il lisozima in compresse e iniettabile. \nLa struttura della molecola \u00e8 stata successivamente descritta da David Chilton Phillips nel 1965, che riusc\u00ec a ottenerne un'immagine con una risoluzione di . Il suo lavoro svolto su questo enzima lo port\u00f2 successivamente a spiegare come l'attivit\u00e0 catalitica degli enzimi sia correlata con la loro struttura. Attualmente il lisozima estratto dall'albume d'uovo viene spesso utilizzato come conservante/coadiuvante dall'industria alimentare nella produzioni di vini, birre e formaggi.\nStruttura.\nIl lisozima \u00e8 un piccolo enzima costituito da 129 aminoacidi ed \u00e8 una glicosidasi. Ha una struttura costituita da due domini: un dominio \u00e8 essenzialmente composto da alfa-eliche, l'altro \u00e8 costituito da un foglietto beta antiparallelo e da due alfa-eliche. La configurazione tridimensionale della molecola \u00e8 mantenuta dalla presenza di 3 ponti disolfuro, due localizzati nel dominio ad alfa-elica e uno in quello a foglietto beta, e nella sua parte interna si hanno pochi residui polari. Non ha gruppi prostetici, ovvero parti non polipeptidiche.\nMeccanismo d'azione.\nLe modalit\u00e0 con cui il lisozima opera la catalisi non sono del tutto note con certezza. Essendo una glicosidasi rompe il ponte ossigeno (legame glicosidico) che unisce il C1 del NAM al C4 del NAG. Da studi effettuati con un inibitore competitivo del lisozima come il tri NAG (polimero di NAG) si \u00e8 ipotizzato che nella tasca del legame con il substrato possano essere alloggiati sei residui saccaridici in sei differenti siti denominati A, B, C, D, E e F. Di questi residui uno, il residuo D, assume una struttura distorta per adattarsi alla fessura dell'enzima.\nLa ricerca si \u00e8 quindi spostata sui gruppi catalitici vicini al legame glicosidico che unisce il residuo D al residuo E che \u00e8 quello che viene rotto. I soli residui catalitici in prossimit\u00e0 di tale regione sono l'acido aspartico 52 (Asp 52) e l'acido glutammico 35 (Glu 35). L'Asp 52 \u00e8 in una parte relativamente polare dell'enzima ed \u00e8 quindi nella forma ionizzata mentre il Glu 35 \u00e8 in una parte idrofobica della molecola enzimatica ed \u00e8 nella forma protonata.\nQuando il gruppo carbossilico del Glu 35 attacca il legame glicosidico donando un protone (H+) all'atomo di ossigeno tra i residui D ed E si ha la rottura del legame con la formazione di un carbocatione sul C1 di D. Questo carbocatione \u00e8 un intermedio ed \u00e8 stabilizzato dalla carica negativa di Asp 52 fino a quando la Glu 35 non catalizza il trasferimento di uno ione idrossido dall'acqua del mezzo al C1 del residuo D. La velocit\u00e0 della catalisi \u00e8 massima a pH 5.\nIl lisozima \u00e8 presente nel latte equino (cavalla e asina). In questi sono disponibili informazioni relative a peso molecolare e sequenza: probabilmente si tratta della stessa proteina (percentuale di identit\u00e0 delle sequenze superiore al 96%), di peso molecolare 14.500 circa, della quale sono state osservate diverse varianti genetiche (Herrouin et al, 2000). A livello quantitativo, i dati disponibili sembrano piuttosto\nlimitati: Hatzipanagiotou et al. (1998), attraverso misure di attivit\u00e0, hanno verificato variazioni quantitative nel corso della lattazione; secondo Greppi et al. (1996) il latte di cavalla contiene maggiori quantit\u00e0 di lisozima (0.99\u00a0g/L) rispetto al latte di asina (0.76\u00a0g/L); secondo quanto riportato da Solaroli et al. (1993) per il latte di cavalla, la concentrazione presenta ampie variazioni (tra 0,4 e 1\u00a0g/L). Secondo Faccia et al. (2001) che ha studiato la quantit\u00e0 di lisozima nelle razze Murgese e TPR e nell'asino di Martina Franca sembra che il Murgese presenti valori leggermente superiori sia al TPR sia all'asino (0,52 contro 0,50\u00a0g/L). Altri autori hanno riscontrato nel latte d'asina quantit\u00e0 di lisozima compresi fra 1,0 e 1,4\u00a0g/l, cio\u00e8 superiori al latte di cavalla.\nBibliografia.\nC. COSENTINO, R. PAOLINO, V. VALENTINI, M. MUSTO, A. RICCIARDI, F. ADDUCI, C. D'ADAMO, G. PECORA, AND P. FRESCHI. \"Effect of jenny milk addition on the inhibition of late blowing in semihard cheese\". J. Dairy Sci. TBC:1\u201310\n \u00a9 American Dairy Science Association\u00ae, TBC.\nC. COSENTINO , R. PAOLINO , P. FRESCHI , AND A. M. CALLUSO. \"Jenny milk as an inhibitor of late blowing in cheese: A preliminary report.\" J. Dairy Sci. 96 :3547\u20133550 http://dx.doi.org/ 10.3168/jds.2012-6225\n\u00a9 American Dairy Science Association\u00ae, 2013.\nFACCIA M., PINTO F., VERONICO M., LIUZZI V.A. (2001) \u2013 Il lisozima nel latte di cavalla Murgese, TPR e asina di Martina Franca. Atti 3\u00ba Convegno \u201cNuove acquisizioni in materia di alimentazione, allevamento e allenamento del cavallo\u201d, 149-154, 12-14 luglio, Campobasso.\nGREPPI G.F., IAMETTI S., BONOMI F., SESSA F., FELIGINI M., ENNE G. (1996) \u2013 Minor whey components in horse and donkey milk. Proceedings XXXI International Symposium of Soc. It. per il Progresso della Zoot. Food Health Role of animal products, Milano.\nHATZIPANAGIOTOU A., RIELAND E., ENBERGS H. (1998) \u2013 Lysozime activity in the milk of sucking mares during lactation. Dtsch Tierarztl Wochenschr, 105:4, 148-152.\nSOLAROLI G., PAGLIARINI E., PERI C. (1993) \u2013 Composition and nutritional quality of mare's milk. Ital. J. Food Sci., 1, 3-10."}
{"id": "274613", "revid": "120056682", "url": "https://it.wikipedia.org/wiki?curid=274613", "title": "Fear, uncertainty and doubt", "text": "Fear, Uncertainty and Doubt (spesso abbreviata nell'acronimo FUD) \u00e8 una frase inglese che identifica, riassumendola nel suo senso letterale (\"paura, incertezza e dubbio\"), un'intera strategia di marketing basata sulla diffusione di informazioni negative, vaghe o inaccurate sul prodotto di un concorrente, in modo da creare un clima che scoraggi l'acquirente/consumatore a rivolgersi alla concorrenza. La strategia si estende ad altri ambiti, quali, ad esempio, la propaganda politica.\nIl concetto pu\u00f2 essere assimilato, in un certo senso (in assenza, cio\u00e8, di un'esplicita intenzionalit\u00e0 a danneggiare), alla cosiddetta \"sindrome di Cassandra\", che si riferisce riferita alla figura mitologica di Cassandra e alla condizione di chi formula ipotesi pessimistiche (\"profeti di sventura\") pur nella convinzione di non poter fare nulla per evitare che esse si realizzino (da cui il detto: \"essere delle Cassandre\", o \"fare le Cassandre\").\nL'acronimo FUD, a volte, viene sciolto nella frase \"Fear, Uncertainty, and Disinformation\" (paura, incertezza, e disinformazione).\nOrigine del termine.\nIl termine, spesso restituito con l'acronimo FUD, \u00e8 una frase d'autore coniata da Gene Amdahl dopo aver lasciato l'IBM per fondare una propria azienda. FUD stava a indicare quella strategia dell'IBM che mirava a screditare la concorrenza (sfruttando la propria posizione dominante) infondendo nei consumatori sentimenti di paura, incertezza e dubbio riguardo a essa.\nIBM utilizz\u00f2 spesso questa tecnica. Per esempio, negli anni sessanta del Novecento la Control Data Corporation present\u00f2 il CDC 6600, un sistema dieci volte pi\u00f9 veloce delle macchine IBM. La societ\u00e0 cerc\u00f2 dapprima di sviluppare un sistema analogo, ma, non riuscendoci, decise di utilizzare la tecnica del FUD. Dichiar\u00f2 di aver quasi pronto il \"modello 92\", un sistema con prestazioni simili a quelle del CDC 6600 ma compatibile con le precedenti linee IBM. Molti acquirenti erano interessati alla compatibilit\u00e0 e quindi preferirono posporre l'acquisto di nuove macchine per non rinunciarvi e per non effettuare grandi investimenti (un computer di quel tipo, all'epoca, costava anche 10 milioni di dollari) con una ditta poco nota. Comunque, il presidente della CDC comprese la manovra dell'IBM e si rivolse all'antitrust statunitense che l'anno successivo mult\u00f2 IBM per 600 milioni di dollari.\nNegli anni novanta questo termine divenne sempre pi\u00f9 spesso associato all'azienda informatica Microsoft per via delle dichiarazioni dei suoi dirigenti riguardo alle presunte minacce nei confronti della propriet\u00e0 intellettuale di organizzazioni che dovessero basare i loro prodotti su una licenza dalla \"natura virale\" come la GNU General Public License (GPL), ma, soprattutto, per le campagne mirate a scoraggiare gli utenti a utilizzare il sistema operativo Linux invece di Microsoft Windows.\nUn altro esempio di FUD \u00e8 riscontrabile nella battaglia legale di SCO Group contro IBM, basata su presunte violazioni di copyright presenti nel codice sorgente del kernel Linux. In seguito, infatti, la SCO Group ha iniziato a esprimersi con commenti minacciosi nei confronti degli utenti GNU/Linux che non avessero acquistato una licenza SCO UNIX.\nIl 14 maggio 2007 due legali di Microsoft hanno dichiarato che Linux infrange oltre 230 suoi brevetti e che i clienti potrebbero essere costretti a rispondere delle violazioni. Molti ritengono che anche queste dichiarazioni ricadano sotto la strategia del FUD, dato che Microsoft non ha dichiarato quali brevetti vengano violati, limitandosi, quindi, ad affermazioni e dichiarazioni generiche, che, pur non potendo essere verificate, possono instillare, nei potenziali utilizzatori, dubbi e timori di minacce legali.\nIl FUD in altri campi.\nBench\u00e9 abbia origini nel settore del marketing informatico, in seguito il termine \u00e8 stato usato anche in altri contesti, persino non economici. Ad esempio, pu\u00f2 essere considerata FUD una campagna elettorale di uno schieramento politico che miri a screditare gli avversari, in modo da intaccare o far vacillare la loro credibilit\u00e0. \nIl termine viene utilizzato anche nell'ambito delle criptovalute e principalmente Bitcoin. Il fud in questo caso viene utilizzato ciclicamente con notizie false e poco vicine alla realt\u00e0."}
{"id": "274615", "revid": "1982", "url": "https://it.wikipedia.org/wiki?curid=274615", "title": "Isola Tavolara", "text": ""}
{"id": "274616", "revid": "767487", "url": "https://it.wikipedia.org/wiki?curid=274616", "title": "Gilberto Gil", "text": "Gil \u00e8 uno dei pi\u00f9 noti esempi di cantante \"tropicalista\" , che suona una samba postmoderna aggiornata con rock reggae e influenze africane (Bahia \u00e8 la regione pi\u00f9 nera del Brasile, patria di samba e religioni sincretiche afro-brasiliane, come il Candombl\u00e9 o l'Umbanda).\nBiografia.\nI primi anni.\nFiglio di un medico, appartenente quindi alla borghesia brasiliana, all'et\u00e0 di otto anni \u00e8 attirato dalla bai\u00e3o (un ritmo del \"norte\" del Brasile) di Luiz Gonzaga, inizia a suonare l'accordeon. Alla fine degli anni cinquanta, Gil suona ai \"forros\" (un tipo di festa popolare) con un gruppo chiamato \"Os Desafinados\". In questo periodo Gil conosce la musica di un altro grande artista sudamericano, il cantante e chitarrista Jo\u00e3o Gilberto. Gil ne rimane talmente impressionato che decide di comprare una chitarra e impara a cantare e suonare la Bossa Nova.\nLa sua prima apparizione pubblica avviene nel 1964: partecipa allo show di Bossa nova e di canzoni brasiliani tradizionali \"N\u00f3s Por Exemplo\", dove ha modo di incontrare anche Caetano Veloso, Maria Beth\u00e2nia, Gal Costa.\nNel 1965 Gil si trasferisce a San Paolo. Dopo aver cantato e suonato in diversi show, riscuote il suo primo successo registrando \"Louva\u00e7ao\". Gil registra allora il suo primo album, anche questo intitolato \"Louva\u00e7ao\".\nL'esilio a Londra.\nLa sua notoriet\u00e0 segue due binari paralleli: quello musicale e quello politico. Il suo nome assume una grande influenza con l'ascesa del Tropicalismo, il movimento fondato insieme a Caetano Veloso, e che ebbe un ruolo importantissimo non solo nella musica, ma anche nel teatro, nel cinema e nella letteratura. Fu un sussulto di vitalit\u00e0 e di protesta, una specie di '68 brasiliano, a cui la dittatura militare rispose con il decreto AI-5.\nGil e Veloso devono riparare in esilio a Londra. Prima di partire, gli \u00e8 concesso di tenere un concerto a Salvador, in cui canta \"Aquele Abra\u00e7o\". Gil ha 26 anni e si \u00e8 appena trasferito dalla citt\u00e0 natale Salvador di Bahia prima a San Paolo e poi a Rio. La sua musica, partita dalle influenze del folclore, diviene pi\u00f9 \"metropolitana\". In Inghilterra, dove in quel periodo impera il beat, perfeziona la tecnica di chitarrista e incomincia ad incidere dischi in inglese.\nRitorno in Brasile.\nTorna in Brasile nel 1972 e registra \"Expresso 2222\", un album in cui ritorna alla sua \"bai\u00e3o\" e alle radici samba. Da allora la carriera di Gil \u00e8 un susseguirsi di successi, spesso condivisi con amici cantautori brasiliani o con altri artisti di diverse, ma affini, culture musicali.\nDopo aver suonato al Festival \"IDEM\"(1973), Gil registra altri album: \"Ao Vivo\" (1974) e \"Gil &amp; Jorge\" (1975) con il cantante e compositore Jorge Ben Jor. Nel 1975 registra anche \"Refazenda\", un omaggio al suo background musicale \"sertaneja\". L'anno dopo \u00e8 in tour in Brasile insieme a Veloso, Gal Costa e Maria Beth\u00e2nia, che con lui formano il gruppo \"Doces Barbaros\". Con lo stesso nome del gruppo vengono distribuiti un disco e un film.\nNel 1977 partecipa ad un congresso di Arte Nera a Lagos in Nigeria, dove incontra Stevie Wonder e Fela Kuti.\nL'album \"Refavela\", distribuito nel 1997, esprime il rapporto dell'artista con la musica africana. Gil mescola ritmi di paesi come Nigeria e Giamaica con quelli di Rio e Bahia. \"Refestan\u00e7a\", con Rita Lee, esce nel 1977. Quello stesso anno Gil firma con la WEA. Nel 1978 va negli Stati Uniti e dopo registra \"Nightigale\", un album composto appositamente per il mercato americano. Gil distribuisce il doppio album dal vivo, \"Gil in Montreux\", registrato durante la sua partecipazione al festival svizzero. Il primo album in studio registrato per la WEA ha un grande successo.\nNel 1980 Gil fa il primo tour in Brasile insieme a Jimmy Cliff. La cover che Gil fa di \"No woman, no cry\" resta primo nella classifica delle vendite per mesi, vendendo 700.000 copie. Il seguente album, \"A Gente precisa ver o Luar\" (1981), uno dei suoi album pi\u00f9 famosi, mescola elementi del pop internazionale e della musica brasiliana. Nel 1982 Gil torna al festival de Montreux, ma questa volta per la casa discografica Reggae Night, sempre con Jimmy Cliff.\nNel 1985 ha celebrato i vent'anni di percorso artistico con un concerto-evento a Rio, assieme a Chico Buarque, Roberto Carlos, Caetano Veloso, Gal Costa e Maria Bethania. Da questo concerto nasce l'album \"Dia Dorim Noite Neon\".\nLa sua \u00e8 una carriera eccezionale, dallo stile in continua mutazione. Ha ottenuto undici dischi d'oro, cinque dischi di platino e i suoi album hanno venduto pi\u00f9 di cinque milioni di copie.\nNel 1991 partecipa, a New York, assieme a Tom Jobim, Caetano, Sting ed Elton John, ad un concerto di beneficenza a favore della foresta Amazzonica.\nContatti con l'Italia.\nNel 2001, duetta con la cantante Laura Pausini nel brano \"Seamisai\", contenuto nella raccolta \"The Best of Laura Pausini - E ritorno da te\".\nNel 2014, partecipa all'album \"Canzoni (Chiara Civello)\", della cantautrice jazz Chiara Civello, con la quale duetta nel brano Io che non vivo (senza te).\nMusica e politica.\nGil non ha mai smesso di vedere il suo Paese con gli occhi critici dell'impegno civile, sia come compositore che come cittadino; si impone come una sorta di \"coscienza critica\" del Brasile moderno e, in particolare, della sua anima africana. Forse, pi\u00f9 di altri colleghi, Gil ha manifestato una visione \"politica\" del patrimonio culturale del Brasile.\nDal 1\u00ba gennaio 1989 al 1\u00ba gennaio 2003 \u00e8 stato eletto consigliere comunale a Salvador Bahia con oltre voti.\nIl 16 ottobre 2001 \u00e8 nominato ambasciatore della Fao e nel 2002, partecipa a numerosi seminari e tavole rotonde in Brasile, dedicate alla lotta contro la fame, divenendo promotore attivo dell'iniziativa governativa \"Programa Fome Zero\" (Programma Zero Fame) nel suo paese natale.\nQuando, nel gennaio del 2003, Lula da Silva assume i poteri di presidente del Brasile, chiama Gil a servire il suo Paese come ministro della Cultura. Nell'agosto del 2008 Gil lascia l'incarico di Ministro per dare pi\u00f9 tempo alla sua musica.\nL'11 dicembre 2005 \u00e8 tra i premiati, a Rio de Janeiro, nella X edizione del \"Premio Italia nel mondo 2005\", riconoscimento destinato a personalit\u00e0 del mondo della cultura, dell'arte, dello sport e dell'impresa che, con la loro attivit\u00e0, hanno onorato l'immagine dell'Italia nel Mondo; la motivazione recita: \"Al Maestro Gilberto Gil, Ministro alla Cultura del Governo del Brasile; Gilberto Gil oltre ad essere un artista di rara sensibilit\u00e0, famoso e amato in tutto il mondo, si \u00e8 anche rivelato un abile e apprezzato politico\".\nVita privata.\nNel 2009 Gilberto Gil ha ottenuto la cittadinanza italiana per essersi sposato con Flora Giordano, nipote di italiani.\nIl cantante ha avuto otto figli. Dal matrimonio con Belina de Aguiar Gil Moreira sono nate due femmine, Nara de Aguiar Gil Moreira (1966) e Mar\u00edlia de Aguiar Gil Moreira (1967). Con la seconda moglie Sandra Barreira Gadelha Gil Moreira, ha messo al mondo Pedro Gadelha Gil Moreira (nato nel 1970 e morto nel 1990), Preta Maria Gadelha Gil Moreira (nata nel 1974) e Maria Gadelha Gil Moreira (nata nel 1976). La terza moglie Flora Nair Giordano Gil Moreira gli ha dato i figli Giordano Gil Moreira (nato nel 1985), Isabela Giordano Gil Moreira (nata nel 1988) e Jos\u00e9 Gil Giordano Gil Moreira (nato nel 1991).\nRiconoscimenti.\nNel 2008 ha ottenuto il Trof\u00e9u M\u00e1rio Lago, che \u00e8 andato per la prima volta a un cantante."}
{"id": "274620", "revid": "1982", "url": "https://it.wikipedia.org/wiki?curid=274620", "title": "Gianni Caproni", "text": ""}
{"id": "274624", "revid": "297059", "url": "https://it.wikipedia.org/wiki?curid=274624", "title": "Edward Gibson", "text": "Dati personali.\nGibson nacque l'8 novembre 1936 a Buffalo, New York. \u00c8 sposato con Julie Anne Volk nativa di Tonawanda, New York. \u00c8 padre di quattro figli. Spende la maggior parte del suo tempo libero dedicandosi all'atletica leggera (corsa sulla lunga distanza), al nuoto, alla fotografia, al volo ed al motociclismo.\nEducazione.\nGibson concluse l'istruzione di secondo grado presso la Kenmore Senior High School di New York. Nel 1959 raggiunse il titolo di bachelor in ingegneria presso l'Universit\u00e0 di Rochester seguito un anno dopo dal \"master\", sempre in ingegneria (con campo speciale la propulsione mediante razzi - jet), ottenuto dal \"California Institute of Technology\". La laurea in ingegneria e fisica gli venne conferita sempre dal California Institute of Technology a giugno del 1964.\nEsperienze.\nMentre studiava ancora presso il California Institute of Technology - Caltech -, Gibson collaborava come assistente di ricerca nel campo della propulsione mediante razzi jet e fisica classica. Esegu\u00ec delle pubblicazioni tecniche riferentesi al campo della fisica plasmica e fisica solare. Da giugno 1964 a giugno 1965, cio\u00e8 prima di passare alla NASA collabor\u00f2 come scienziato di ricerca presso gli \"Applied Research Laboratories\" della Philco Corporation di Newport Beach in California. Durante questo periodo fece importanti ricerche nel campo della tecnica laser e della frazione ottica di gas. Dopo essere passato alla NASA scrisse un libro relativo alla fisica solare pubblicato con il titolo \"The Quiet Sun.\" (Il silenzioso Sole). L'addestramento da astronauta di Gibson fu indirizzato principalmente sulla fisica solare, l'osservazione di comete, studi delle risorse terrestri, medicina spaziale e sulla fisiologia e le reazioni umane durante un volo nello spazio. Il suo addestramento non rimase solo teorico, dato che pot\u00e9 partecipare attivamente all'acquisizione di dati in questo campo volando nello spazio durante la missione dello Skylab 4 nel ruolo di scienziato-pilota.\nRaggiunse pi\u00f9 di 4.300 ore di volo di cui 2.270 ore su aerei jet.\nEsperienze alla NASA.\nIl dott. Gibson venne scelto dalla NASA a giugno del 1965 con il 4 gruppo selezionato e con il primo comprendente degli scienziati-astronauta. Dovette sottoporsi ad un addestramento da pilota della durata di 53 settimane presso la Williams Air Force Base in Arizona che gli consent\u00ec di ottenere le \"wings\" (ali = abilitazione da pilota) da parte dell'aeronautica militare americana - U.S. Air Force. Ha pilotato diversi elicotteri e l'aereo \"T-38 Talon\".\nFece parte dell'equipaggio di supporto della missione dell'Apollo 12, la seconda ad allunare, assumendo particolarmente il ruolo di Capcom. Partecip\u00f2 attivamente alla progettazione ed al collaudo di molteplici elementi componenti la stazione spaziale Skylab.\nIl suo primo ed unico volo nello spazio fu la missione dello Skylab 4, nel ruolo di scienziato-pilota. Si tratt\u00f2 della terza ed ultima missione equipaggiata a visitare il laboratorio spaziale statunitense. La stessa si svolse tra il 16 novembre 1973 e l'8 febbraio 1974. Fino a tale data nessuna missione aveva avuto una durata pi\u00f9 lunga ed il record di 84 giorni, 1 ora e 15 minuti (per l'esattezza corrispondente a 2.017 ore, 15 minuti e 32 secondi) verr\u00e0 appena battuto a marzo del 1978. Oltre al dott. Gibson fecero parte dell'equipaggio che percorse una distanza di 55,2 milioni di chilometri (pari a 34,5 milioni di miglia) il comandante Gerald Paul Carr ed il pilota William Pogue. Riuscirono a completare con successo ben 56 esperimenti, 26 dimostrazioni scientifiche, 15 osservazioni di dettagli di obbiettivi e 13 ricerche di studio durante le loro 1.214 orbite terrestri. Svolsero una moltitudine di osservazioni terrestri avvalendosi dell'apposita telecamera e di un adeguato sensore. Il dott. Gibson fu il membro dell'equipaggio responsabile principalmente per le 338 ore di operazioni con l\"'Apollo Telescope Mount\", cio\u00e8 un congegno per eseguire delle osservazioni relative ai singoli processi che si svolgono sulla superficie solare.\nDr. Gibson svolse pure 15 ore e 17 minuti di attivit\u00e0 extraveicolare durante questa missione.\nGibson si ritir\u00f2 dal ruolo di astronauta attivo a dicembre del 1974 per potersi dedicare esclusivamente agli studi dei dati acquisiti durante le missioni dello Skylab relativi alla fisica solare passando alla Aerospace Corporation di Los Angeles in California con l'incarico di capo scienziato. A partire da marzo del 1976, collabor\u00f2 come consulente per un anno presso la ERNO Raumfahrttechnik GmbH, in Germania. Tale ditta partecip\u00f2 attivamente allo sviluppo dello Spacelab e la collaborazione venne finanziata come premio conferito ad uno scienziato da parte della fondazione Alexander von Humboldt. A marzo del 1977, fece ritorno all'ufficio degli aspiranti candidati astronauti, assumendo il ruolo di direttore per la scelta dei candidati scienziati-astronauta.\nDopo la NASA.\nDopo la carriera della NASA, il dott. Gibson diresse diversi programmi di organizzazione e assunse posizioni nei direttivi con Booz, Allen ed Hamilton e la TRW, rimanendo comunque sempre nel campo dello sviluppo spaziale e di energia in generale. Fu presidente del \"Oregon Museum of Science and Industry\".\nAd ottobre del 1990, il dott. Gibson fond\u00f2 la ditta diretta in proprio \"Gibson International Corporation\". La societ\u00e0 si occupa principalmente della consulenza per l'organizzazione di programmi, per lo sviluppo di mercato ed il disegno e sviluppo di infrastrutture per operazioni spaziali. Attualmente \u00e8 vicepresidente anziano della \"Science Applications International Corporation\" la societ\u00e0 madre della \"EROS Data Center Operation\" di Sioux Falls nel Dakota del Sud dove svolge l'incarico di dirigente.\nHa raggiunto un notevole campo di pubblicazioni tra le quali spiccano un libro di fisica solare, due romanzi (Doubleday and Bantam, Reach e In the Wrong Hands) nonch\u00e9 particolarmente la pubblicazione \"The Greatest Adventure\" una raccolta di storie e fotografie delle missioni nello spazio di pi\u00f9 astronauti e cosmonauti di tutte le parti del mondo.\nIl dott. Gibson \u00e8 pluridecorato di onorificenze nazionali ed internazionali sia nel campo militare che in campo civile. \u00c8 membro di influenti associazioni americane e gli vennero conferite le lauree \"honoris causa\" dall'Universit\u00e0 di Rochester (New York) e dal Wagner College di Staten Island, New York - entrambe nel 1974."}
{"id": "274636", "revid": "486946", "url": "https://it.wikipedia.org/wiki?curid=274636", "title": "Khair-ad-Din", "text": ""}
{"id": "274669", "revid": "767487", "url": "https://it.wikipedia.org/wiki?curid=274669", "title": "Paul Rodgers", "text": "\u00c8 noto prevalentemente come \"vocalist\" dei gruppi Free, Bad Company e Queen + Paul Rodgers. Ha anche collaborato con il chitarrista Jimmy Page in The Firm e con Slash; successivamente ha continuato proseguendo la sua attivit\u00e0 con una prolifica carriera solista. Il musicista ha realizzato, a partire dalla met\u00e0 degli anni Ottanta: Cut Loose (1983), Muddy Water Blues: a tribute to Muddy Waters (1993) che riceve una nomination ai Grammy e che vede anche una serie di collaborazioni importanti con altri artisti Slash, Richie Sambora dei Bon Jovi, Jeff Beck, Steve Miller, Buddy Guy, e David Gilmour dei Pink Floyd, Now (1997), Electric (2000), Live in Glasgow (2007), The Royal Sessions (2013).\nBiografia.\nFree.\nNel 1968 nascono i Free quando Paul Kossoff e Simon Kirke, chitarrista e batterista dei Black Cat Bones, incontrarono Paul Rodgers mentre si esibiva in un locale con la sua band Brown Sugar. Come bassista venne preso un sedicenne di nome Andy Fraser. La band cominci\u00f2 ad esibirsi nei locali e nell'anno stesso in cui si costituirono, firmarono un contratto discografico con la \"Island\" e cos\u00ec nacque il primo album in studio \"Tons of Sobs\". Una canzone scritta da Rodgers e Fraser - \"All right now\" \u2013 riesce a conquistare la classifica in diversi paesi nel 1970. La band incominci\u00f2 a decadere quando abbandonarono la band Paul Kossoff e Andy Fraser. I membri rimanenti assunsero il bassista giapponese Testu Yamauchi e il pianista/organista John Bundrick (che aveva gi\u00e0 collaborato con i membri del gruppo nel progetto Kossoff, Kirke, Tetsu and Rabbit), mentre il ruolo di chitarrista fu provvisoriamente preso da Rodgers stesso. Con questa formazione la band registr\u00f2 l'ultimo album: Heartbreaker. La band si sciolse quando Paul Rodgers e Simon Kirke si unirono ai Bad Company. Durante la formazione del gruppo, Rodgers rifiut\u00f2 due richieste di entrare in formazione nei The Doors e nei Deep Purple.\nBad Company.\nI Bad Company sono un supergruppo hard rock britannico formato nel 1974. Il gruppo \u00e8 stato fondato da Paul Rodgers (voce) e Simon Kirke (batteria) ex componenti dei Free, con Mick Ralphs (chitarra solista) ex dei Mott the Hoople e da Boz Burrell (basso) ex dei King Crimson.\nThe Firm.\nNel 1984 si unisce a Jimmy Page e d\u00e0 luce al progetto the Firm. Due album \"The Firm\" e \"Mean business\" due tour e lo scioglimento nel 1986.\nQueen + Paul Rodgers.\nIl gruppo rock britannico dei Queen propose a Rodgers di essere la voce solista del loro \"tour\" europeo del 2005. La band cos\u00ec formata fu denominata Queen + Paul Rodgers per sottolineare come la sua presenza sul palco fosse una collaborazione e non una sostituzione dello storico frontman del gruppo, Freddie Mercury, scomparso nel 1991 poich\u00e9 malato di AIDS.\nQueen + Paul Rodgers continuarono il loro \"tour\" esibendosi nel 2006 negli Stati Uniti.\nIl 19 settembre del 2008 esce il nuovo album con i Queen + Paul Rodgers, \"The Cosmos Rocks\". La band parte per un tour mondiale che terminer\u00e0 il 29 novembre in Brasile.\nA maggio 2009 Rodgers ha rivelato la fine della collaborazione coi Queen:\nRodgers non ha per\u00f2 escluso che in futuro ci sia la possibilit\u00e0 di nuove collaborazioni."}
{"id": "274678", "revid": "600229", "url": "https://it.wikipedia.org/wiki?curid=274678", "title": "Testata (flauto traverso)", "text": ""}
{"id": "274686", "revid": "1889177", "url": "https://it.wikipedia.org/wiki?curid=274686", "title": "Christian Rosenkreuz", "text": "Considerato il fondatore dell'ordine dei Rosacroce (o Rosa+Croce come si trova riportato in molti testi), si pensa che sia vissuto in Germania tra il 1378 e il 1484.\nBiografia.\nComp\u00ec viaggi in Medio Oriente, intrapresi per poter approfondire le proprie conoscenze sul mondo dell'occulto, evidenziando anche una forte motivazione mistica e gnoseologica.\nFu proprio al ritorno da questi viaggi che Christian Rosenkreutz (o Cristiano Rosacroce), rientrato in Germania, che \u00e8 considerata sua patria di origine, fond\u00f2 l'ordine segreto dei Rosacroce. Secondo quanto viene riportato in alcuni documenti, egli visse fino all'et\u00e0 di 106 anni.\nIl suo corpo sarebbe stato rinvenuto, perfettamente intatto, 120 anni dopo, quando alcuni confratelli ritrovarono e aprirono la sua tomba.\nIl dibattito sulla figura.\nLa sua storia \u00e8 narrata in tre documenti fondamentali: \"Fama Fraternitatis\" (1614), \"Confessio Fraternitatis\" (1615) e \"Le nozze chimiche di Christian Rosenkreutz\" (1616, quest'ultimo generalmente attribuito a Johann Valentin Andreae).\nDa quanto emerge dai documenti, la sua morte (sarebbe meglio dire il ritrovamento del suo corpo ancora integro) dovrebbe essere databile intorno all'anno 1603 (1604 secondo altre fonti). Sarebbe stato proprio il ritrovamento del corpo del Maestro l'evento detonante che port\u00f2 alla rivelazione dell'Ordine dei Rosacroce agli occhi del mondo.\nUna tesi diffusa \u00e8 che la figura di Christian Rosenkreutz sia del tutto leggendaria; anche molti degli attuali movimenti che continuano a condividere gli ideali rosacrociani ne danno un'interpretazione figurativa, allegorica. Un'ipotesi \u00e8 che egli rappresenti la personificazione di alcuni ideali (eroici, gnoseologici, religiosi, sociali, ecc.), che diversi pensatori e circoli mistici dell'epoca volevano diffondere.\nTuttavia alcuni occultisti ed esoteristi del secolo scorso, come ad esempio Rudolf Steiner, Max Heindel e Jan van Rijckenborgh, pur insistendo sull'alto valore allegorico della figura di Cristiano Rosacroce, intesa a rappresentare il prototipo dell'uomo che rinasce secondo la sua essenza divina, tracciano anche, nei loro scritti, i contorni di alcuni enigmatici adepti e iniziati di alto rango, che avrebbero dato forma attraverso i secoli alle \"Scuole dei Misteri Occidentali\", presentandosi al mondo anche sotto questo nome simbolico."}
{"id": "274697", "revid": "1543377", "url": "https://it.wikipedia.org/wiki?curid=274697", "title": "Sterno (prodotto)", "text": " \nSterno \u00e8 il nome commerciale (di propriet\u00e0 della societ\u00e0 statunitense The Sterno Group) di una gelatina combustibile a base alcolica usata nell'ambito del catering per il riscaldamento delle pietanze e nel campeggio in sostituzione dei fornelli da campeggio a gas.\nIl materiale, inventato intorno al 1900, \u00e8 di aspetto gelatinoso ed \u00e8 costituito da etanolo, metanolo, acqua e un agente gelificante basato su un ossido anfotero; \u00e8 studiato per essere privo di odore e bruciare direttamente nella propria confezione (una confezione da 200 g brucia per circa 2 ore). Presenta un caratteristico colore rosa.\nCocktail.\nLo Sterno fu utilizzato ai tempi della grande depressione e fino al secondo dopoguerra per produrre un drink chiamato \"canned heat\" (cui ad esempio fa riferimento il brano del 1928 \"Canned Heat Blues\" del bluesman Tommy Johnson), \"squeeze\" o \"pink lady\", che risulta tossico per la presenza di metanolo. Consumato in particolare da alcolizzati poveri e senzatetto, fu messo in relazione a numerose intossicazioni e morti per avvelenamento, tra cui 31 persone a Filadelfia nel 1963.\nRiferimenti cinematografici.\nNel film Andromeda (\"The Andromeda Strain\"), film di fantascienza del 1971 diretto da Robert Wise, tratto dall'omonimo romanzo di Michael Crichton del 1969, Jackson (interpretato da George Mitchell), il paziente anziano, \u00e8 un bevitore di Sterno."}
