{"id": "370814", "revid": "729019", "url": "https://it.wikipedia.org/wiki?curid=370814", "title": "James Longstreet", "text": " Ufficiale nell'US Army, divenne tenente generale nell'esercito degli Stati Confederati durante la guerra di secessione. Fu uno dei pi\u00f9 famosi generali degli Stati Confederati d'America nella guerra di secessione americana prima di intraprendere con successo una carriera nel periodo post-bellico che lo port\u00f2 a lavorare per il governo dei suoi antichi avversari come diplomatico e amministratore.\nGiovent\u00f9.\nDi origine olandese, Longstreet nacque nel Distretto di Edgefield (contea di Edgefield, Carolina del Sud) ma crebbe ad Augusta, Georgia fino all'et\u00e0 di 12 anni, allorch\u00e9 suo padre mor\u00ec e la sua famiglia si spost\u00f2 a Somerville, Alabama. Si diplom\u00f2 a West Point nel 1842, in tempo per servire e distinguersi nella guerra messicano-statunitense raggiungendo il grado di maggiore. Si dimise dall'esercito statunitense nel giugno del 1861 per unirsi alla Confederazione nella guerra di secessione.\nCarriera da generale confederato.\nLongstreet fu grandemente stimato come ufficiale e gli fu immediatamente attribuita la nomina a brigadier generale dell'esercito confederato. Combatt\u00e9 bene nella prima Bull Run e fu promosso maggior generale. La sua carriera decoll\u00f2 nell'estate del 1862 allorch\u00e9 il generale Robert E. Lee assunse il comando dell'Armata della Virginia Settentrionale. Durante le battaglie dei Sette Giorni, Longstreet ebbe il comando operativo di quasi la met\u00e0 dell'Armata di Lee.\nIn quanto generale, Longstreet mostr\u00f2 un gran talento nel combattimento difensivo, preferendo collocare le proprie truppe in una forte posizione difensiva, costringendo il nemico ad attaccarlo. Una volta che il nemico fosse stato logorato, allora e solo allora Longstreet prendeva in considerazione di attaccarlo a sua volta. Di fatto le truppe sotto il suo comando non persero mai una posizione difensiva durante la guerra. Lee si riferiva affettuosamente a Longstreet come al suo \u00abVecchio cavallo di battaglia\u00bb. (Gli amici di Longstreet in genere lo chiamavano \u00abPete\u00bb). Il suo successo come tattico offensivo fu tuttavia incostante ed egli spesso dissent\u00ec con l'altamente aggressivo Lee circa le tattiche pi\u00f9 opportune da impiegare in battaglia.\nIronicamente, uno dei momenti pi\u00f9 soddisfacenti si ebbe nell'agosto del 1862, quando comand\u00f2 l'ala destra (in seguito nota come Primo Corpo) nella seconda battaglia di Bull Run. Qui egli e il comandante del Primo Corpo confederato, il maggior generale Stonewall Jackson, si scambiarono i loro ruoli teorici, con Jackson che combatt\u00e9 in modo difensivo sulla sinistra confederata e Longstreet che condusse un devastante attacco di fianco sul lato destro, riuscendo ad infrangere le difese della soverchiante Armata della Virginia unionista. Il mese successivo, ad Antietam, Longstreet partecip\u00f2 all'azione confederata contro le forze dell'Unione che erano forti il doppio. Il 9 ottobre, poche settimana dopo Antietam, Longstreet fu promosso tenente generale, diventando l'ufficiale confederato pi\u00f9 anziano con tale grado.\nRafforz\u00f2 la sua reputazione quello stesso dicembre, quando il suo Primo Corpo gioc\u00f2 un ruolo decisivo nella battaglia di Fredericksburg, dove Longstreet posizion\u00f2 i suoi uomini dietro un muretto di pietra sulle Marye's Heights e resistette a quattordici assalti unionisti. Circa 10.000 soldati federali caddero a fronte agli appena 500 di Longstreet.\nNell'inverno e nella prima primavera del 1863, Longstreet imbottigli\u00f2 le forze nordiste nella citt\u00e0 di Suffolk, Virginia, un'operazione minore ma una delle pi\u00f9 importanti dell'Armata di Lee, ancora bloccata in devastanti azioni belliche nella Virginia centrale. Col condurre l'assedio di Suffolk, Longstreet port\u00f2 le autorit\u00e0 confederate ad impadronirsi di un'immensa quantit\u00e0 di rifornimenti che erano stati sotto il controllo unionista. Tuttavia questa operazione impegn\u00f2 Longstreet e i 15.000 uomini del Primo Corpo che non furono presenti alla battaglia di Chancellorsville a maggio.\nLongstreet si riun\u00ec all'Armata di Lee dopo Chancellorsville e prese parte alla Campagna di Lee a Gettysburg, dove entr\u00f2 in contrasto con Lee circa le tattiche che questi aveva adottato. Questa campagna marc\u00f2 un fondamentale cambiamento circa il modo con cui Longstreet era impiegato da Lee. In passato, Lee aveva preferito usare Longstreet per ruoli difensivi, che erano il suo forte, e aveva usato Jackson e il Secondo Corpo per condurre i suoi attacchi. Jackson per\u00f2 fu mortalmente ferito a Chancellorsville e Lee volle da quel momento che Longstreet svolgesse il ruolo che era stato proprio di Jackson.\nDurante la battaglia di Gettysburg Longstreet attu\u00f2 un disimpegno dal nemico dopo il primo giorno di battaglia, organizzando un movimento strategico di fianco per collocarsi sulle linee di comunicazione unioniste, sfidando l'Unione perch\u00e9 lo attaccasse. Pensava che Lee fosse d'accordo, prima della Campagna che questa \u00aboffensiva strategica, tatticamente difensiva\u00bb fosse quella pi\u00f9 adeguata. Ma Lee aveva progettato un'offensiva tattica, temendo forse che un ridispiegamento, come suggerito da Longstreet, avrebbe prodotto la demoralizzazione nei ranghi delle truppe. Il 2 luglio, il secondo giorno della battaglia, l'assalto di Longstreet sul fianco sinistro dell'Unione fu a un passo dall'avere successo, ma a costi notevoli. Il 3 luglio, quando Lee ordin\u00f2 a Longstreet, contrariamente ai desideri di questi, di attaccare il centro dell'Unione, in quella che divenne nota come la \u00abCarica di Pickett\u00bb, i Confederati persero 7.000 uomini in un'ora. Lee si rimprover\u00f2 della disfatta di Gettysburg, ma qualcuno, come il generale Jubal Early e gli avvocati della \u00abCausa Perduta\u00bb, insistettero sul fatto che l'esitazione di Longstreet a mettere in atto il piano di Lee era stata la causa della sconfitta.\nLee in seguito sped\u00ec Longstreet in Tennessee quell'autunno, in risposta alla disperata richiesta d'aiuto dell'Armata Confederata del Tennessee. Ci\u00f2 comport\u00f2 che Longstreet ed i 14.000 veterani del suo Primo Corpo prendessero parte alla battaglia di Chickamauga nel settentrione della Georgia quel settembre. Longstreet guid\u00f2 un attacco dei suoi uomini e di alcune parti dell'Armata del Tennessee che misero in rotta l'Armata del Cumberland unionista e consegu\u00ec la maggior vittoria confederata sul fronte occidentale.\nLongstreet entr\u00f2 subito in contrasto con l'assai pi\u00f9 maligno comandante dell'Armata del Tennessee, il generale Braxton Bragg, quando Bragg non riusc\u00ec a capitalizzare la vittoria con la distruzione dell'Armata unionista e a riconquistare la citt\u00e0 di Chattanooga, Tennessee. Longstreet divenne il leader di un gruppo di ufficiali superiori dell'esercito che cospirarono perch\u00e9 Bragg fosse rimosso. La situazione divent\u00f2 tanto grave che Jefferson Davis, Presidente della Confederazione, fu costretto a intercedere di persona. Ci\u00f2 che segu\u00ec fu una delle pi\u00f9 bizzarre scene della guerra, con Bragg seduto e rosso in faccia che assisteva a una processione di suoi comandanti che lo dichiaravano incompetente. Davis seduto accanto al suo vecchio amico e che non faceva nulla per risolvere il conflitto. Bragg non solo rest\u00f2 al comando ma invi\u00f2 Longstreet e i suoi uomini verso la disastrosa Campagna all'interno del Tennessee orientale, dove in dicembre essi furono sconfitti in un tentativo di riconquista della citt\u00e0 di Knoxville. Dopo che Bragg fu respinto in Georgia, Longstreet e i suoi uomini tornarono da Lee.\nLongstreet aiut\u00f2 a salvare l'Esercito confederato dalla disfatta nella sua prima battaglia condotta dopo il suo rientro agli ordini di Lee, la battaglia del Wilderness nel maggio 1864, quando egli lanci\u00f2 un potente attacco di fianco contro il II Corpo unionista, quasi distruggendolo. Ma fu ferito nell'azione \u2014 accidentalmente colpito dai suoi propri uomini a meno di un miglio dal posto in cui Jackson era andato incontro al suo destino l'anno prima \u2014 e fu assente per il resto della campagna primaverile del 1864, in cui Lee fall\u00ec nettamente il suo obiettivo nel condurre il proprio esercito. Raggiunse Lee dall'ottobre del 1864 al marzo del 1865, durante l'assedio di Petersburg, comandando le difese di fronte alla capitale Richmond. Si arrese con Lee ad Appomattox Court House il 9 aprile 1865.\nCarriera postbellica.\nDopo la guerra, Longstreet rinnov\u00f2 la sua amicizia col suo vecchio amico, marito di sua cugina, e avversario, il tenente generale e futuro Presidente degli Stati Uniti Ulysses S. Grant, e divent\u00f2 il solo ufficiale superiore confederato a diventare uno \"scalawag\" (lett. \"mascalzone\", termine usato per indicare i Sudisti favorevoli a una riappacificazione con i vincitori) e a raggiungere le file del Partito Repubblicano. Per questo egli perse il favore di molti uomini del Sud e tuttavia ebbe una seconda carriera di successo. Si convert\u00ec anche al cattolicesimo quando si spos\u00f2 con la seconda moglie, il che lo rese ulteriormente impopolare nel Sud, a larga prevalenza protestante. Il Presidente Rutherford B. Hayes nomin\u00f2 Longstreet come suo ambasciatore nell'Impero Ottomano, quindi serv\u00ec dal 1897 al 1904, sotto il Presidente William McKinley e Theodore Roosevelt, come Commissario federale delle Ferrovie.\nNell'ultima parte della sua vita, dopo aver sopportato per decenni critiche sul suo operato in guerra da parte di altri Confederati, respinse la maggior parte di queste argomentazioni in un suo memoriale chiamato \"Da Manassas ad Appomattox\". Sopravvisse alla gran parte dei suoi detrattori e mor\u00ec a Gainesville, Georgia, dove \u00e8 sepolto nel Cimitero Alta Vista. \u00c8 uno dei pochi ufficiali della guerra di secessione che sia vissuto nel XX secolo.\nEredit\u00e0.\nA causa delle critiche di numerosi autori del movimento rifacentesi al mito della causa persa confederata (Jubal Anderson Early in particolare), la carriera bellica di Longstreet \u00e8 stata sminuita per molti anni dopo la sua morte. La pubblicazione dell'opera di Michael Shaara, \"The Killer Angels\", nel 1974, basata in parte sulle memorie di Longstreet, come pure il film del 1993 \"Gettysburg\", si pensa abbia aiutato a risollevare la reputazione di Longstreet proponendolo come un comandante eccellente e diligente.\nNel 1998, uno degli ultimi monumenti eretti nel Gettysburg National Military Park, tardivo tributo a Longstreet, \u00e8 stata la sua statua equestre scolpita dallo scultore Gary Casteel.\nBisogner\u00e0 attendere il 1966, e la relativa opera di Raimondo Luraghi \"La guerra civile Americana\": in quest'opera, che ha ricevuto il consenso dei massimi storici americani del ramo, egli viene a buon diritto \"riabilitato\" e presentato come il migliore tattico della Confederazione, e, come stratega, posto alla pari dello stesso Lee.\nVa osservato, a questo riguardo, che Longstreet accett\u00f2 di appoggiare la seconda offensiva di Lee dopo un incontro con Lee e lo stesso presidente della Confederazione Jefferson Davis, al termine del quale la direttiva strategica fu fissata nell'eliminazione dell'esercito dell'Unione, partendo da una battaglia difensiva.\nAvvenne invece che Lee, il 2 luglio, scaten\u00f2 a Gettysburg, in forte inferiorit\u00e0 numerica, un'offensiva che poteva concludersi solo in disastro. Lee se ne assunse la colpa, ma il biasimo and\u00f2 per lungo tempo al Generale Pickett."}
{"id": "370816", "revid": "81195", "url": "https://it.wikipedia.org/wiki?curid=370816", "title": "Allumina", "text": ""}
{"id": "370817", "revid": "7", "url": "https://it.wikipedia.org/wiki?curid=370817", "title": "Fortificazioni alla moderna", "text": ""}
{"id": "370828", "revid": "1534511", "url": "https://it.wikipedia.org/wiki?curid=370828", "title": "Giovanni Girolamo Saccheri", "text": "\u00c8 considerato il padre, seppure inconsapevole, delle geometrie non euclidee.\nBiografia.\nSaccheri entr\u00f2 diciottenne nell'ordine della Compagnia di Ges\u00f9 a Genova, dove fu avviato allo studio della geometria. Venne ordinato sacerdote a Como nel 1694, quindi insegn\u00f2 filosofia e teologia nei collegi gesuiti di Torino e di Pavia, dove inoltre gli fu affidata la cattedra di Matematica all'Universit\u00e0 degli Studi fino alla morte.\nNel 1697 pubblic\u00f2 un notevole trattato di logica e nel 1708 un trattato di statica. Nel 1733, l'anno della sua morte, usc\u00ec l'opera di maggiore importanza per la storia dei fondamenti della geometria e per la quale la sua figura \u00e8 oggi ampiamente ricordata: \"Euclides ab omni n\u00e6vo vindicatus\" (Euclide riscattato da ogni difetto).\nIn essa, Saccheri dimostr\u00f2 per assurdo il postulato delle rette parallele di Euclide. La sua dimostrazione non era per\u00f2 corretta e le conseguenze da lui tratte dalla negazione del V postulato costituiscono, contro le sue intenzioni, una serie di teoremi che di fatto hanno aperto la strada alla geometria non euclidea. Tuttavia la sua incrollabile convinzione sulla validit\u00e0 della geometria euclidea gli imped\u00ec di rendersi conto dei risultati raggiunti.\nSaccheri era anche un valente giocatore di scacchi: era in grado di giocare contemporaneamente tre partite alla cieca, riproducendole poi a ritroso.\nIl Quadrilatero di Saccheri.\nSaccheri voleva provare il V postulato di Euclide sulle rette parallele attraverso una dimostrazione per assurdo. Il suo punto di partenza fu il quadrilato birettangolo isoscele, ovvero un quadrilatero con due lati opposti congruenti ed entrambi perpendicolari ad uno solo degli altri lati.\nSaccheri introdusse dunque tre ipotesi sugli angoli del quadrilatero opposti a quelli costruiti retti:\nL'idea di Saccheri era quella di confutare le due ipotesi dell'angolo acuto e di quello ottuso, in modo da rendere possibile solo quella dell'angolo retto. Confut\u00f2 l'ipotesi dell'angolo ottuso usando il II postulato euclideo, ammettendo cio\u00e8 che un segmento possa essere illimitatamente prolungato in linea retta. Tuttavia rinunciando alla validit\u00e0 anche del II postulato, potremmo considerare valida anche l'ipotesi dell'angolo ottuso: proprio Bernhard Riemann, lavorando su questo, giunse ad elaborare la teoria della geometria ellittica. Saccheri concluse dicendo che\n\"L'ipotesi dell'angolo ottuso \u00e8 completamente falsa, poich\u00e9 distrugge se stessa\".\nLa confutazione di Saccheri dell'ipotesi dell'angolo acuto \u00e8 molto pi\u00f9 debole. Egli suppose infatti che ci\u00f2 che vale per un punto a distanza finita dalla retta dovesse valere anche per un punto \"all'infinito\", ma questa ipotesi in realt\u00e0 rende inaccettabile la confutazione. Non troppo convinto della dimostrazione, Saccheri cos\u00ec chios\u00f2 la sua dimostrazione: \n\"L'ipotesi dell'angolo acuto \u00e8 assolutamente falsa, poich\u00e9 ripugna alla natura della linea retta\"."}
{"id": "370829", "revid": "110157", "url": "https://it.wikipedia.org/wiki?curid=370829", "title": "Maria am Gestade", "text": "Maria am Gestade (Santa Maria sulla Riva) \u00e8 una delle pi\u00f9 antiche chiese di Vienna ed uno degli ultimi esempi di architettura gotica che sopravvivono nella citt\u00e0. La chiesa sorge in Salvatorgasse 12, nella Innere Stadt, vicino al canale del Danubio (in tedesco \"Donaukanal\").\nStoria di santa Maria sulla riva.\nSi racconta che nel I X secolo in questo luogo sorgesse una chiesa in legno, che serviva anche come posto di lavoro per pescatori e marinai. La chiesa \u00e8 menzionata per la prima volta nel 1158. L'edificio attuale fu costruito tra il 1394 e il 1414 in stile gotico. Nel 1409 la chiesa entr\u00f2 a far parte della diocesi di Passavia e come tale rimase, una sorta di enclave, anche dopo che fu costituita la diocesi di Vienna nel 1469. La chiesa fu sconsacrata nel 1786 e gradualmente cadde in rovina. Fu utilizzata come deposito e scuderia durante l'occupazione della citt\u00e0 nel 1809 da parte delle truppe di Napoleone. Nel 1812 la chiesa fu rinnovata e nuovamente consacrata. Oggigiorno \u00e8 frequentata dalla comunit\u00e0 ceca della citt\u00e0.\nArchitettura della chiesa.\nLe colonne della navata sono decorate con baldacchini gotici, che racchiudono sculture appartenenti a vari periodi, da quello medievale a quello moderno. Il Coro ha due pannelli gotici risalenti al 1460, raffiguranti uno l\"'Annunciazione\" e l'altro la \"Crocefissione\". Altro particolare rilevante della chiesa sono le vetrate poste dietro l'altare maggiore. \nLa chiesa ha un campanile alto 56 metri."}
{"id": "370832", "revid": "871355", "url": "https://it.wikipedia.org/wiki?curid=370832", "title": "Ultimates 2", "text": "Ultimates 2 \u00e8 una serie a fumetti pubblicata della Marvel Comics. \u00c8 la seconda collana dedicata alla versione Ultimate dei Vendicatori. Gli autori sono Mark Millar (testi) e Bryan Hitch (disegni).\n\u00c8 stata pubblicata negli USA dal dicembre 2004 al maggio 2007 e in Italia dal luglio 2005 al luglio 2007 dalla Panini Comics. Fa seguito in ordine cronologico di \"continuity\" alla prima serie degli Ultimates, \"Ultimates 1\".\nTrama.\nLa storia della serie non si articola in saghe ma in singoli episodi, seppur legati fra loro da un unico filo conduttore.\nDurante questa serie si sviluppano le storie d'amore tra Tony Stark (Iron Man) e Natasha (Vedova Nera), che accetta di sposare Stark, e tra Capitan America e Wasp, tra cui cominciano comunque a insorgere difficolt\u00e0 relative alla differenza di et\u00e0. Inoltre Thor, considerato un pazzo da tutti, viene rinchiuso nel Triskelion. Non si sa con esattezza se ci\u00f2 sia dovuto all'intervento del malvagio fratellastro Loki, ma di certo Thor era intervenuto violentemente per salvare alcuni manifestanti pacifici in Italia.\nSuccessivamente anche Cap viene imprigionato perch\u00e9 considerato responsabile della morte della moglie e dei figli di Occhio di Falco. Invece si scoprir\u00e0 che la colpevole era la Vedova Nera, infiltrata negli Ultimates ma appartenente ai Liberatori, un supergruppo formato da superumani di ogni nazione fondato appositamente per contrastare ed eliminare l'egemonia politica e commerciale statunitense fortemente sostenuta, secondo la teoria degli oppositori, dagli Ultimates. Occhio di Falco ha visto morire la sua famiglia ed \u00e8 stato catturato per essere torturato per fornire informazioni. Vedova Nera ha ucciso Jarvis, il maggiordomo di Tony, ma quest'ultimo \u00e8 riuscito a neutralizzarla grazie ai naniti che le aveva inserito in corpo e che le permettevano di controllare l'armatura nera.\nLa saga termina con una spettacolare battaglia nel centro di Washington D.C. tra i Liberatori (aiutati da Loki) e gli Ultimates (fiancheggiati dall'esercito di Asgard). Alla loro vittoria, gli Ultimates decidono di diventare indipendenti e di non lavorare pi\u00f9 per il governo, grazie al finanziamento di Tony Stark (proprio come i Vendicatori originali).\nIl racconto finisce con un flashback su Capitan America, ambientato durante la seconda guerra mondiale, precisamente la sera prima che Steve Rogers si sottoponga all'esperimento che lo render\u00e0 un supersoldato; lui e la sua fidanzata Gail passeggiano dopo una serata al cinema, al termine della quale Steve promette a Gail di tornare vivo, e lei le promette che \"loro\" saranno l\u00ec ad aspettarlo: non \u00e8 chiaro perch\u00e9 Gail usi il plurale, sembra si rivolga a un eventuale bimbo nel suo grembo, ma nel corso della serie non \u00e8 mai stato accennato a un eventuale figlio/a che lei ha avuto da Steve.\nIn seguito Steve scoprir\u00e0 che suo figlio \u00e8 in realt\u00e0 il Teschio Rosso, un criminale terrorista."}
{"id": "370839", "revid": "1728", "url": "https://it.wikipedia.org/wiki?curid=370839", "title": "Area archeologica di Civita", "text": ""}
{"id": "370840", "revid": "1624098", "url": "https://it.wikipedia.org/wiki?curid=370840", "title": "Marteniza", "text": "La marteniza (in bulgaro: \u043c\u0430\u0440\u0442\u0435\u043d\u0438\u0446\u0430, IPA ) \u00e8 un piccolo ornamento rosso e bianco che viene indossato durante il mese di marzo al fine di dare il benvenuto alla primavera, poich\u00e9 questo mese, secondo la tradizione bulgara, segna l'inizio di essa.\nScambiarsi la marteniza durante la prima settimana di marzo \u00e8 un gesto che risale al IX secolo ed \u00e8 una delle pi\u00f9 popolari usanze bulgare mantenutasi nel corso dei secoli.\nLe martenize possono essere di diversi tipi: semplici fili rossi e bianchi, nappe, bracciali o bambole di stoffa, lana o cotone.\nLe martenize sono fondamentalmente un talismano per la buona salute e la lunga vita; simboleggiano il colore rosso per le guance rosse e quello bianco per i capelli bianchi e la vecchiaia. Si usa indossarli sul lato sinistro, dove c'\u00e8 il cuore, fino a quando si vede il primo segno dell'arrivo della primavera - una cicogna, una rondine o un albero in fiore - e poi (non oltre il 1\u00ba aprile) si appendono su un albero, o si mettono sotto una pietra, esprimendo un desiderio.\nOrigini.\nLe antiche radici di quest'usanza paiono provenire dal dio Marte, che \u00e8 il dio della primavera e della guerra.\nLe popolazioni durante l'arco della storia hanno sempre combattuto molto. Solitamente le guerre iniziavano i primi giorni di marzo e la maggior parte dei soldati doveva lasciare la propria casa. Le mogli, per\u00f2, essendo molto preoccupate per la sorte dei loro mariti, decisero di dare ai loro uomini piccoli talismani di colore bianco e rosso. Il colore rosso rappresentava il sangue dei guerrieri, che esse non volevano veder versato, e il bianco il colore pallido del viso di quest'ultime, in attesa che i loro mariti facessero ritorno a casa.\nOggi, invece, si scambiano le martenize per fare un dono a Baba Marta, affinch\u00e9 faccia andare via il freddo e porti la primavera. Una volta che si ha una marteniza, la si pu\u00f2 tenere sia sugli abiti che sul polso, e la si deve indossare fino a un segno dell'arrivo della primavera.\nSignificato.\nLa marteniza rappresenta anche i colori della natura, il bianco della neve che se ne va e il rosso del sole che sta arrivando.\nLa marteniza \u00e8 la pi\u00f9 nota tradizione della Bulgaria. Essa simboleggia una nuova vita, il concepimento, la fertilit\u00e0 e la primavera. Questa festa \u00e8 per la felicit\u00e0 e la gioia, la salute e la lunga vita; \u00e8 pura e luminosa come i colori della marteniza ed esprime la necessit\u00e0 di armonia nella natura e nella vita di ognuno."}
{"id": "370864", "revid": "486946", "url": "https://it.wikipedia.org/wiki?curid=370864", "title": "Eurofestival (1974)", "text": ""}
{"id": "370873", "revid": "486946", "url": "https://it.wikipedia.org/wiki?curid=370873", "title": "Eurofestival (1975)", "text": ""}
{"id": "370898", "revid": "1632387", "url": "https://it.wikipedia.org/wiki?curid=370898", "title": "Fair play", "text": "Il fair play o fairplay (\u00abgioco corretto\u00bb in inglese) \u00e8 un concetto riferito a un'etica comportamentale, applicabile a una pluralit\u00e0 di contesti, nato in ambito sportivo nel Regno Unito del Ottocento.\nSignificato sportivo.\nIl termine assume particolare rilevanza in ambito sportivo, indicando un'attitudine tesa a comportamenti leali tra gli avversari, anche da parte di tifosi. Ricade sotto tale definizione anche la prevenzione di atti quali violenza e discriminazione razziale. \nAl fine di promuovere su vasta scala il fair play, non di rado le federazioni sportive hanno fatto ricorso a slogan quali \u00ab\"Say no to racism\"\u00bb (\"Di' no al razzismo\") e \u00ab\"My game is fair play\"\u00bb (\"Il mio gioco \u00e8 corretto\").\nValenza agonistica.\nLa valutazione del fair play pu\u00f2 costituire un criterio meritocratico dal punto di vista agonistico, rifacendosi alla correttezza di atleti e squadre. Un esempio, in senso calcistico, \u00e8 relativo ai Mondiali 2018 in cui la Nazionale giapponese si \u00e8 qualificata a scapito di quella senegalese in virt\u00f9 del minor numero di cartellini gialli ricevuti.\nAltre accezioni.\nL'espressione \u00e8 stata ripresa, sempre nel mondo dei cani arrabbiati, anche in campo economico, al fine di evitare spese e bilanci spropositati ed insostenibili da parte delle societ\u00e0 sportive."}
{"id": "370902", "revid": "633110", "url": "https://it.wikipedia.org/wiki?curid=370902", "title": "Gunpowder", "text": "Gunpowder (\"polvere nera\" in lingua inglese) pu\u00f2 indicare:"}
{"id": "370935", "revid": "125268714", "url": "https://it.wikipedia.org/wiki?curid=370935", "title": "Gottfried Benn", "text": "Biografia.\nFiglio di un pastore protestante, Gottfried Benn, abbandon\u00f2 presto lo studio della teologia per dedicarsi alla medicina presso l'accademia militare di Berlino dove si laure\u00f2 nel 1910. Esord\u00ec nella letteratura pubblicando nel 1912 la raccolta di poesie espressioniste \"Morgue e altre poesie\", ambientata prevalentemente nei padiglioni di un ospedale e fitta di immagini macabre e mortuarie. L'opera dest\u00f2 un certo scandalo e proiett\u00f2 Benn negli ambienti letterari della Berlino degli anni dieci. Il dottor Benn entr\u00f2 in contatto con gli artisti del gruppo Die Br\u00fccke ed inizi\u00f2 un'avventura sentimentale con la poetessa ebrea Else Lasker-Sch\u00fcler.\nDurante la prima guerra mondiale Benn prosegue la sua professione di medico come sifilopatologo prestando servizio nell'esercito tedesco di occupazione in Belgio. Nel 1916 pubblica il racconto lungo \"Cervelli\" (Gehirne) seguito poi da \"Le novelle di R\u00f6nne\". Opera fortemente autobiografica, dove le giornate di un medico dell'esercito vengono descritte attraverso un flusso di immagini pregne di regressione onirica e simbolismo. Terminato il conflitto Benn si ritrasferisce di nuovo a Berlino dove apre uno studio privato sulla Hermannstra\u00dfe.\nNel dopoguerra, ostile alla Repubblica di Weimar, fece parte del movimento culturale della Rivoluzione conservatrice e poi simpatizz\u00f2 per l'emergente movimento nazista. Nel febbraio del 1933 viene chiamato dai gerarchi nazisti a dirigere la sezione di poesia dell'Accademia di Prussia, dai quali erano stati espulsi o si erano volontariamente allontanati poeti e intellettuali ostili al nuovo regime. Durante questi anni Benn scrive alcuni saggi e articoli, raccolti poi nel volume \"Die neue Staat und die Intellektuellen\" (1932), dalla quale si avverte una forte fascinazione estetizzante per il nazionalsocialismo, salutato come forza storica nuova, potente, nata da istanze dionisiache e assertrice del culto della forma. Concetti ripetuti ancora in una serie di saggi raccolti poi nel libro \"Kunst und Macht\" (1935).\nMa la luna di miele fra Benn e i gerarchi ha vita breve. I nazisti mettono gli occhi sui suoi scritti giovanili e sulle sue affinit\u00e0 poetiche col movimento espressionista che Goebbels e compagni bollano come \u00abarte degenerata\u00bb e lo bandiscono. In giugno Hans Friedrich Blunck lo sostituisce alla direzione dell'Accademia e Benn prende le distanze dal nazismo. Il 27 agosto 1934 ne scrive alla poetessa Ina Seidel: \u00abIl tutto mi comincia ad apparire come una sceneggiata che annuncia sempre il \"Faust\" ma la \"troupe\" \u00e8 appena sufficiente per un'operetta. Con quali toni grandiosi ha esordito e come appare schifoso oggi!\u00bb. Benn, profondamente amareggiato, scompare dalla scena pubblica e si ritira ad Hannover.\nAll'amico Friedrich Oelze scrive il 18 novembre di voler tornare a far parte dell'Esercito: \u00abla Reichswehr \u00e8 la forma aristocratica di emigrazione\u00bb. Nel 1937 \u00e8 attaccato da Wolfgang Willrich, ufficiale delle SS, nel libro \"S\u00e4uberung des Kunsttempels\" (Pulizia del tempio dell'arte) ma Benn \u00e8 difeso da Heinrich Himmler: tuttavia, nel 1938, la Reichsschrifttumskammer, l'Associazione degli scrittori, proibisce a Benn la pubblicazione dei suoi libri.\nFinita la guerra, nel 1951 ottiene il premio Georg B\u00fcchner. \nMuore a Berlino Ovest nel 1956 e viene sepolto nel Cimitero forestale di Dahlem."}
{"id": "370956", "revid": "52076", "url": "https://it.wikipedia.org/wiki?curid=370956", "title": "Assarhaddon", "text": ""}
{"id": "370959", "revid": "124494651", "url": "https://it.wikipedia.org/wiki?curid=370959", "title": "Granduca", "text": "Granduca (in latino, \"Magnus Dux\") \u00e8 un titolo sovrano (legato cio\u00e8 a effettiva sovranit\u00e0 su un territorio) posto nella gerarchia nobiliare tra quello di principe e quello di duca. Il trattamento di cortesia \u00e8 \"sua/vostra altezza reale\", mentre se \u00e8 regnante (come nel caso del granducato del Lussemburgo) ha il trattamento di \"sua/vostra altezza serenissima\".\nDescrizione.\nItalia.\nFu concesso per la prima volta nel 1569 da Pio V al duca di Firenze Cosimo I in seguito all'annessione da parte di questi della Repubblica di Siena. Il Granducato di Toscana continu\u00f2 ad esistere fino al 1859, ovvero fino all'Unit\u00e0 d'Italia. Bench\u00e9 nato in Italia, nella penisola il titolo non fu pi\u00f9 conferito ad altri stati o famiglie. Agli inizi degli anni settanta del XX secolo il quartiere di \"Santa Caterina\" fu, assieme al quartiere di Sbarre uno dei protagonisti dei Fatti di Reggio. La rivolta ebbe anche dei lati singolari: proprio per sottolineare il totale disprezzo per il governo in carica, i cittadini del quartiere dichiararono polemicamente la loro scissione dall'Italia e si autoproclamarono \"Granducato di Santa Caterina\".\nFinlandia e Lituania.\nIl titolo di granduca ebbe maggior successo in Europa orientale, dove c'erano i granducati di Finlandia e di Lituania. \nIl primo apparteneva all'Impero Russo (1811-1918), il secondo, in seguito al matrimonio tra il granduca Jogaila e la regina di Polonia Jadwiga entr\u00f2 in unione dinastica con il Regno di Polonia e successivamente, con l'Unione di Lublino nel 1569 divenne parte della Confederazione Polacco/Lituana (la Repubblica dei due Popoli). In seguito alle Spartizioni della Polonia ed alle Guerre napoleoniche, entrambi i granducati confluirono nell'Impero russo in unione personale con gli zar. I titoli scomparvero in seguito alla Rivoluzione russa.\nRussia.\nSempre nell'Et\u00e0 Moderna furono istituiti i granduchi russi, che letteralmente dovrebbero essere tradotti come \"grandi principi\", e \"tuttavia, \u00e8 ormai invalso l'uso di chiamarli \"granduchi\".\nIl titolo contraddistingueva i membri, maschi e femmine, della dinastia imperiale russa, diversi dallo zar e dalla zarina; dopo il 1886 fu, invece, riservato solo a figli, fratelli e nipoti maschi dello zar, per cui in Russia smisero di esserci famiglie il cui capofamiglia avesse il titolo di granduca. Vi furono tuttavia nell'impero territori assurti al titolo di granducato (Kiev, Vladimir-Suzdal', Tver, Rjazan, Mosca e poi Smolensk, Volodia, Podolia.\nGermania.\nIl titolo fu ripreso in et\u00e0 napoleonica per alcuni stati tedeschi di nuova creazione: W\u00fcrzburg, Francoforte e Berg. Inoltre furono elevati al rango di granducato l'Assia-Darmstadt ed il Baden nel 1806.\nIl congresso di Vienna soppresse i tre granducati di W\u00fcrzburg, Francoforte e Berg. In compenso elev\u00f2 al titolo di granducato altri cinque stati, cosicch\u00e9 nella Confederazione Germanica c'erano sette granducati: Baden, Assia-Darmstadt, Oldenburgo, Sassonia-Weimar, Meclemburgo-Schwerin e Meclemburgo-Strelitz, Lussemburgo. Per ci\u00f2 che concerne la Prussia, essa ribattezz\u00f2 Granducato di Posnania, per farne dimenticare il nome originario, una regione polacca, tradizionalmente chiamata in polacco Grande Polonia, di cui si era impadronita al congresso di Vienna. Titolare del granducato era perci\u00f2 il re di Prussia. Il re di Prussia aveva in unione personale anche il granducato del Basso Reno (1815). Nel 1870, i sei granducati sovrani tedeschi furono inglobati come stati federati nell'Impero tedesco.\nL'unico granducato tutt'ora esistente al mondo \u00e8 quello del Lussemburgo, a capo del quale vi \u00e8 il granduca Enrico di Lussemburgo."}
{"id": "370961", "revid": "446353", "url": "https://it.wikipedia.org/wiki?curid=370961", "title": "Classe CB", "text": "La classe CB fu una classe di sommergibili tascabili progettati dalla Caproni e costruiti a partire dal 1940 per conto della Regia Marina italiana, soprattutto allo scopo di difesa dei porti e di lotta antisommergibile.\nCostruiti in 24 esemplari, operarono durante la seconda guerra mondiale sia nel teatro bellico del mar Mediterraneo che nel teatro del Mar Nero, dove colsero i loro maggiori successi. I battelli dislocati nel Mar Nero furono acquisiti dal Regno di Romania al momento dell'armistizio dell'Italia con gli Alleati, salvo cadere poi in mano all'Unione Sovietica e venire brevemente incorporati nella Voenno-morskoj flot nel 1944. Alcuni dei battelli operativi nel Mediterraneo rimasero in forza alla Regia Marina che li impieg\u00f2 al fianco degli Alleati durante il periodo della cobelligeranza, ma il grosso dei CB operativi fu dato in forza alla Marina Nazionale Repubblicana che ne fece tuttavia un uso piuttosto ridotto; uno di essi fu acquisito alla fine della guerra dalla Jugoslavia e rimesso in servizio con la Jugoslavenska ratna mornarica.\nTutti i battelli della classe andarono perduti durante il conflitto o furono smantellati nell'immediato dopoguerra, salvo due esemplari conservati in museo: uno a Trieste e l'altro a Zagabria.\nCaratteristiche.\nDopo il non ottimale esito della classe CA, una serie di minisommergibili per impiego costiero sviluppata tra il 1937 e il 1938 ma interrotta dopo la realizzazione di soli due prototipi a causa delle caratteristiche giudicate inadeguate, la ditta Caproni di Taliedo, con la collaborazione del maggiore del genio navale Franco Spinelli, si mise all'opera per realizzare un'unit\u00e0 pi\u00f9 prestante e dalle dimensioni maggiori. I primi due prototipi della futura classe CB (\"Caproni modello B\"), ordinati nel 1939, furono consegnati alla Regia Marina nel 1940: le prove si rivelarono soddisfacenti, sebbene le dimensioni ristrette dei battelli e la conseguente scarsa abitabilit\u00e0 consentissero solo missioni di breve durata. Nel settembre del 1940 furono ordinati altri quattro esemplari di prima serie, entrati ufficialmente in servizio tra il gennaio e il maggio 1941; seguirono altri dieci battelli di seconda serie, dotati di alcune piccole migliorie, ordinati nel corso del 1942, mentre nel marzo 1943 la Regia Marina formul\u00f2 l'ordine per ulteriori 40 unit\u00e0.\nI classe CB erano piccoli battelli costieri a doppio scafo parziale, lunghi fuori tutto 15 metri, larghi 3 metri e con un pescaggio di 2,1 metri. Il dislocamento in emersione ammontava a 36 tonnellate, che saliva a 45 tonnellate in immersione; la profondit\u00e0 massima di collaudo raggiungibile era di 55 metri. L'equipaggio ammontava a tre o quattro uomini, tra cui un ufficiale.\nIl sistema propulsivo era di tipo convenzionale, con un motore diesel per la navigazione in superficie capace di una potenza di 90 hp, e un motore elettrico da 100 hp per la navigazione in immersione. La velocit\u00e0 massima in emersione toccava i 7,5 nodi, mentre quella in immersione raggiungeva i 6,5 nodi; l'autonomia toccava le 1.000 miglia in emersione alla velocit\u00e0 di 5 nodi, mentre quella in immersione si aggirava sulle 60 miglia a 3 nodi di velocit\u00e0.\nL'armamento era costituito da due lanciasiluri esterni \"a gabbia\" armati con altrettanti siluri da 450 mm; alcuni battelli furono dotati anche di una mitragliatrice da 8 mm fissa sul ponte davanti alla piccola torretta.\nServizio.\nNel 1942 con i primi sei mini-sommergibili della classe CB operativi (numerati da \"CB 1\" a \"CB 6\") la Regia Marina predispose la \"Prima Squadriglia CB\" di base a Taranto. Nel maggio 1942 i sei CB furono riassegnati in forza alla 4\u00aa Flottiglia MAS, e quindi trasportati via treno a Costanza in Romania per prendere parte alle operazioni belliche nel teatro del Mar Nero della seconda guerra mondiale; trasferiti nella base avanzata di Jalta, i CB dovevano contrastare le missioni di rifornimento sovietiche verso la citt\u00e0 di Sebastopoli, assediata dalle forze dell'Asse.\nI sommergibili evidenziarono una buona capacit\u00e0 nella lotta antisommergibile, affondando tra giugno ed agosto 1942 due sommergibili sovietici, lo \"\u0160\u010d-213\" di 586 t e lo \"S-32\" di 840 t, con un terzo battello (lo \"\u0160\u010d-203\") dato per probabilmente affondato. Il battello \"CB 5\" and\u00f2 perduto il 13 giugno 1942 dopo essere stato colpito nel porto di Jalta da un siluro lanciato da una motosilurante sovietica, mentre dopo la caduta di Sebastopoli nell'agosto 1942 i cinque CB furono trasferiti da Jalta a Costanza dove rimasero fondamentalmente inoperosi. Al momento dell'annuncio dell'armistizio tra Italia e Alleati nel settembre 1943, i cinque CB furono catturati e acquisiti dalla Marina militare romena, anche se sembra che alcuni di essi furono poi restituiti al controllo operativo della Repubblica Sociale Italiana; non pi\u00f9 impiegati in azione, i cinque CB furono catturati dai sovietici nell'agosto 1944 al momento della resa della Romania: incorporati nella Voenno-morskoj flot, furono impiegati per prove e test prima di essere radiati e demoliti nel febbraio 1945.\nSolo sei battelli della seconda serie (da \"CB 7\" a \"CB 12\") furono completati e consegnati alla Regia Marina prima dell'armistizio, oltre ad altri quattro battelli ancora in corso di collaudo. Cinque dei CB completi passarono alla Marina Cobelligerante Italiana (il \"CB 7\", danneggiato dai tedeschi a Pola il 9 settembre 1943, fu catturato ma non rimesso in servizio), che li impieg\u00f2 a fianco degli Alleati in funzione di addestramento; tutti passarono in disarmo alla fine della guerra e furono poi avviati alla demolizione nell'agosto 1948.\nI battelli da \"CB 13\" a \"CB 16\", impegnati nei collaudi, furono catturati dai tedeschi nel settembre 1943 e quindi assegnati in forza alla Marina Nazionale Repubblicana della RSI; altri otto battelli (da \"CB 17\" a \"CB 24\") furono costruiti dalla Caproni per conto della RSI ed entrarono in forza con la Marina repubblichina, mentre altri due battelli (\"CB 25\" e \"CB 26\") furono consegnati ancora incompleti nell'aprile 1945 e non entrarono mai servizio, finendo demoliti al termine delle ostilit\u00e0. I battelli da \"CB 27\" a \"CB 56\" furono sorpresi dalla fine delle ostilit\u00e0 in vari stati di avanzamento dei lavori, finendo tutti demoliti nel dopoguerra.\nI CB della RSI furono impiegati soprattutto in operazioni di sbarco e recupero informatori dietro le linee nemiche nel settore del mar Adriatico; tutti furono affondati per cause belliche o autoaffondati entro la fine delle ostilit\u00e0 nel maggio 1945, salvo il \"CB 19\" tornato in possesso della Regia Marina e smantellato con i suoi simili nell'agosto 1948. Il \"CB 20\" fu rinvenuto nell'aprile 1945 a Pola dalle truppe jugoslave mentre giaceva in stato di inefficienza: ripristinato e rimesso in servizio con la rinata Marina militare jugoslava come \"P 901\", venne dismesso nel 1950 ed \u00e8 oggi conservato presso il Museo delle Scienze e delle Tecniche di Zagabria. Un secondo CB (probabilmente l'ex \"CB 22\") \u00e8 invece conservato presso il Museo Henriquez di Trieste."}
{"id": "370964", "revid": "2200980", "url": "https://it.wikipedia.org/wiki?curid=370964", "title": "Cristina Parodi", "text": "Attiva in televisione dagli anni '80, ha acquisito popolarit\u00e0 grazie alla conduzione di trasmissioni come \"Verissimo\", \"La vita in diretta\" e \"Domenica in\". Ha inoltre condotto per molto tempo il TG5, conducendone peraltro la primissima edizione.\nBiografia.\nDiplomata al liceo classico Giovanni Plana di Alessandria, si \u00e8 laureata in lettere moderne all'Universit\u00e0 Cattolica del Sacro Cuore di Milano e dopo la carriera agonistica come tennista, ha iniziato l'attivit\u00e0 televisiva nei primi anni ottanta lavorando per le piccole emittenti TelePiccolo e Telereporter per poi per\u00f2 fare il suo debutto come giornalista nel 1988 lavorando per \"Odeon TV\" nelle trasmissioni sportive \"Caccia al 13\" e \"Forza Italia\". Nel 1990 \u00e8 passata a Mediaset, dapprima conducendo il programma sportivo \"Calciomania\" insieme a Maurizio Mosca e ricoprendo il ruolo di inviata per la trasmissione \"Pressing\", e poi collaborando con la nascente testata giornalistica delle tre reti Mediaset, che necessitava di un maggior numero di giornalisti a causa dello scoppio della prima guerra del Golfo. Nel 1992, insieme al direttore Enrico Mentana e ai colleghi Clemente Mimun, Lamberto Sposini e Cesara Buonamici ha lanciato la testata giornalistica di Canale 5, il TG5, conducendo peraltro la prima edizione assoluta, quella delle ore 13:00 del 13 gennaio.\nHa abbandonato il telegiornale nel 1996 per condurre una trasmissione prodotta dalla testata del TG5, \"Verissimo\", andata in onda nel tardo pomeriggio su Canale 5 con grande successo per numerose stagioni. Il programma, curato \u00e8 approdato anche in prima serata per alcune puntate con un ciclo intitolato \"Le storie di Verissimo\".. Ha abbandonato la trasmissione solo nel 2005, quando su richiesta del neodirettore della testata Carlo Rossella \u00e8 tornata al ruolo di conduttrice del TG5, nell'edizione principale delle 20. Nel 1998 ha vinto ad Alghero il Premio Nazionale Alghero Donna di Letteratura e Giornalismo per la sezione giornalismo. Durante i nove anni in cui ha condotto \"Verissimo\" ha anche partecipato nel 2000 a \"Strano ma vero\", con Gene Gnocchi, e condotto il reality di Canale 5 \"The Bachelor - L'uomo dei sogni\", andato in onda nell'estate 2003.\nHa inoltre interpretato il ruolo di s\u00e9 stessa nei film comici \"Body Guards - Guardie del corpo\" e \"Tutti gli uomini del deficiente\" e ha presentato pi\u00f9 volte il concerto di \"Natale in Vaticano\", in onda la vigilia di Natale su Canale 5, e alcune trasmissioni evento come \"Concerto per l'Unione Europea\", \"Serata per i diritti umani\", \"Donna sotto le stelle\" e \"Un Papa di nome Giovanni\". Nel 2012 ha lasciato Mediaset ed \u00e8 passata a LA7, dove gi\u00e0 dal 2011 lavora la sorella Benedetta: dal 10 settembre conduce \"Cristina Parodi Live\" e \"Cristina Parodi Cover\". Il 3 novembre \"Cristina Parodi Cover\" ha chiuso per bassi ascolti, e il 21 dicembre chiude anche \"Cristina Parodi Live\" per lo stesso motivo. \nIl 12 febbraio 2013, insieme alla sorella, \u00e8 tra i cosiddetti proclamatori del Festival di Sanremo, condotto da Fabio Fazio, per proclamare i Marta sui Tubi. Successivamente \u00e8 passata in Rai nella primavera del 2013. Dal 6 aprile al 4 maggio \u00e8 stata giurata in \"Altrimenti ci arrabbiamo\", show condotto da Milly Carlucci su Rai 1. Dal 20 dicembre 2013 al 10 gennaio 2014 conduce su Rai 1, con Al Bano, il programma \"Cos\u00ec lontani cos\u00ec vicini\". Dall'8 settembre 2014 conduce \"La vita in diretta\", storico programma pomeridiano di Rai 1, insieme a Marco Liorni. Viene riconfermata alla conduzione del programma anche per le due successive stagioni. Nella stagione 2017-2018 \u00e8 alla guida della trasmissione \"Domenica in\" con la sorella Benedetta, ma dato lo scarso risultato auditel, diventa unica conduttrice dopo poche settimane. Nella stagione successiva \u00e8 riconfermata alla domenica pomeriggio di Rai 1, ma con un nuovo programma: \"La prima volta\".\nVita privata.\nIl 1\u00ba ottobre 1995 a Carpeneto (AL) si \u00e8 sposata con Giorgio Gori (allora direttore di Canale 5), con il quale vive nella citt\u00e0 di cui questi \u00e8 sindaco, Bergamo, insieme ai tre figli: Benedetta (nata il 24 giugno 1996), Alessandro (nato il 20 agosto 1997) e Angelica (nata il 24 luglio 2001). \u00c8 sorella di Benedetta Parodi e di Roberto Parodi, entrambi giornalisti."}
{"id": "370988", "revid": "6923", "url": "https://it.wikipedia.org/wiki?curid=370988", "title": "Marketing virale", "text": "Il marketing virale \u00e8 un tipo di marketing non convenzionale che sfrutta la capacit\u00e0 comunicativa di pochi soggetti interessati per trasmettere un messaggio a un numero elevato di utenti finali. La modalit\u00e0 di diffusione del messaggio segue un profilo tipico che presenta un andamento esponenziale.\n\u00c8 un'evoluzione del passaparola, ma si distingue da quest'ultimo per il fatto di avere un'intenzione volontaria da parte dei promotori della campagna.\nEtimologia.\nIl termine nasce nella met\u00e0 degli anni Novanta per merito di Draper Fisher Jurvetson, utilizzando una analogia biologica con la diffusione esponenziale di un virus e cos\u00ec l'espressione viral marketing diviene nel 1998 marketing \"buzz-word of the year\".\nCaratteristiche.\nIl principio del \"viral marketing\" si basa sull'originalit\u00e0 di un'idea: qualcosa che, a causa della sua natura o del suo contenuto, riesce a espandersi molto velocemente in una data popolazione. Come un virus, l'idea, che pu\u00f2 rivelarsi interessante per un utente, viene passata da questo ad altri contatti, da questi ad altri e cos\u00ec via. In questo modo si espande rapidamente, tramite il principio del \"passaparola\", la conoscenza dell'idea.\nIn genere, il termine \u00e8 riferito agli utenti della rete che, pi\u00f9 o meno volontariamente, suggeriscono o raccomandano l'utilizzo di un determinato servizio (per esempio, per la scelta di un indirizzo e-mail). Ultimamente, questa tecnica promozionale si sta diffondendo anche per prodotti non strettamente connessi a Internet: veicolo del messaggio resta comunque la comunit\u00e0 in rete, che pu\u00f2 comunicare in maniera chiara, veloce e gratuita.\nUn esempio di marketing virale in rete sono le e-mail contenenti storie divertenti, giochi online, siti web curiosi, che nel giro di pochi giorni possono attrarre milioni di visitatori. Spesso si tratta di fenomeni temporanei, i cosiddetti internet meme (\"Internet phenomenon\"), che hanno un picco di visite in un periodo determinato, per poi veder calare la propria attrattiva. Tra i \"fenomeni\" recenti della rete, si pu\u00f2 citare il sito The Million Dollar Homepage di Alex Tew, uno studente inglese che, per pagarsi gli studi universitari, ha avuto l'idea di vendere un milione di pixel a un dollaro ciascuno, o il caso del film \"Cloverfield\".\nNegli ultimi anni la principale piattaforma di viralizzazione \u00e8 diventata YouTube. Creare un contenuto che diventi virale non \u00e8 certo semplice o scontato: in tempi recenti l'elemento preferito da parte degli studi di Marketing \u00e8 il nascondere la natura artificiale del contenuto (omettendo marchi e loghi per esempio). In generale un contenuto diventa virale se ritenuto originale, divertente, emozionante."}
{"id": "370996", "revid": "729019", "url": "https://it.wikipedia.org/wiki?curid=370996", "title": "Tricoleucemia", "text": "La tricoleucemia o leucemia a cellule capellute (in inglese \"hairy cell leukemia\" o HCL) \u00e8 una neoplasia linfoproliferativa che origina dai linfociti B.\nLa prima conseguenza della malattia \u00e8 la presenza nel sangue (ma anche nella milza, nel midollo osseo, nel fegato, e a volte nei linfonodi) di un accumulo di linfociti proliferanti che, all'osservazione microscopica, presentano delle caratteristiche propaggini filamentose del citoplasma. Queste propaggini sono cos\u00ec sottili da essere simili a capelli. Le cellule neoplastiche sono tipicamente positive per il CD11c, per il CD55 e il CD103.\nEpidemiologia ed eziologia.\nLa patologia colpisce maggiormente i maschi adulti. Gruppi di casistiche riportano che precedenti esposizioni a radiazioni ionizzanti o sostanze chimiche organiche sul posto di lavoro, aumentano l'incidenza della malattia. Nel 2011 \u00e8 stata evidenziata una significativa correlazione con la mutazione missenso V600E nel gene B-Raf, coinvolto peraltro in altri diversi disordini neoplastici (come melanoma e carcinoma della tiroide).\nSintomi.\nLa manifestazione clinica pi\u00f9 frequente \u00e8 un evidente ingrossamento della milza (splenomegalia), ma pu\u00f2 capitare un ingrossamento del fegato (epatomegalia), una perdita di peso, astenia o una dispnea da sforzo. Altre manifestazioni sono diretta conseguenza della pancitopenia, con emorragie, anemia e infezioni opportuniste e recidivanti. Tra queste ultime sono di particolare riscontro quelle sostenute da \"Mycobacterium avium complex\" (deficit di monociti).\nTerapia.\nLa terapia principale della HCL fino agli anni '60-70 era la splenectomia (rimozione della milza), la radioterapia palliativa e agenti alchilanti come il clorambucile.\nOggi si contempla la somministrazione di interferone-alfa 2 in combinazione a chemioterapici altamente selettivi per la patologia e noti sin dal 1990, quali la pentostatina (2-desossi-coformicina) e la cladribina (cloro-2-desossiadenosina).\nEntrambi possono portare ad un forte miglioramento dei sintomi e remissione dalla malattia, che molto spesso non si raggiunge neppure con l'associazione di interferone alfa 2 e basse dosi di clorambucile."}
{"id": "371020", "revid": "30232", "url": "https://it.wikipedia.org/wiki?curid=371020", "title": "Lady Diana", "text": ""}
{"id": "371022", "revid": "1590006", "url": "https://it.wikipedia.org/wiki?curid=371022", "title": "Podologo", "text": "Il podologo (o podoiatra) \u00e8 un professionista sanitario, specialista nella branca della medicina denominata podologia. Questa branca della medicina si occupa dei trattamenti medici e chirurgici della caviglia e delle estremit\u00e0 inferiori della gamba. Per cui prevenzione, diagnosi e terapia farmacologica e/o chirurgica.\nIn Italia si tratta di una figura istituita dal Ministero della sanit\u00e0 in base al regolamento di cui al D.M. 666/1994 e norme successive. \nNelle sue competenze rientrano in particolare i trattamenti delle affezioni epidermiche ed ungueali di tipo meccanico o di altra eziologia. Le pi\u00f9 diffuse sono le ipercheratosi. Inoltre le onicopatie e lesioni conseguenti: onicocriptosi, onicopatie dismorfiche, onicopatie micotiche e distrofiche. I trattamenti sono finalizzati al mantenimento funzionale dei piedi e vengono attuati metodi incruenti, ortesici e idromassoterapici. La professione del Podologo \u00e8 fondamentale nella prevenzione di complicanze che possono facilmente insorgere nei soggetti colpiti da queste affezioni e che hanno patologie metaboliche (diabete), cardiovascolari (vasculopatie periferiche) ortopediche (deviazioni delle articolazioni metatarso-falangee e alterazioni del carico plantare) e reumatologiche (osteo-articolari e atrofia del pannicolo adiposo plantare).\nIl podologo valuta la morfologia del piede e la sua funzionalit\u00e0 (in statica e dinamica) con tecniche strumentali per esami di podoscopia e baropodometria. \nInoltre per il trattamento del piede doloroso, come previsto dal D.M. 666/1994, si avvale di dispositivi medici non invasivi. Per il trattamento di lesioni del tessuto epidermico, causate da virus come le verruche, attua trattamenti di asportazione incruenta, comunque riferibile al D.M. 666/1994.\nInfine la figura del podologo trova campo di applicazione nel trattamento, mediante idonei plantari, di alterazioni della postura, con eventuale master universitario, in quanto il piede \u00e8 un importante recettore del sistema tonico posturale (STP). Un assetto sbagliato del piede spesso derivante da ipertono-ipotono di catene muscolari crea uno squilibrio del STP che pu\u00f2 causare dolori cronici recidivanti. L'applicazione di Ortesi per gli stimoli propriocettivi che modulano il segnale degli organi recettoriali del muscolo (apparato tendineo del Golgi e fusi neuromuscolari) possono riequilibrare lo squilibrio ed eliminare le tensioni. Il podologo assiste all'educazione dei pazienti con patologie a rischio e collabora con gli altri specialisti per la gestione delle persone affette da patologie che richiedono un approccio multi-disciplinare."}
{"id": "371023", "revid": "2208340", "url": "https://it.wikipedia.org/wiki?curid=371023", "title": "Prefettura di Aichi", "text": "La \u00e8 una prefettura giapponese di 7.552.873 abitanti (nel 2019), con capoluogo a Nagoya. Si trova nella regione di Ch\u016bbu, sull'isola di Honsh\u016b.\nGeografia fisica.\nLa prefettura di Aichi si trova nella parte centrale dell'isola di Honsh\u016b, sull'oceano Pacifico: si affaccia a sud sulle baie di Ise e di Mikawa.\nLa prefettura di Aichi confina a nord con quella di Gifu e quella di Nagano, a est con Shizuoka e ad ovest con Mie.\nCon la sua superficie di 5.153,91\u00a0km\u00b2 rappresenta circa l'1,36% della superficie totale del Giappone. Il suo territorio \u00e8 generalmente pianeggiante, solo nella parte orientale si trovano delle montagne. Il punto pi\u00f9 elevato \u00e8 Chasuyama, a 1415 m sul livello del mare. A sud-est si trovano due penisole, Chita e Atsumi.\n\u00c8 divisa in 37 citt\u00e0 (\u5e02 \"shi\") e 7 distretti (\u90e1 \"gun\"), con 63 comuni. La capitale della prefettura di Aichi \u00e8 la citt\u00e0 di Nagoya, divisa in sedici quartieri amministrativi: \u00e8 la quarta citt\u00e0 del Giappone per popolazione e si trova nella parte occidentale della prefettura. Le altre citt\u00e0 importanti sono Seto e Toyota. La parte orientale di Aichi \u00e8 meno popolata densamente, ma ospita molti poli industriali.\nCitt\u00e0.\nCi sono 37 citt\u00e0 nella prefettura di Aichi:\nStoria.\nDurante l'epoca feudale esistevano due province, Owari e Mikawa, molto ricche, che attirarono dei \"daimy\u014d\" famosi: Nobunaga Oda e Hideyoshi Toyotomi nella prima, Ieyasu Tokugawa nella seconda. Nobunaga vi fond\u00f2 la citt\u00e0 di Nagoya e il suo castello.\nDiventato sh\u014dgun nel 1602, Ieyasu affid\u00f2 buona parte di Owari al figlio, che stabil\u00ec la propria capitale a Nagoya. Durante questo periodo, la citt\u00e0 prosper\u00f2, anche grazie alla sua posizione strategica sulla strada T\u014dkaid\u014d. Invece Mikawa venne divisa tra \"daimy\u014d\" che avevano servito i Tokugawa prima del loro accesso allo shogunato.\nNel 1871 vennero aboliti gli \"han\" e vennero create le prefetture. Owari, riunita a Inuyama, diventa la prefettura di Nagoya; inizialmente Mikawa \u00e8 divisa in dieci prefetture, poi unificate nella prefettura di Nukara. Infine nel 1872, Nagoya e Nukata vennero fuse nella prefettura di Aichi.\nNel 2005 vi si tenne un'esposizione universale, dal 25 marzo al 25 settembre, sul tema \"La Saggezza della Natura\".\nSociet\u00e0.\nEvoluzione demografica.\nNel 2001, la popolazione era costituita per il 50,03% da uomini e per il 49,97% da donne. Tra i residenti, 139.540 cio\u00e8 circa il 2% sono stranieri.\nEconomia.\nLa produzione industriale di Aichi \u00e8 la pi\u00f9 alta tra le prefetture giapponesi: infatti Aichi \u00e8 conosciuta come il centro pi\u00f9 importante in Giappone per la produzione automobilistica e aerospaziale.\nSono presenti le sedi principali di industrie come: Aisin Seiki, Brother Industries, Ltd., Central Japan Railway Company, Denso Corporation, Makita Corporation, Matsuzakaya, Nagoya Railroad, Nippon Sharyo, Noritake, Rinnai Corporation, Toyota Motor Corporation.\nInoltre societ\u00e0 come Daimler Chrysler, Fuji Heavy Industries, Mitsubishi Motors, Pfizer, Sony, Suzuki, e Volkswagen hanno degli stabilimenti ad Aichi.\nTurismo.\nTra i siti turistici notevoli di Aichi, si possono trovare:\nDato che Aichi si trova sulla costa orientale del Giappone, ci sono alcune viste panoramiche; oltre alla spiaggia della penisola Atsumi, non ci sono altre mete balneari significative, specialmente se paragonate a quelle della vicina prefettura di Shizuoka.\nLa maggior parte delle attrazioni turistiche non sono naturali, ma riguardano la storia o gli edifici della zona."}
{"id": "371025", "revid": "767487", "url": "https://it.wikipedia.org/wiki?curid=371025", "title": "Duomo (termotecnica)", "text": "Il duomo \u00e8 la parte sommitale di una caldaia a tubi di fumo nella quale viene prelevato il vapore saturo secco per apparecchi utilizzatori, ed \u00e8 una specie di \"torretta\" sopra il corpo caldaia. il duomo \u00e8 la tecnica pi\u00f9 utilizzata dai progettisti di generatore di vapore per frapporre una certa distanza tra la superficie d'acqua interna alla caldaia, dove avviene l'evaporazione ed il punto da cui il vapore viene prelevato. \nIl duomo \u00e8 costituito di un cilindro verticale di acciaio di diametro pari o maggiore ad un \"passo d'uomo\", applicato in corrispondenza di un'apertura sulla parte superiore del corpo cilindrico della caldaia.\nLa sua posizione viene scelta in fase progettuale in cui \u00e8 pi\u00f9 sicuro si abbian intercettazione del vapore saturo secco. Nelle locomotive con forno tipo \"Bury\" al di sopra del cielo del forno e nelle locomotive pi\u00f9 tradizionali nel punto in cui la sezione del corpo cilindrico \u00e8 maggiore. La parte superiore del duomo \u00e8 provvista di un portello sul quale p\u00f9o essere montata la valvola di sicurezza. All'interno del duomo \u00e8 disposto il gruppo di prelievo del vapore, la sua parte terminale detta valvola di presa \u00e8 disposta nella parte pi\u00f9 alta del duomo in modo da prelevare vapore pi\u00f9 secco possibile, e questa \u00e8 una parte del cosiddetto regolatore che viene azionato dal macchinista\nIl duomo \u00e8 necessario per limitare il trascinamento di goccioline d'acqua da parte del flusso di vapore uscente dalla caldaia e La maggior parte degli apparecchi utilizzatori, soffrono alquanto se vengono alimentati con vapore umido, vale a dire con rilevante quantit\u00e0 di acqua trascinata. Il fenomeno \u00e8 assai pronunciato nelle caldaie funzionanti a pressione piuttosto bassa, per cause legate alle caratteristiche dell'acqua e del vapore come la temperatira di ebollizione, pertanto nelle applicazioni moderne il duomo si riscontra pressoch\u00e9 esclusivamente sulle caldaie cosiddette \"a bassa pressione\", \u00e8 comune, costituendone un elemento peculiare."}
{"id": "371031", "revid": "899609", "url": "https://it.wikipedia.org/wiki?curid=371031", "title": "Jan Oort", "text": "Biografia.\nOort nacque a Franeker in Frisia e studi\u00f2 a Groninga con Jacobus Cornelius Kapteyn. La sua tesi di dottorato era intitolata \"Le stelle ad alta velocit\u00e0\". Nel 1927 prov\u00f2 che la Via Lattea ruotava, analizzando il movimento delle sue stelle. Nel 1935 divenne professore presso l'Osservatorio dell'Universit\u00e0 di Leiden, il cui direttore era Ejnar Hertzsprung. \nOort era affascinato dalle onde radio provenienti dallo spazio. Dopo la seconda guerra mondiale fu uno dei pionieri della nuova branca dell'astronomia, la radioastronomia, utilizzando una vecchia antenna radar lasciata dai tedeschi.\nNegli anni cinquanta fece fondare un nuovo radiotelescopio a Dwingeloo, nella parte orientale dei Paesi Bassi; il suo scopo era studiare il centro della Galassia. Dai suoi studi scopr\u00ec che il centro della Via Lattea \u00e8 a circa 30000 anni luce dalla Terra, nella costellazione del Sagittario, e che la sua massa \u00e8 di circa 100 miliardi di volte quella del Sole.\nNel 1970 un telescopio pi\u00f9 grande fu costruito vicino al vecchio. Era composto di dodici telescopi pi\u00f9 piccoli che osservavano tramite interferometria radio, una tecnica che fu inventata dallo stesso Oort, ma sperimentata per la prima volta all'Universit\u00e0 di Cambridge da Martin Ryle e a Sydney da Joseph Pawsey. \nLa sua ipotesi che le comete avessero un'origine comune, postulata nel 1950, si rivel\u00f2 corretta negli anni successivi. Per questo motivo la nube di comete che avvolge il Sistema Solare porta il suo nome. Oort fu inoltre in grado di dimostrare che la luce proveniente dalla Nebulosa del Granchio era polarizzata.\n\u00c8 stato presidente dell'Unione Astronomica Internazionale dal 1958 al 1961.\nRiconoscimenti.\nOggi portano il suo nome, oltre alla Nube di Oort, l'asteroide 1691 Oort e la costante di Oort per la struttura galattica."}
{"id": "371037", "revid": "729019", "url": "https://it.wikipedia.org/wiki?curid=371037", "title": "Epatomegalia", "text": "L'epatomegalia \u00e8 un aumento del volume del fegato. \u00c8 un sintomo aspecifico, e le cause possono essere molto varie: infettive, neoplastiche, tossiche, o metaboliche. Spesso, l'epatomegalia si presenta come una massa addominale. A seconda della causa, potrebbe talvolta essere associata a ittero.\nLa concomitante presenza di dolore all'ipocondrio destro, ovvero al di sotto dell'arcata costale, suggerisce l'insorgenza acuta dell'epatomegalia come in caso di ostruzione vascolare al deflusso venoso dal fegato o in caso di insufficienza cardiaca; pi\u00f9 spesso il riscontro di epatomegalia non si associa ad alcuna sintomatologia dolorosa n\u00e9 necessita di alcun trattamento."}
{"id": "371043", "revid": "226458", "url": "https://it.wikipedia.org/wiki?curid=371043", "title": "Tam dixit quam voluit", "text": "Trattasi di brocardo latino per lo pi\u00f9 applicabile alla sfera del diritto, meglio conosciuto come \"quod Lex voluit, dixit\", ossia \"ci\u00f2 che la legge vuole, lo dice\".\nSi usa nelle ipotesi in cui si voglia sostenere che una determinata norma giuridica deve essere applicata secondo il significato letterale delle parole, senza ricercare una interpretazione restrittiva \"(lex magis dixit quam voluit)\" o estensiva \"(lex minus dixit quam voluit)\" della stessa norma."}
{"id": "371048", "revid": "125304369", "url": "https://it.wikipedia.org/wiki?curid=371048", "title": "Densit\u00e0", "text": "La densit\u00e0 di una sostanza \u00e8 il rapporto tra la massa e il volume di tale sostanza. L'unit\u00e0 di misura nel SI \u00e8 il chilogrammo per metro cubo, che indica quanta massa \u00e8 presente all'interno di di una sostanza.\nIn meccanica del continuo la densit\u00e0, chiamata pi\u00f9 correttamente massa volumetrica o massa specifica e spesso indicata coi simboli formula_2, formula_3 o anche formula_4, \u00e8 definita nello spazio delle fasi come integrale nello spazio del momento lineare coniugato della densit\u00e0 di fase:\nLa massa di un continuo \u00e8 in generale definita come l'integrale della densit\u00e0 nella regione di riferimento dello spazio delle configurazioni; questa regione nella meccanica classica corrisponde al volume. Il concetto di \"densit\u00e0\" \u00e8 essenziale nelle equazioni di bilancio.\nNel Sistema Internazionale la densit\u00e0 si misura in kg/m\u00b3; nel sistema CGS in g/cm\u00b3. \nNell'uso comune si utilizza talvolta il kg/L o equivalentemente in g/mL, che corrispondono esattamente a g/cm\u00b3.\nNel caso di corpi solidi, la densit\u00e0 si pu\u00f2 determinare sperimentalmente attraverso la misura della massa del corpo solido in esame con l'ausilio di una semplice bilancia e della misura del volume del corpo stesso. Se il corpo solido presenta forma irregolare, ovvero non \u00e8 agevole misurare il suo volume attraverso le ordinarie formule geometriche di calcolo del volume, \u00e8 possibile utilizzare (nel caso in cui si ipotizzi che il corpo solido sia non permeabile e che abbia densit\u00e0 maggiore del fluido in cui viene immerso) il cosiddetto \"metodo ad immersione\", che consiste nel determinare il volume del corpo immergendo il solido, ad esempio, in un cilindro graduato ed ottenendo il volume del corpo quale differenza tra il volume del liquido senza il corpo immerso ed il volume del liquido quando si \u00e8 immerso il corpo. Sia le misure della massa che le misure del volume del corpo andranno ripetute al fine di limitare gli errori accidentali connessi alle operazioni di misura.\nNei fluidi, i corpi con densit\u00e0 minore galleggiano su quelli a densit\u00e0 maggiore, se sottoposti a un campo gravitazionale. Questa propriet\u00e0 \u00e8 alla base del principio di Archimede.\nCome ad esempio se immergiamo un corpo nell\u2019acqua, e questo ha densit\u00e0 maggiore di essa affonder\u00e0 mentre al contrario se ha densit\u00e0 minore gallegger\u00e0.\nBisogna fare attenzione a non confondere il concetto di densit\u00e0, che \u00e8 la misura di una massa diviso un volume, con quello di densit\u00e0 relativa, che \u00e8 invece una grandezza adimensionale.\nDescrizione.\nDensit\u00e0 relativa.\nIn generale per densit\u00e0 relativa si intende il rapporto tra la massa del corpo in esame e quella di un corpo preso come riferimento, per data temperatura e pressione.\nLa densit\u00e0 relativa viene spesso definita come il rapporto tra la densit\u00e0 del corpo in esame e quella dell'acqua pura a temperatura di 4 \u00b0C e pressione di 1 bar o in maniera equivalente come il rapporto tra la massa del corpo in esame e quella di un eguale volume di acqua pura (distillata o deionizzata) a temperatura di 4\u00a0\u00b0C e pressione di 1 bar.\nLa densit\u00e0 relativa pu\u00f2 essere determinata in vari modi. I corpi solidi che hanno densit\u00e0 maggiore di quella dell'acqua vengono pesati dapprima in aria e quindi in acqua in condizioni di completa immersione. La densit\u00e0 relativa si ottiene dividendo il peso in aria per la diminuzione di peso del corpo immerso (vedi principio di Archimede). Per determinare la densit\u00e0 relativa dei fluidi si utilizzano invece strumenti appositi detti densimetri. Nel caso siano necessarie misure molto accurate, si procede determinando la massa di un volume noto di liquido o di gas in condizioni controllate di temperatura.\nLa densit\u00e0 propriamente detta talvolta viene chiamata densit\u00e0 assoluta in contrapposizione alla densit\u00e0 relativa.\nLa densit\u00e0 nella tavola periodica degli elementi tende a crescere nei gruppi dall'alto verso il basso (fanno eccezione berillio e magnesio), mentre nei periodi cresce da sinistra a destra fino a boro-alluminio-rame-rutenio-iridio, per poi decrescere.\nDensit\u00e0 reale e densit\u00e0 apparente.\nLa definizione di densit\u00e0 sopra data \u00e8 riferita ad una quantit\u00e0 di materia solida massiccia, vale a dire senza vuoti interni. \u00c8 anche detta densit\u00e0 reale in quanto prende in considerazione solo il volume della frazione solida.\nLa densit\u00e0 apparente di un corpo viene calcolata in maniera formalmente analoga alla densit\u00e0 assoluta, ma prende in considerazione il volume totale occupato dal solido ovvero il suo ingombro esterno, compresi quindi gli spazi vuoti (solidi con cavit\u00e0 chiuse, con cavit\u00e0 aperte o a struttura spugnosa). La definizione di densit\u00e0 apparente ha validit\u00e0 anche per la materia granulare contenuta nei recipienti come per esempio la sabbia e le granaglie o il terreno.\nDensit\u00e0 di una miscela.\nPer calcolare la densit\u00e0 di una miscela costituita da pi\u00f9 sostanze (\"componenti\") si pu\u00f2 utilizzare la seguente relazione:\ndove:\nIn alternativa pu\u00f2 essere utilizzata quest'altra espressione :\nGeneralizzazione.\nIl termine \"densit\u00e0\" pu\u00f2 essere applicato anche ad altre grandezze che hanno una distribuzione spaziale. Per esempio il rapporto tra il numero di elettroni in un dato volume e il volume stesso \u00e8 detto densit\u00e0 di elettroni. Pi\u00f9 in generale, considerando un insieme qualunque di oggetti, si parla di densit\u00e0 di numero. Il rapporto tra la carica totale distribuita in un volume e il volume medesimo viene comunemente indicato come densit\u00e0 di carica; l'energia luminosa per unit\u00e0 di volume \u00e8 definita come densit\u00e0 di energia luminosa. Quindi in generale la massa volumica di una grandezza \u00e8 espressa mediante il rapporto tra la quantit\u00e0 della grandezza contenuta in un volume assegnato e il valore di quest'ultimo.\nIn senso ancora pi\u00f9 ampio il concetto \u00e8 stato esteso anche ad altri ambiti quali la geografia: la \"densit\u00e0 di popolazione\" misura la popolazione di un territorio per unit\u00e0 di superficie.\nDensit\u00e0 superficiale.\nNel caso in cui una grandezza sia distribuita su una superficie si pu\u00f2 parlare di densit\u00e0 superficiale di tale grandezza riferendosi al rapporto tra la grandezza stessa e l'area della superficie su cui \u00e8 distribuita. Per esempio nel caso della carica elettrica si parla di \"densit\u00e0 superficiale di carica.\" Nel caso di una corrente elettrica attraverso un conduttore di sezione \"S\" si chiama densit\u00e0 di corrente il rapporto tra la corrente e la sezione \"S\" attraversata.\nCasi particolari.\nDensit\u00e0 dell'acqua (H2O).\nNella tabella seguente \u00e8 indicata la densit\u00e0 dell'acqua in grammi per centimetro cubo a varie temperature (in \u00b0C)\nI valori sotto 0\u00a0\u00b0C si riferiscono allo stato di acqua sottoraffreddata.\nDensit\u00e0 dell'aria.\nOttenuta tramite la legge dei gas formula_10 dove nel calcolo V \u00e8 unitario, p \u00e8 in pascal, T \u00e8 in Kelvin e R \u00e8 la costante specifica per l'aria secca formula_11"}
{"id": "371051", "revid": "712828", "url": "https://it.wikipedia.org/wiki?curid=371051", "title": "Dorsorugoso", "text": ""}
{"id": "371065", "revid": "712828", "url": "https://it.wikipedia.org/wiki?curid=371065", "title": "Tranello del Diavolo", "text": ""}
{"id": "371083", "revid": "125497375", "url": "https://it.wikipedia.org/wiki?curid=371083", "title": "Phoenicurus phoenicurus", "text": "Il codirosso (Phoenicurus phoenicurus ()) \u00e8 un piccolo uccello passeriforme in passato classificato nella famiglia dei Turdidi, attualmente attribuito alla famiglia Muscicapidae.\nDescrizione.\nLa lunghezza del corpo \u00e8 di 14\u00a0cm ed ha un'apertura alare tra i 20\u00a0cm e i 24\u00a0cm.Il maschio in primavera presenta il dorso di colore grigio ardesia con parti inferiori e groppone arancio-rossicci e la testa nera con fronte bianca. Le zampe sono nere. In autunno e inverno i colori si smorzano e si nota un collarino bianco sotto la gola grigia.\nLa femmina ha dorso marrone con petto fulvo. Il groppone \u00e8 rossiccio come nel maschio.\nBiologia.\nAlimentazione.\nIl codirosso si nutre in aperta campagna e nel sottobosco. Il suo regime alimentare \u00e8 composto soprattutto da invertebrati che vivono nel suolo (insetti, coleotteri, lumache, vermi e ragni). Durante l'autunno fino alla primavera consuma anche molte bacche e frutti di piccole dimensioni. La sua tecnica per procacciare il cibo \u00e8 ben adattata alla vegetazione densa e agli spazi aperti che si trovano sia nel sottobosco sia nei giardini. Accovacciato su un ramo basso osserva l'ambiente vicino e quando individua una preda vola gi\u00f9 e l'afferra per poi accovacciarsi di nuovo.\nRiproduzione.\n\u00c8 un animale monogamo. Il nido \u00e8 costruito nella cavit\u00e0 degli alberi, e la costruzione a forma di anfora \u00e8 eseguita esclusivamente dalla femmina. La femmina depone cinque o sei uova blu durante maggio, e una seconda cova non \u00e8 rara. La cova dura due settimane, per altre due settimane sia il maschio sia la femmina nutrono i piccoli. Nidifica anche in cavit\u00e0 di mura di sasso, e anche sulle travi di legno dei sottotetti.\nCanto.\nIl richiamo \u00e8 un tic persistente e spesso ripetuto, essendo un animale territoriale spesso il maschio si pone sempre nello stesso posto.\nIl canto \u00e8 invece breve e melodioso ed inizia con un rullante \"sree sree\".\nDistribuzione e habitat.\n\u00c8 un visitatore estivo dell'Europa, \u00e8 un uccello migratore che sverna nei paesi tropicali del Mar Rosso fino ai laghi africani. Durante l'estate vive in tutta l'Europa fino in Siberia, ma anche in Nord Africa; \u00e8 pi\u00f9 raro sulle isole.\nIl maschio arriva per primo nei primi di aprile, spesso alcuni giorni prima della femmina. \u00c8 un uccello tipico dei boschi e dei parchi pubblici, specialmente dove esistono piante con molte cavit\u00e0."}
{"id": "371084", "revid": "104485", "url": "https://it.wikipedia.org/wiki?curid=371084", "title": "Palla di Peleo", "text": "La palla di Peleo, detta anche propipetta o porcellino o tettarella, \u00e8 uno strumento utilizzato nel prelievo di liquidi, sostanze o soluzioni tramite una pipetta graduata o una sonda.\n\u00c8 composta da un piccolo palloncino di gomma, chiamato \"polmone\" sul quale sono state applicate tre valvole a sfera, attivabili con la semplice pressione delle dita.\nLe valvole sono tre, spesso indicate ognuna con una lettera specifica: A-E-S (dalle iniziali della parola inglese che descrive la funzione corrispondente), oppure A-B-C (dalla sequenza delle operazioni da compiere per trasferire il liquido).\nLa palla di Peleo va montata sull'estremit\u00e0 superiore della pipetta. Premendo la valvola \"A\" si sgonfia il palloncino creando una depressione; la pipetta viene immersa nel liquido da aspirare e si preme la valvola \"S\" (dall'inglese \"suck\") o \"B\". Se il liquido prelevato \u00e8 in eccesso, si preme la valvola con la lettera \"E\" (da \"eject\" oppure \"exhaust\") o \"C\", che \"espelle\" il liquido, regolando la quantit\u00e0 fino al livello desiderato. Sempre tramite quest'ultima valvola si svuota il contenuto della pipetta nel contenitore di destinazione."}
{"id": "371088", "revid": "253269", "url": "https://it.wikipedia.org/wiki?curid=371088", "title": "Yunjin Kim", "text": "Biografia.\nNata a Seul, Yunjin si \u00e8 trasferita con la famiglia nel 1980 a Staten Island (New York). Ha studiato recitazione alla London Academy of Music and Dramatic Art e all'Universit\u00e0 di Boston."}
{"id": "371092", "revid": "767487", "url": "https://it.wikipedia.org/wiki?curid=371092", "title": "Ma che colpa abbiamo noi", "text": "Ma che colpa abbiamo noi \u00e8 un film del 2003 diretto da Carlo Verdone. Il titolo del film richiama quello della canzone \"Che colpa abbiamo noi\" dei The Rokes (1966). Alla realizzazione della sceneggiatura ha collaborato un vero psicoanalista. Alcuni dei personaggi del film corrispondono a reali casi clinici, cos\u00ec come alcuni spunti sono ripresi da fatti o eventi reali.\nTrama.\nOtto persone frequentano lo stesso gruppo psicoterapico tenuto da un'analista molto anziana. Durante una seduta, la professionista, immobile e in silenzio nella conduzione del gruppo, muore per arresto cardiaco. Gli otto se ne accorgono solo quando, interpellata, non risponde.\nIl gruppo decide allora di proseguire l'esperienza con un altro terapeuta. La ricerca risulta tuttavia infruttuosa perch\u00e9 quelli scelti, dopo una serrata consultazione fra i sette partecipanti rimasti, si rivelano non adatti. I sette decidono allora di cimentarsi in una sorta di \"autogestione\" della terapia di gruppo, che verr\u00e0 condotta a turno nelle case dei partecipanti.\nIl gruppo, cos\u00ec condotto, non riesce a portare beneficio a nessuno dei partecipanti e alcuni ritengono, addirittura, di essere peggiorati. Solo Marco ha la possibilit\u00e0 di rivelare a Chiara, e al gruppo, di essere l\u00ec per lei e di non soffrire di nessun disturbo, anche se la ragazza lo respinge decisamente. I sette decidono di sciogliere il gruppo e interrompere l'autogestione fallimentare. Cos\u00ec si perdono di vista per quattro mesi per poi ritrovarsi nel momento in cui apprendono che Alfredo, l'unico del gruppo che sentendosi guarito non aveva aderito all'autogestione, si \u00e8 suicidato. Questo nuovo incontro, che porter\u00e0 il gruppo a una rimpatriata in un casale di campagna, permetter\u00e0 a Marco e Chiara di iniziare la loro storia d'amore mentre Gabriella e Luca vincono i loro tab\u00f9 finendo a letto insieme. Flavia ed Ernesto avevano gi\u00e0 dato una svolta alla propria vita, la prima lasciando l'inaffidabile Aldo e il secondo facendosi perdonare dalla moglie. Geg\u00e8 \u00e8 l'ultimo a dover superare le proprie fobie e ci riesce decidendo di lasciare la bella Daria, che a sua insaputa se n'era gi\u00e0 andata, per tornare in fabbrica dal padre e mandarlo forzatamente in pensione."}
{"id": "371094", "revid": "729019", "url": "https://it.wikipedia.org/wiki?curid=371094", "title": "Sindrome di S\u00e9zary", "text": "La sindrome di S\u00e9zary \u00e8 una forma di linfoma cutaneo identificato per la prima volta da Albert S\u00e9zary.\nClinica.\nLe cellule affette sono linfociti T che hanno quantit\u00e0 patologiche di mucopolisaccaridi.\nSi manifesta con una tipica triade clinica, caratterizzata da eritrodermia, linfoadenopatia generalizzata e presenza di linfociti T neoplastici in cute, linfonodi e sangue. L'eritrodermia \u00e8 frequentemente preceduta da una dermatite aspecifica si ritiene possa rappresentare l'ultima evoluzione della micosi fungoide. Sono frequentemente associati alopecia, prurito, onicodistrofia e cheratodermia palmo-plantare.\nDiagnosi.\nNon esiste consenso unanime sui parametri ematologici utili per la diagnosi di Sindrome di S\u00e9zary. Il criterio classico \u00e8 il rilievo di cellule di S\u00e9zary in numero maggiore a 1000/mm3; altri criteri, suggeriti da vari autori sono:\n- rapporto CD4/CD8 &gt; 10\n- rilievo di riarrangiamento monoclonale del TCR nel sangue periferico.\nPrognosi.\nLa prognosi della Sindrome di S\u00e9zary \u00e8 sfavorevole, con una sopravvivenza a 5 anni pari a circa l'11%.\nTrattamento.\nGli approcci terapeutici sono vari e includono chemioterapia, timopentina, methotrexate, fotoferesi in monoterapia o associata a IFNalfa.\nBibliografia.\nP.L. Amerio, M.G. Bernengo, S. Calvieri, S. Chimenti, M. Pippione, M. Aric\u00f2, N. Aste, G. Borroni, G. Leigheb, G. Micali, E. Nunzi, A.M. Offidani, A. Tulli, \"Dermatologia e Venereologia\", II Edizione, Edizioni Minerva Medica"}
{"id": "371095", "revid": "76963", "url": "https://it.wikipedia.org/wiki?curid=371095", "title": "La vera storia di Jack lo squartatore", "text": ""}
{"id": "371110", "revid": "37401", "url": "https://it.wikipedia.org/wiki?curid=371110", "title": "Grugliasco", "text": "Grugliasco (\"Grujasch\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, conurbato nell'area metropolitana del capoluogo piemontese, a soli 5\u00a0km ovest da esso.\nGeografia fisica.\nTerritorio.\nConfina a est e a sud con Torino, a ovest con Rivoli (fraz. \"Tetti Neirotti\" e \"Levi\") e a nord con Collegno. Tutto il territorio \u00e8 pressoch\u00e9 interamente pianeggiante, ad eccezione di alcune colline eoliche, e non possiede fiumi o torrenti.\nOrigini del nome.\nL'origine del nome potrebbe derivare dal prediale \"Gruglascum\", \"Curlascum\", da \"Currelio - ascum\", l'antico nome del colono romano cui, all'epoca della centuriazione romana delle periferie ovest di Torino, venne forse assegnata parte di queste terre. \nAltri studiosi invece sostengono che il toponimo faccia riferimento agli uccelli gru, che forse un tempo sostavano qui durante le migrazioni stagionali. Sta di fatto che, la comunit\u00e0 di Grugliasco scelse come simbolo araldico per il proprio stemma, attestato per la prima volta nel 1613, proprio il volatile chiamato \"gru\".\nStoria.\nI primi documenti storici tuttavia, risalgono al 1047, quando l'Imperatore Enrico III il Nero cita il Capitolo canonicale del Duomo di San Giovanni di Torino con i diritti sui beni posseduti, tra cui la curtis \"Grugliascum\", con la gi\u00e0 esistente chiesa dedicata a San Cassiano di Imola, e la decima pagata al Capitolo dagli abitanti della \"villa\". Questa si era sviluppata nel tempo, intorno al nucleo di propriet\u00e0 dei canonici torinesi, che corrisponde all'attuale centro storico, accanto all'antica chiesetta dedicata a San Cassiano.\nNonostante la forte devozione che li legava all'antica cappella, nel 1599 i grugliaschesi si posero sotto la 'protezione' di San Rocco contro la peste incombente: San Rocco divenne cos\u00ec il nuovo santo patrono del paese, e gli venne dedicata una chiesa, da cui la borgata in cui fu eretta prende il nome. L'aspetto attuale della cappella \u00e8 il frutto della ristrutturazione eseguita tra il 1826 e il 1828 su progetto dell'architetto Ignazio Michela.\nAgli inizi del XIII secolo, il villaggio detto \"Grugliascum\" fu incluso nei possedimenti dei Savoia-Acaia, fino al 1619, quando il duca di Savoia Carlo Emanuele Io eresse a contea, infeudandolo alla Citt\u00e0 di Torino.\nLa contea grugliaschese quindi, si espanse, economicamente e geograficamente, per tutto il XVII secolo, fino ai limiti un'antica cinta muraria (abbattuta nel 1384 dai Torinesi) ed un \"castrum\" autonomo, provvisto di un \"Torrazzo\".\nLa bealera di San Vito.\nScarse sono, tuttavia, le vestigia del Basso Medioevo che si limitano alla torre civica, e ad un affresco (\"Madonna col Bambino)\" sulla facciata di San Cassiano.\nInoltre, la inesistente irrigazione del territorio, privo di torrenti o fiumi, portarono ad un'urbanizzazione relativamente lenta. La creazione, nel XV secolo, di una bealera tuttora esistente, e perlopi\u00f9 interrata e che viene ancora utilizzata per l'irrigazione dei campi in Strada del Gerbido, determin\u00f2 un pi\u00f9 rapido sviluppo economico del borgo. Il canale era derivato dalla Dora Riparia presso Alpignano; dopo avere attraversato Rivoli e Collegno, giungeva sino a Grugliasco, nei pressi dell'antica \"Cappella di San Vito\" (anch'essa del 1450-1490 circa), dove si diramava a sua volta in due sottocanali, il \"corno superiore\" (verso sud) e il \"corno inferiore\" (verso est).\nGrugliasco fu soggetta ad un'epidemia di peste nel XVI secolo, e nel XVIII secolo ottenne dignit\u00e0 e indipendenza territoriale da Torino. \nL'approvvigionamento idrico port\u00f2 anche alla nascita di un opificio, intorno al XVI secolo, nei pressi di Villa Valperga . Vennero poi costruite altre filande lungo il \"corno superiore\", che assunse il nome di \"via dei Filatoi\". Tuttavia, nel XIX secolo l'economia serica sub\u00ec una grave crisi, a causa della malattia del gelso e del predominio assunto dalla Francia in questo particolare settore tessile.\nXX secolo.\nGrugliasco vide una nuova espansione urbanistica ed industriale agli inizi del XX secolo, con l'espansione verso nord, grazie soprattutto al cotonificio Leumann di Collegno e la relativa frazione Fabbrichetta a ridosso dello stesso.\nAlla fine della seconda guerra mondiale, il 30 aprile 1945, il Comune, insieme a Collegno (comune limitrofo), assistette alla tragica Strage di Grugliasco e Collegno, in cui 68 persone, tra partigiani e civili (di cui venti residenti a Grugliasco e trentadue a Collegno), vennero fucilati da una divisione di soldati tedeschi in ritirata: a questa strage segu\u00ec, il giorno successivo, la fucilazione per rappresaglia, di 29 militi fascisti della Divisione Littorio, che erano prigionieri. A ricordo di ci\u00f2, sono stati eretti tre cippi commemorativi nei luoghi dove avvenne il massacro.\nL'ultima espansione industriale e urbanistica fu dovuta alla vicinanza con gli stabilimenti FIAT Mirafiori, che fece di Grugliasco un polo industriale dell'indotto automobilistico: sorsero impianti di:Pininfarina, Bertone, Vignale, Westinghouse, Itca, Cimat, ecc. Di recente (XXI secolo), ne rimangono solo alcune, mentre nella zona industriale si sono insediati sia il polo di interscambio merci denominato \"SITO Interporto di Torino\", sia i nuovi mercati ortofrutticoli torinesi C.A.A.T..\nMonumenti e luoghi d'interesse.\nEvoluzione demografica.\nDal 1951 ad oggi praticamente la popolazione si \u00e8 quintuplicata, uno dei maggiori incrementi tra i Comuni del Piemonte.\nEtnie e minoranze straniere.\nSecondo i dati ISTAT al 1 gennaio 2020, la popolazione straniera residente si compone di persone, pari al 4,2% della popolazione residente. \nLe nazionalit\u00e0 maggiormente rappresentate in base alla loro percentuale sul totale della popolazione residente sono:\nCultura.\nA partire dal 2001, Grugliasco ha iniziato ad affermarsi come uno dei principali centri di formazione del Circo Contemporaneo a livello nazionale. Il parco Le Serre ospita durante tutto l'anno una scuola di Circo Contemporaneo e, in estate, la rassegna internazionale di Circo Contemporaneo \"Sul Filo del Circo/Au Fil du Cirque\", divenuto ormai il maggiore appuntamento italiano dedicato completamente al Circo Contemporaneo.\nMusei.\nA Grugliasco sono presenti: \nBiblioteca.\nLa biblioteca \"Pablo Neruda\" di Grugliasco nasce il 2 gennaio 1970, in un edificio originariamente d'appartenenza dei Fratelli Maristi, congregazione religiosa. Partendo da una singola stanza, la biblioteca ha ricevuto tre ampliamenti, di cui l'ultimo nel 2002. Il suo catalogo \u00e8 stato informatizzato dal 1998, ed \u00e8 entrata nello SBAM a partire dal 2009.\nTradizioni popolari.\nAnche se San Rocco si festeggia il 16 agosto, a partire dal 2000 l'Autorit\u00e0 Ecclesiastica ha concesso ai grugliaschesi di spostare la festa patronale al 31 gennaio, in ricordo della prima processione fatta per impetrare, attraverso l'intercessione del santo, la fine della pestilenza. La chiesa principale comunque non \u00e8 intitolata a San Rocco, bens\u00ec a San Cassiano. Tuttavia, in ricordo della fine della peste, ogni prima domenica di giugno, dal 1984 si celebra il noto Palio della Gru, organizzato dall'Associazione Cojt\u00e0 Gruliascheisa, che vede competere sette borghi della citt\u00e0, in una corsa rievocativa dei monatti che trainavano i carretti dei malati di peste del 1599. I carretti della corsa sostengono una gru (simbolo della citt\u00e0), e percorrono un tracciato nel centro storico; il Palio termina in una fiera collettiva, nel fine settimana. La manifestazione \u00e8 inserita nel circuito \"Viaggio nel Tempo\" della Provincia di Torino quale rievocazione storica.\nGeografia antropica.\nUrbanistica.\nLa porta ovest di Torino.\nNel secondo dopoguerra, Grugliasco est, confinante col comune di Torino, fu interessato con l'adiacente comune di Collegno a nord, dal progetto di Corso Marche, un nuovo \"boulevard\" che doveva attraversare le periferie della citt\u00e0 di Torino.\nSuccessivamente, Grugliasco fu interessato dall'ampliamento della zona sud-est, detta zona \"Certezza\" (Corso Allamano/Strada antica di Grugliasco/Piccolo Hotel), e dalla riqualificazione della vicina frazione Gerbido, al confine con la zona \"Centro Europa\" del quartiere Mirafiori Nord di Torino.\nIl piano prevedeva il collegamento stradale dell'attuale Tangenziale autostradale ovest di Torino, con le uscite/entrate di Rivoli, dello scalo ferroviario di Interporto \"Sito\", e di Corso Allamano.\nNel 2007 poi, secondo il piano di intervento \"Corso Marche\" degli architetti Augusto Cagnardi e Vittorio Gregotti, l'area settentrionale di Grugliasco diviene parte superficiale d'una serie di gallerie a pi\u00f9 livelli: al secondo livello interrato, infatti, passeranno i treni della prevista gronda merci dell'alta velocit\u00e0 ferroviaria (TAV), mentre al primo livello interrato \u00e8 previsto un tratto della futura \"tangenziale interna\" interrata di Torino, un innesto della Tangenziale autostradale ovest di Torino che collegher\u00e0 lo svincolo della Tangenziale Nord di Savonera con lo svincolo della Tangenziale Sud del Drosso. Il corso superficiale, \"a tetto\" di questi due tunnel, sar\u00e0 rimodellato con standard comuni al resto del futuro corso.\nNel comune di Grugliasco il progetto avr\u00e0 caratteristiche leggermente differenti rispetto alla maggior parte del piano di intervento:\nIl progetto \u00e8 stato ripensato e fortemente ridimensionato dai Comuni interessati nel 2018 ed a fine 2021 non \u00e8 ancora partito alcun cantiere specifico."}
{"id": "371113", "revid": "125244816", "url": "https://it.wikipedia.org/wiki?curid=371113", "title": "Circolo Nautico Posillipo", "text": "Il Circolo Nautico Posillipo \u00e8 un circolo sportivo italiano che si dedica maggiormente agli sport acquatici.\nStoria.\nFondazione e primi passi (1925-1943).\nIl Circolo Nautico Posillipo viene fondato il 15 luglio 1925 sotto il nome di \"Circolo Nautico Giovinezza\".\nLa prima sede del circolo fu uno chalet in legno in Via Posillipo, che l'anno successivo viene trasportato, via mare, nella sua posizione definitiva.\nI primi allenamenti, invece, vengono svolti in un hangar nel porto di Napoli.\nDopo il primo anno, il circolo affitta dal Comune la villa \"Mon Plaisir\" al prezzo simbolico di una lira. Tra esso e lo chalet viene costruito un campo da tennis, dando il via alla costruzione del circolo.\nDopo la caduta del fascismo, nel 1943, il circolo viene marchiato come fascista, probabilmente perch\u00e9 il guidone del circolo era ispirato al gagliardetto fascista e perch\u00e9 nel 1925 era stato nominato Benito Mussolini presidente onorario. Quindi subisce numerosi atti vandalici e all'arrivo degli alleati viene requisito.\n offre alla societ\u00e0 di risorgere, ma a condizione che il nome cambi da \"Circolo Nautico Giovinezza\" a \"Yacht Club Canottieri Posillipo\". Inoltre i colori sociali diventano il rosso e il verde.\nDiscipline.\nLe discipline praticate all'interno del circolo sono la scherma, la vela, il bridge, il triathlon, il tennis, la canoa, il canottaggio, il nuoto e la pallanuoto.\nPallanuoto.\nLa sezione pallanuotistica \u00e8 molto conosciuta in campo nazionale e internazionale, essendo la squadra pi\u00f9 titolata di Napoli e vantando nel proprio palmar\u00e8s sette titoli europei.\nCanoa polo.\nLa sezione di canoa polo \u00e8 una delle squadra pi\u00f9 titolata in Italia, sia a livello maschile che femminile. La squadra maschile ha infatti vinto 7 scudetti, 8 coppe Italia e 2 titoli europei, mentre quella femminile ha vinto 8 scudetti, 3 coppe Italia e altri 2 titoli europei.\nNuoto.\nLa sezione del nuoto del CN Posillipo \u00e8 sempre stato molto attivo sia a livello nazionale che a livello internazionale."}
{"id": "371121", "revid": "126257", "url": "https://it.wikipedia.org/wiki?curid=371121", "title": "Carlopago", "text": "Carlopago (in croato: Karlobag) \u00e8 una piccola cittadina situata sulle coste della Dalmazia settentrionale, in Croazia nella regione della Lika e di Segna.\n\u00c8 raggiungibile seguendo la Strada Maestra Adriatica, litoranea che congiunge Fiume con Ragusa di Dalmazia.\nGeografia fisica.\nLa cittadina si trova ai piedi delle Alpi Bebie (Velebit), le particolari caratteristiche climatiche ne hanno fatto una meta turistica per soggiorni in case di cura.\nSociet\u00e0.\nEtnie e minoranze straniere.\nA Carlopago esisteva una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. Questa minoranza, di dialetto veneto o istro-dalmata, scomparve dopo la fine della prima guerra mondiale.\nGeografia antropica.\nLocalit\u00e0.\nLa municipalit\u00e0 di Carlopago \u00e8 composta dalle seguenti 14 frazioni (\"naselja\"). Tra parentesi il toponimo in italiano. "}
{"id": "371122", "revid": "400694", "url": "https://it.wikipedia.org/wiki?curid=371122", "title": "Kate Mulgrew", "text": "Biografia.\nKate Mulgrew \u00e8 nata a Dubuque, Iowa, ha sette fratelli e la sua famiglia ha origini irlandesi.\nAppena dodicenne, Kate inizi\u00f2 a dimostrare interesse per il mondo della recitazione e sua madre le mostr\u00f2 le biografie di grandi attrici e la iscrisse a una scuola estiva di recitazione.\nAll'et\u00e0 di 17 anni, si trasfer\u00ec a New York per iniziare una scuola di recitazione. Nel periodo che pass\u00f2 all'Universit\u00e0 di New York entr\u00f2 a far parte del conservatorio di Stella Adler. Abbandon\u00f2 quasi subito l'universit\u00e0 per dedicarsi completamente a ci\u00f2 che pi\u00f9 le piaceva.\nAll'inizio della sua carriera riusc\u00ec a farsi strada nel telefilm \"I Ryan\" nel ruolo di Mary Ryan Fenelli che interpret\u00f2 dal 1975 al 1978, nel 1983, 1986 e 1989.\nNel 1979 interpreta la celebre (e misteriosa) moglie del tenente Colombo, Kate Columbo, nella serie \"spin-off\"di \"Colombo\", \"Mrs. Columbo\", inedita in Italia e andata in onda per due stagioni.\nIl ruolo che l'ha resa maggiormente celebre \u00e8 quello del Capitano Kathryn Janeway nella serie televisiva di fantascienza del franchise di \"Star Trek\", ', ruolo che ha interpretato dal 1995 al 2001 e che ha ripreso successivamente in un cameo nel film \"Star Trek - La nemesi\" (\"Star Trek: Nemesis\"), del 2002, in cui \u00e8 ascesa al grado di ammiraglio, e in qualit\u00e0 di ologramma di emergenza a bordo della USS \"Prodigy\", nella serie animata del 2021 ', in cui l'attrice presta la voce al proprio personaggio nell'edizione originale della serie.\nNel 2013 viene scelta per interpretare il ruolo di Galina \"Red\" Reznikov nella serie televisiva \"Orange Is the New Black\", al primo anno di produzione."}
{"id": "371128", "revid": "33921", "url": "https://it.wikipedia.org/wiki?curid=371128", "title": "Abbigliamento nell'antica Roma", "text": "Nellabbigliamento dell'antica Roma venivano distinti due generi di indumenti: gli \"indumenta\", che si portavano di giorno e di notte, e gli \"amictus\", che venivano indossati solo di giorno.\nGli indumenti maschili.\nTra gli \"indumenta \" maschili troviamo il \"subligaculum\" o \"licium\", un perizoma in lino annodato alla vita. Sopra s'indossava semplicemente la toga, oppure la tunica, formata da due pezzi di stoffa cuciti insieme, indossata in modo che, legata alla vita, la parte posteriore risultasse pi\u00f9 lunga sino all'altezza delle ginocchia , quella davanti pi\u00f9 corta.\nLe tuniche delle donne erano pi\u00f9 lunghe e potevano arrivare sino ai talloni.\nTunica.\nDurante l'et\u00e0 imperiale i romani erano soliti indossare due tuniche: una intima (\"subucula\") e un'altra esterna (\"tunica exterior\").\nSvetonio racconta che Augusto, particolarmente freddoloso e cagionevole di salute, arrivasse ad indossare in inverno, sotto una toga, quattro tuniche (\"subuculae\"), una sopra l'altra, una camicia, una maglia di lana e delle fasce attorno a cosce e gambe. Non riusciva, neppure d'inverno, a sopportare il sole, tanto da passeggiare con il cappello in testa nel peristilio della sua abitazione.\nLe tuniche erano confezionate a maniche corte sino all'avambraccio (a differenza del \"chitone\" greco che non aveva maniche): solo nella tarda antichit\u00e0 le maniche si allungarono sino ai polsi.\nDurante l'inverno per riparare le mani dal freddo era diffuso l'uso dei guanti.\nI tessuti pi\u00f9 usati per l'abbigliamento furono inizialmente la lana e il lino. Con l'et\u00e0 imperiale, i ricchi cominciarono ad acquistare tessuti di cotone e di seta, entrambi costosissimi perch\u00e9 arrivano rispettivamente dall'India e dalla Cina. Nelle regioni pi\u00f9 fredde si usavano anche pellicce e cappelli di feltro.\nToga.\nI cittadini romani indossavano la toga, un lungo mantello che si faceva ricadere sul braccio sinistro. L'uso della toga era riservato esclusivamente ai cittadini romani maschi, mentre gli schiavi e gli stranieri non avevano il diritto di indossarla. Chi era condannato all'esilio perdeva il diritto a indossarla, lo \"ius togae\".\nSolo chi godeva della cittadinanza romana aveva il diritto di indossare la toga e l'autorit\u00e0 doveva vigilare che gli stranieri non la indossassero. Chi, per esempio, veniva condannato all'esilio perdeva lo \"ius togae\"\nDi solito in occasione della solennit\u00e0 religiosa della festa di Bacco del 17 marzo nelle famiglie romane pi\u00f9 in vista si celebrava il passaggio alla maggiore et\u00e0 del giovanetto tra i 15 e i 17 anni, che smettendo d'indossare la \"toga praetexta\" (indossata anche da funzionari e sacerdoti), orlata da un nastro purpureo, acquisiva il diritto di vestire la bianca \"toga virilis\", entrando cos\u00ec a far parte della comunit\u00e0 dei cittadini romani. L'adolescente abbandonava anche la \"bulla\" che portava dalla nascita.\nAnche i \"candidati\" a particolari cariche pubbliche indossavano una \"toga candida\", particolarmente sbiancata, mentre chi aveva subito un lutto ne indossava una grigia o nera (\"toga pulla\"). Ognuno poi veniva sepolto con la toga che aveva indossato in vita.\nLa toga, che all'inizio era un ampio semicerchio di stoffa di lana bianca di 2,7 metri di diametro, veniva avvolta intorno all'intera persona e, pi\u00f9 tardi, drappeggiata in modo pi\u00f9 elaborato (\"toga sinus\"). Presentava qualche difficolt\u00e0 ad essere indossata e non permetteva gesti scomposti, contribuendo cos\u00ec a dare un aspetto dignitoso alla persona. Il peso del tessuto non era indifferente e il candore richiesto rendeva necessari continui lavaggi che presto usuravano l'indumento, costringendo a cambiarla spesso.\nPur rimanendo l'abito formale per eccellenza, malgrado gli inviti ad indossarla in particolare nelle occasioni pubbliche, ben presto i Romani preferirono l'uso del pi\u00f9 pratico \"pallium\", molto simile all\"himation\" greco, o della \"lacerna\", un \"pallium\" colorato, o della \"paenula\", un \"pallium\" con cappuccio. Osservava infatti Giovenale che ormai \u00abin gran parte dell'Italia nessuno indossa la toga, tranne il morto.\u00bb\nI cittadini comuni indossavano la toga solo durante le feste religiose, le cerimonie pubbliche e i funerali. Essa era invece il segno distintivo dei senatori, che la portavano di colore bianco ornata da una striscia di color porpora. Anche il \"dominus\", in occasione delle \"largitiones\" (elargizioni) ai suoi \"clientes\" spesso pretendeva che questi indossassero la toga, un abbigliamento che doveva evidenziare il prestigio e l'importanza del benefattore.\nL'abbigliamento era completato dalle scarpe: le \"soleae\" (una specie di sandali da frate, una semplice suola legata con lacci al piede) o le \"crepidae\" (sandali di cuoio intrecciato) o i \"calcei\" (stivaletti chiusi o aperti sul davanti, utilizzati in citt\u00e0) o le \"caligae\" (scarpe con corregge intrecciate, usate prevalentemente in campagna e dai soldati).\nQuesta la descrizione che Svetonio fa dell'abituale e semplice abbigliamento dell'imperatore romano, Ottaviano Augusto:\nGli indumenti femminili.\nLe donne indossavano come \"indumenta\" il perizoma, il seno era coperto da una fascia (\"strophium\", \"mamillare\") o una guaina (\"capetium\") e una o pi\u00f9 tuniche \"subuculae\", intessute con lana o lino ed in genere prive di maniche.\nSopra la sub\u00f9cula veniva indossato il \"s\u00f9pparum\" oppure la stola (dette per questo tuniche superiori). Il \"s\u00f9pparum\" era una tunica femminile di lunghezza varia, ma non fino ai piedi (per cui la parte inferiore della sub\u00f9cula rimaneva in vista); somigliava al \"chitone\" greco, ma aveva i fianchi sempre cuciti; i margini superiori (non cuciti assieme) venivano chiusi con fibule o cammei, in modo da formare due false maniche lunghe fin quasi al gomito.\nLa stola era invece una tunica ampia e lunga appunto fino ai piedi, fermata alla vita da un \"cingulum\", una cintura, e generalmente si faceva uso di un \"succingulum\" per formare un secondo \"kolpos\" (sbuffo di stoffa) pi\u00f9 ricco all'altezza delle anche.\nLa \"recta\", infine, era una tunica bianca sprovvista di maniche, aderente alla vita e lievemente scampanata in basso. Era il vestito delle giovani spose romane, completato dal \"flammeum\", ampio velo di color giallo fiamma (da cui il nome) da appoggiare sul capo e fatto scendere sul retro.\nLa \"palla\" invece era il classico mantello femminile. Di forma rettangolare simile al mantello greco, veniva indossata in modi svariati, talvolta anche poggiandone un lembo sul capo. Era l'equivalente del \"pallium\" maschile, diversa da questo per la vivacit\u00e0 dei colori e non tanto per la linea.\nMentre gli uomini non portavano copricapi riparandosi dal sole o dalla pioggia con un lembo del mantello o sollevando il cappuccio (\"cucullus\") della loro \"paenula\", la donna romana metteva tra i capelli un nastro di color rosso porpora o un \"tutulus\", una larga benda collocata a forma di cono sulla fronte.\nLa matrona aveva poi di solito annodato al braccio un fazzoletto, la \"mappa\", per pulire il viso dalla polvere e dal sudore. Il \"muccinium\" destinato a soffiarsi il naso, non comparve prima della fine del III secolo d.C.\nLa \"domina\" aveva poi un ventaglio per rinfrescarsi e cacciare le mosche e un ombrello, non richiudibile, per ripararsi dal sole.\nPer proteggersi dalle intemperie poteva essere indossato un mantello con cappuccio, \"byrrus\", un indumento che si \u00e8 tramandato fino al giorno d'oggi in Nordafrica, col nome, derivato dal latino, di \"burnus\".\nLe donne si adornavano con pettini, spille (\"fibulae\") e, se potevano permetterseli, con numerosi gioielli: orecchini, collane, catenelle (\"catellae\") intorno al collo, anelli alle dita, al braccio e alle caviglie."}
{"id": "371134", "revid": "4175", "url": "https://it.wikipedia.org/wiki?curid=371134", "title": "Ottavio Missoni", "text": "Nella propria carriera sportiva ha collezionato sette titoli nazionali assoluti di atletica leggera e una partecipazione ai Giochi olimpici nel 1948, oltre a diversi campionati nazionali nella categoria master.\nFondatore, con la moglie Rosita, della casa di moda Missoni, con la sua creativit\u00e0 ha dato vita ad intuizioni che hanno segnato i tempi, dalla prima sfilata happening del 1968 alla piscina Solari di Milano al patchwork, fino al recente concetto di zigzagging.\nBiografia.\nL'infanzia in Dalmazia.\nNato nel 1921 a Ragusa, nell'allora Regno dei Serbi, Croati e Sloveni, da padre di origine giuliana (l\"'omo de mar\" Vittorio Missoni, capitano, figlio di un magistrato) e madre dalmata (Teresa de' Vidovich, di antica e nobile famiglia di Sebenico), si trasferisce all'et\u00e0 di sei anni a Zara, dove trascorre la giovinezza fino al 1941.\nLa carriera sportiva.\nDivide il suo tempo tra lo studio e l'atletica leggera, gareggiando con la societ\u00e0 Ginnastica Zara. Inizia l'attivit\u00e0 agonistica dedicandosi alla specialit\u00e0 dei 400 metri piani, per poi passare negli anni successivi ai 400 metri ostacoli. Nel 1937 veste per la prima volta la maglia azzurra.\nNel 1938 partecipa ai Campionati europei sui 400 m, venendo eliminato in batteria, e nel 1939 diviene campione mondiale studentesco a Vienna. Dopo il secondo conflitto mondiale partecipa ai Giochi olimpici di , classificandosi al sesto posto nella finale dei 400\u00a0m ostacoli e correndo come secondo frazionista nelle batterie della staffetta 4\u00d7400 metri. In quell'occasione conosce la connazionale Rosita, che diventer\u00e0 sua moglie.\nNel 1950 partecipa agli Europei di Bruxelles concludendo al 4\u00ba posto la gara dei 400 m ostacoli. In carriera ha conquistato sette titoli nazionali, di cui uno nei 400 m piani (1939), tre nei 400 m ostacoli (1941, 1947, 1948) e tre nella staffetta 4\u00d7400 metri (1950, 1951, 1952).\nVerso i 50 anni ha ripreso l'attivit\u00e0 agonistica partecipando a diverse gare federali e internazionali di atletica master, conquistando diversi titoli italiani e anche europei.\nL'avvio dell'azienda Missoni.\nMissoni partecipa alla e viene fatto prigioniero dagli alleati. Dopo avere passato 4 anni in un campo di prigionia in Egitto, nel 1946 torna in Italia, a Trieste, dove si iscrive al Liceo Oberdan.\nIl 18 aprile 1953, Ottavio Missoni sposa Rosita Jelmini (Golasecca, 1931), la cui famiglia possiede una fabbrica di scialli e tessuti ricamati a Golasecca, in provincia di Varese. Missoni a Trieste aveva nel frattempo aperto un laboratorio di maglieria, in societ\u00e0 con un amico, il discobolo Giorgio Oberweger. Con la moglie avvia un'attivit\u00e0 in via Cattaneo a Gallarate, in un capannone in affitto.\nSuccessivamente i due sposi spostano l'intera produzione artigianale a Sumirago, che diventa il quartier generale Missoni sia come domicilio familiare sia come sede lavorativa. Nel 1954 nasce il loro primo figlio, Vittorio, scomparso nel 2013, cui seguiranno Luca nel 1956 e Angela nel 1958.\nI successi nel campo della moda.\nNel 1960 gli abiti Missoni iniziano ad apparire sulle riviste di moda. Nel 1962 Ottavio e sua moglie incominciano ad utilizzare la macchina da cucito Rachel, nata per la lavorazione degli scialli, per la creazione di vestiti che risultano colorati e leggeri. Questa innovazione decreta il successo commerciale della linea.\nAnna Piaggi, la famosa giornalista di moda con indiscusse doti di talent-scout, nota le creazioni di Ottavio e Rosita Missoni. Le seguir\u00e0 con crescente interesse, stagione dopo stagione.\nNel 1966 ha luogo la prima sfilata al Teatro Gerolamo di Milano: \u00e8 un grande successo. Un anno dopo in aprile, Ottavio e Rosita sono presenti per la prima volta a Palazzo Pitti a Firenze. Rosita, poco prima che le modelle escano in passerella, si accorge che non indossano biancheria del colore adatto e gliela fa togliere. Sotto i riflettori, i capi in maglia diventano trasparenti. Tuttavia, l'idea non viene compresa e l'anno successivo, proprio mentre Yves Saint Laurent a Parigi sta lanciando il suo celebre nude look, i Missoni non vengono pi\u00f9 invitati al Pitti. Presentano la loro collezione alla Piscina Solari, con una memorabile sfilata acquatica. Nello stesso anno portano le loro creazioni a Parigi e anche l\u00ec ottengono successo.\nNell'aprile 1969 la rivista statunitense \"Woman's Wear Daily\" dedica a Missoni la pagina di apertura, e l'anno successivo i magazzini Bloomingdale's di New York aprono una boutique Missoni all'interno del loro grande edificio. \u00c8 la prima negli Stati Uniti.\nIn aprile Ottavio e Rosita presentano con successo a Firenze una collezione che definisce una nuova interpretazione grafica dell'abito femminile e maschile. Si tratta del nuovo stile che gli americani avrebbero poi battezzato \"put together\". Nel 1971 Ottavio presenta a Cortina una collezione con i famosi \"patchwork\" e i giornali incominciano a paragonare le sue composizioni cromatiche alle opere di arte contemporanea. La casa collabora in questi anni con artisti tessili quali Kaffe Fassett.\nNel settembre 1973 i Missoni ricevono a Dallas il prestigioso \"Neiman Marcus Fashion Award\", equivalente del premio Oscar nel campo della moda. L'anno successivo i Missoni lasciano Firenze e il Pitti e decidono di presentare le loro collezioni a Milano.\nNel 1975 Renato Cardazzo organizza per Ottavio un'esposizione personale alla Galleria Il Naviglio di Venezia: i suoi tessuti sono messi in mostra come quadri. Nel 1976 viene aperta la prima boutique a Milano e nel 1979 il capoluogo lombardo insignisce Ottavio con la medaglia d'oro al valor civile. \u00c8 solo il primo di una lunga serie di riconoscimenti, nazionali e internazionali.\nNel 1983, Missoni realizza i costumi di scena per la prima della Scala di quell'anno, la \"Lucia di Lammermoor\". Nello stesso anno gli viene conferito il premio San Giusto d'Oro dai cronisti del Friuli Venezia Giulia e nel 1986 viene insignito dell'onorificenza di Commendatore della Repubblica.\nNel mese di ottobre 1987 viene creata una versione Missoni della Autobianchi Y10, sulla base del modello Fire LX. Essa differisce dagli altri modelli per l'esclusivo colore Blu Memphis metallizzato, gli interni con abbinamento cromatico disegnato dallo stilista e il tessuto dei sedili in velluto; in dotazione di serie vetri elettrici e chiusura centralizzata. All'esterno, per riconoscere la vettura, \u00e8 presente un adesivo \"Missoni\" sulle fiancate posteriori. Ottavio Missoni partecip\u00f2 ad uno dei tanti spot pubblicitari che in quegli anni reclamizzavano la Y10 con lo slogan \"Y10. Piace alla gente che piace\".\nCaratteristica di Missoni \u00e8 quella di non prendere troppo sul serio se stesso, n\u00e9 il suo mestiere. Un suo classico detto \u00e8: \"\u00abper vestirsi male non serve seguire la moda, ma aiuta\u00bb\".\nMissoni non ha mai parlato dei suoi colleghi: nella trasmissione \"Chiambretti Night\" ha dichiarato: \"\u00abNon mi chiedere di moda, non me ne intendo, e nemmeno dei miei colleghi, non li conosco bene, li saluto e basta.\u00bb\"\nE in merito ai suoi vestiti: \"\u00abNon compro abiti firmati, mi metto quello che mi piace. Quando sono stato invitato al Quirinale mi serviva uno smoking... Non producendo io quella roba, sono entrato da Armani e ne ho comprato uno.\u00bb\"\nL'11 febbraio 2001 l'azienda e la famiglia Missoni festeggiano con grandi celebrazioni l'ottantesimo compleanno di Ottavio. Nel 2002, in occasione della prima sfilata in Cina, Ottavio Missoni riceve la laurea honoris causa all'Universit\u00e0 di Shanghai.\nLa scomparsa del figlio Vittorio.\nIl 4 gennaio 2013, l'aereo da turismo su cui stanno viaggiando Vittorio, figlio di Ottavio, e la moglie scompare presso Los Roques, in Venezuela. Verr\u00e0 ritrovato il 17 ottobre 2013.\nMissoni Swing i fili di Ottavio e Rosita - il documentario.\nIl 17 marzo dello stesso anno viene presentato al Bari International Film Festival (evento presieduto da Ettore Scola) il documentario \"Missoni Swing\" firmato dal regista Cosimo Damiano Damato. Il film \u00e8 un lungo dialogo fra l'autore e Ottavio Missoni che racconta il suo vissuto. Colonna sonora \u00e8 lo swing di Renzo Arbore e un cameo di Dario Fo che recita un testo di Enzo Biagi. I titoli di coda sono accompagnati da \"Fili\", canzone inedita di Erica Mou. Il documentario \u00e8 stato concepito come un omaggio ai sessant'anni dalla nascita della maison lombarda.\nLa morte.\nNell'aprile 2013 festeggia il suo sessantesimo anniversario di matrimonio con Rosita, che coincideva anche con i sessant'anni del loro sodalizio creativo.\nIn seguito a un ricovero in ospedale avvenuto il 1\u00ba maggio, chiede di essere dimesso per tornare nella sua casa di Sumirago a Varese, dove muore nella notte fra l'8 e il 9 maggio, all'et\u00e0 di 92 anni.\n\u00c8 stato fino alla sua scomparsa sindaco del \"Libero Comune di Zara in Esilio\".\nArchivio.\nL'archivio Missoni conserva documentazione a partire dal 1950 fino al 2010 e contiene disegni, bozzetti, abiti e accessori, immagini e video di sfilate, pubblicit\u00e0 e cataloghi, rassegne stampa e inviti, e campionari di tessuti."}
{"id": "371144", "revid": "767487", "url": "https://it.wikipedia.org/wiki?curid=371144", "title": "Laputa - Castello nel cielo", "text": ", \u00e8 un film d'animazione del 1986 scritto e diretto da Hayao Miyazaki.\nIl titolo del film \u00e8 un esplicito riferimento all'isola immaginaria Laputa, descritta nel romanzo \"I viaggi di Gulliver\" di Jonathan Swift.\nDopo il successo di \"Nausica\u00e4 della Valle del vento\", nel 1985 Hayao Miyazaki, insieme a Isao Takahata e alla Tokuma Shoten, fonda lo Studio Ghibli. La prima opera che nacque fu proprio \"Laputa - Castello nel cielo\", film prodotto tra il giugno 1985 e il luglio 1986, e uscito nelle sale il 2 agosto dello stesso anno. Il film non trad\u00ec le aspettative n\u00e9 dei fan n\u00e9 dello stesso Studio Ghibli, che si apprestava a diventare uno dei pi\u00f9 rinomati studi di animazione del mondo. Lo stesso Miyazaki era scettico riguardo alla sopravvivenza del neonato Studio Ghibli, ma \"Laputa\" resistette e super\u00f2 qualsiasi dubbio, venendo premiato in Giappone come miglior film d'animazione del 1986.\nIl regista si occup\u00f2 del design di ogni parte del film, dai mezzi volanti di Dola ai robot dell'isola di \"Laputa\", curando personalmente ogni particolare e riprendendo molti dei temi e dei paesaggi gi\u00e0 trattati nei precedenti \"Nausica\u00e4 della Valle del vento\" e \"Conan il ragazzo del futuro\", quali l'ecologismo, l'antimilitarismo, l'avversione per la sete di potere umana e la fiducia, malgrado tutto, in sentimenti come l'amore e l'amicizia.\nTrama.\nUn'aeronave viene attaccata da un gruppo di pirati dell'aria, comandati da una combattiva megera di nome Dola. A bordo dell'aeronave c'\u00e8 una ragazzina prigioniera, Sheeta, circondata da uomini vestiti di nero. I pirati mirano al ciondolo della ragazza, che chiamano gravipietra. Durante l'arrembaggio Sheeta riesce a liberarsi dai suoi carcerieri, ma per sfuggire ai pirati esce dal finestrino dell'aeronave e precipita. Prodigiosamente, la pietra al suo collo si accende di una luce azzurra e rallenta la sua caduta fino ad atterrare dolcemente tra le braccia di un ragazzo orfano, Pazu, operaio in una miniera.\nDopo averla soccorsa, Pazu la porta a casa sua, dove vive da solo coi suoi colombi. I due fanno amicizia, e Pazu racconta alla ragazza di Laputa, una leggendaria citt\u00e0-castello volante che viaggia nel cielo da centinaia di anni nascosta dalle nuvole. In pochi credono alla esistenza del castello, ma Pazu ne \u00e8 convinto perch\u00e9 suo padre, anni addietro, riusc\u00ec a fotografare parte dell'imponente struttura durante una rischiosa manovra aerea. Tuttavia i pirati scoprono il nascondiglio di Sheeta e i due ragazzi riescono a salvarsi scappando verso il villaggio di minatori, dove nasce una rissa tra i pirati e le maestranze, determinate a difendere il ragazzino e la sua amica. Pazu e Sheeta continuano a scappare su un piccolo treno inseguiti continuamente da Dola ed i suoi, fino al sopraggiungere dell'esercito, che scaccia i pirati, ma che si rivela al servizio dello stesso uomo, il colonnello Muska, che teneva prigioniera la ragazza sull'aeronave all'inizio della storia.\nOstacolandosi a vicenda, pirati ed esercito consentono a Pazu e Sheeta di fuggire. I ragazzi si nascondono nelle miniere dove incontrano un vecchio minatore, Nonno Pon, il quale racconta loro l'origine della gravipietra: soltanto il popolo di Laputa era capace di estrarre e lavorare il minerale e quindi \u00e8 da l\u00ec che la pietra proviene. Sheeta rivela a Pazu il suo nome completo, un nome segreto: Lusheeta Toel Ul Laputa. All'uscita dalle miniere tuttavia Muska riesce a far arrestare i due ragazzi che vengono internati in una fortezza dell'esercito.\nRinchiuso Pazu in una segreta, i militari si consultano con Muska su come ottenere la collaborazione della ragazza. I primi sarebbero per le maniere forti, ma l'agente, che rivela di avere protettori molto in alto nel governo, ritiene di poter ottenere da Sheeta le informazioni di cui sono in cerca sfruttando l'amicizia fra lei e Pazu. Viscidamente, Muska mostra a Sheeta un robot-soldato precipitato da Laputa, che possiede lo stesso marchio inciso sul ciondolo della ragazza: lei, infatti, \u00e8 l'erede al trono di Laputa. A quel punto capisce che alcune formule magiche imparate da bambina in realt\u00e0 sono comandi coi quali la gravipietra mostra il suo potere, assieme a una terribile parola di distruzione da non usare mai. Muska convince Sheeta a collaborare offrendole in cambio la libert\u00e0 di Pazu. La ragazza accetta e il giovane, affranto e abbattuto, fa ritorno al villaggio, dove trova la casa occupata dai pirati.\nMentre in un confronto con la vecchia piratessa Dola il ragazzo si risolve a seguire i pirati per riprendersi indietro Sheeta, questa attiva involontariamente la gravipietra, che richiama il robot-soldato. La macchina da guerra si scatena e spazza via ogni ostacolo per raggiungere la sua padroncina. La manifestazione dell'enorme potere tecnologico di Laputa viene accolta dai militari con terrore, ma da Muska con entusiasmo. Pazu e i pirati nel frattempo accorrono alla fortezza, che trovano in fiamme per la terribile reazione del robot. I pirati e Pazu, sui flapper (piccole macchine volanti biposto dotate di ali simili a quelle di una libellula) riescono a salvare la ragazza che per\u00f2 perde la pietra, mentre il robot viene alla fine abbattuto dall'esercito, resistendo stoicamente nel tentativo di salvare Sheeta, inizialmente terrorizzata dalla macchina, ma poi commossa dal sacrificio del robot.\nMuska riesce a recuperare la pietra, con la quale pu\u00f2 individuare la posizione di Laputa e fa mobilitare all'esercito un'enorme corazzata volante, \"Goliath\". Dal canto loro i pirati si uniscono ai due ragazzi nella corsa per arrivare a Laputa. Sheeta e Pazu entrano nell'equipaggio della nave pirata, la \"Tiger Moth\", guadagnandosi la stima dei malviventi, che si dimostrano essere dei buoni diavoli che subito si affezionano ai ragazzi. Finalmente le due navi giungono in vista dell'isola nel cielo, nascosta da una gigantesca nuvola. Pazu e Sheeta vi arrivano in un incidente con l'aliante-coffa su cui stavano in osservazione, che viene strappato alla nave-madre \"Tiger Moth\". I due scoprono che la citt\u00e0 \u00e8 oramai deserta, ed \u00e8 diventata un giardino con al centro un immenso albero, il tutto manutenuto da un solitario robot-giardiniere, ultimo sopravvissuto della sua categoria, una macchina gentile che cura animali e piante e onora la tomba degli ultimi abitanti di Laputa.\nPoco dopo per\u00f2 i due ragazzi, avvertiti dal rumore di esplosioni, scoprono che sull'isola volante sono attraccati anche la \"Goliath\" e la nave pirata, il cui equipaggio \u00e8 stato arrestato. Nel tentativo di liberarli Muska riesce a catturare Sheeta e la conduce nelle viscere dell'isola volante, dove rivela d'essere anch'egli un discendente della casta reale di Laputa. Mentre i soldati si danno al saccheggio delle immani ricchezze dell'isola, Muska trova il centro di comando e scatena le tecnologie perdute di Laputa con la pietra. Si scopre infine che Laputa \u00e8 anche una gigantesca arma con potenzialit\u00e0 di distruzione ben maggiori di quelle di una bomba atomica, nonch\u00e9 responsabile, nell'antichit\u00e0, di avere raso al suolo intere citt\u00e0 (tra cui Sodoma e Gomorra). \u00c8 probabile che l'ultima famiglia reale, resasi conto delle colpe e delle disgrazie causate al mondo, decise di abbandonare l'isola insieme ai suoi abitanti e di vivere sulla terra per evitare che qualcun altro usasse per scopi malvagi la scienza di Laputa.\nUna dimostrazione della potenza delle armi di Laputa convince il Generale che Muska intende effettuare un colpo di stato, e, tardivamente, cerca di eliminarlo, ma questi, nel suo delirio d'onnipotenza, lo fa precipitare nel vuoto assieme a decine di soldati, contro i quali poi scaglia i robot da combattimento. Sheeta allora strappa la pietra al folle Muska, ma non pu\u00f2 evitare l'insensata orgia di distruzione in cui tutti i militari vengono massacrati e la \"Goliath\" affondata.\nPazu finalmente raggiunge Muska e Sheeta, e la ragazza riesce a consegnargli la pietra. Muska minaccia di uccidere Sheeta se Pazu non dovesse dargli la gravipietra, ma il giovane riesce a metterla in mano alla ragazza e insieme pronunciano la terribile parola di distruzione con cui il cuore tecnologico di Laputa si disintegra, e la gigantesca gravipietra che sosteneva Laputa si trasferisce nel tronco dell'albero gigante. Muska precipita coi frammenti dell'isola volante mentre i ragazzi si salvano protetti dalle radici del gigantesco albero. Persi per sempre i suoi terribili segreti tecnologici, Laputa, liberata da quel peso, vola via con l'ultimo robot-giardiniere, mentre Pazu e Sheeta vengono recuperati dai pirati di Dola che sono infine riusciti a mettere le mani su un bel po' di gioielli. Avvicinatisi alla terra ferma, i due gruppi si salutano felicemente e poi: Pazu e Sheeta volano via con l'aliante coffa, mentre i pirati sui flapper partono verso la loro successiva avventura.\nPersonaggi.\nPersonaggio principale del film, un giovane orfano che lavora nelle miniere. Aiuta Sheeta e l'accompagna per tutta l'avventura inseguendo il sogno sfiorato dal padre: la scoperta di Laputa. Fin dall'inizio si dimostrer\u00e0 coraggioso e protettivo verso la sua amica. La vita nelle miniere lo ha reso dotato di un'agilit\u00e0 e resistenza sorprendenti.\nCoprotagonista del film, la ragazzina ha vissuto tra i monti in solitudine, custodendo un segreto a cui ora l'esercito e l'agente Muska sono particolarmente interessati. Il suo nome segreto \u00e8 \"Lusheeta Toel Ul Laputa\" ed \u00e8 una degli ultimi discendenti della famiglia reale di Laputa, il leggendario castello volante, come dimostra il suo pendente: una pietra con il simbolo di Laputa e il potere di annullare la forza di gravit\u00e0.\nChiamato anche \"nonno Pon\" \u00e8 un uomo anziano che passa la maggior parte del tempo nelle miniere. Pon sostiene di sentire le voci delle pietre e che quando fanno baccano indicano che sopra di loro sta passando Laputa. Mostra a Pazu e Sheeta che dentro le pietre della miniera vi \u00e8 della \"aeropietra\", un minerale che sembra sprigionare una strana energia, ma che subito, a contatto con l'aria, diventa semplice pietra. Sheeta mostra infine il suo ciondolo che si rivela essere un cristallo di \"aeropietra\". Pon \u00e8 stupito di vederne un cristallo puro, sostenendo che solo gli abitanti di Laputa possedevano la conoscenza di fabbricarne di tali. Questo permise agli abitanti di fare volare la loro citt\u00e0. Pon avverte Sheeta che la \"gravipietra\" possiede un potere pericoloso, e che poteri del genere cos\u00ec come possono portare gioia alla gente possono anche attirare la rovina.\nUn uomo misterioso che controlla i servizi segreti. Possiede molte informazioni su Laputa, ha modi educati e viscidi, \u00e8 ambizioso e spietato. Cerca la pietra di Sheeta per trovare Laputa e impossessarsi del suo potere. Si rivela infine essere un discendente della stirpe reale di Laputa nonch\u00e9 un lontano parente di Sheeta, avendo a sua volta un nome segreto: \"Romuska Palo Ur Laputa\". Il casato reale di Laputa infatti un tempo era uno solo, ma quando abbandon\u00f2 Laputa andando a vivere sulla terraferma si divise in due rami. Muska costituisce un caso particolare di antagonista nell'ambito dei film diretti da Miyazaki: egli \u00e8, infatti, un personaggio completamente negativo, a differenza di altri antagonisti che, nel corso delle vicende, dimostrano di avere lati positivi, di vedere i propri sbagli, o addirittura di agire contro il protagonista solo perch\u00e9 mal guidati; Muska \u00e8 un individuo privo di morale, che fino alla fine non mostra nessun rimorso per le proprie azioni e che agisce solo per egoismo.\nDonna a capo di un gruppo di pirati dell'aria, in cerca della pietra di Sheeta. \u00c8 la madre di tutti i membri della sua banda, con l'eccezione del vecchio meccanico della loro nave, chiamato dai pirati \"nonno\". Sembra solo una criminale ma poi dimostra di avere anche un lato tenero e materno, affezionandosi ai due ragazzi.\nCiurma di pirati dell'aria. Come la madre/capitana, inizialmente sembrano solo dei criminali senza scrupoli, ma alla fine, quando sono obbligati a portare con loro Sheeta e Pazu, cominciano tutti ad affezionarsi ai due, tanto che quando la bambina \u00e8 incaricata di cucinare per la ciurma alla fine, uno dopo l'altro, quasi tutti i membri dell'equipaggio vanno a darle una mano.\n\u00c8 il comandante dell'esercito. Ottuso e militarista, si accorge troppo tardi del vero obiettivo di Muska, ovvero non di servire la loro patria, ma di conquistare per se stesso il potere di Laputa e diventare padrone del mondo.\nColonna sonora.\nLa colonna sonora del film \u00e8 stata composta da Joe Hisaishi e pubblicata nella raccolta il 25 settembre 1986 da Tokuma Japan Communications. La casa editrice ha ristampato l'album in due occasioni: il 21 dicembre 1993 e il 17 luglio 2002.\nDistribuzione.\nData di uscita.\nLe uscite internazionali del film sono state:\nEdizione italiana.\nLa prima edizione italiana del film \u00e8 stata distribuita in DVD da Buena Vista Home Entertainment, con il titolo \"Laputa - Castello nel cielo\", nell'aprile 2004. Il DVD \u00e8 stato misteriosamente ritirato dal mercato meno di un anno dopo. Stessa sorte (ritiro improvviso senza ragione apparente) \u00e8 toccata all'edizione spagnola del film, molto simile all'edizione italiana. La Buena Vista ha poi definitivamente perso o \"congelato\" i diritti del film, quindi l'edizione in DVD in questione \u00e8 fuori commercio e reperibile solo sul mercato dell'usato.\nNel 2012 la Lucky Red Distribuzione, seguendo il suo progetto di distribuire in Italia tutti i titoli dello Studio Ghibli, ha acquistato i diritti del film e ne ha realizzato un nuovo doppiaggio. Questa versione \u00e8 stata proiettata al cinema il 25 aprile 2012 col titolo \"Il castello nel cielo\" ed in seguito \u00e8 stata commercializzata in DVD e Blu-ray Disc.\nEdizione americana.\nNegli anni, il film \u00e8 uscito sul mercato statunitense con differenti doppiaggi. In particolare, nel doppiaggio Disney del 1998, uscito con il titolo \"Castle in the Sky\", alcuni dialoghi sono stati alterati e la colonna sonora \u00e8 stata riscritta dallo stesso Joe Hisaishi.\nAccoglienza.\nIl film ha un 95% di approvazione sul sito Rotten Tomatoes e una media voto di 7,4/10, basate sulle recensioni di 19 critici. \"Il Mereghetti: Dizionario dei film\" gli assegna due stelle e mezzo su quattro. In un sondaggio condotto nel 2007 dal \"bunka-ch\u014d\", l'agenzia giapponese per gli affari culturali, su un pubblico di oltre 80.000 persone, \"Laputa - Castello nel cielo\" \u00e8 emerso al terzo posto nella lista dei cento anime pi\u00f9 belli di tutti i tempi, dietro a \"Neon Genesis Evangelion\" e \"Nausica\u00e4 della Valle del vento\".\nCaryn James del \"The New York Times\" osserva che la lunghezza di due ore e la trama fin troppo semplice del film potrebbero essere accolti con impazienza e distrazione da un pubblico occidentale. La critica aggiunge che i personaggi risultano come di consueto nei cartoni, stilizzati, con \"grandi occhi rotondi e tratti lineari\", ma che l'ambientazione, i colori e la simpatia dei personaggi rendono il lungometraggio una \"gioia a vedersi\". Richard Harrington del \"The Washington Post\" afferma che il film \u00e8 di gran lunga superiore alla maggior parte delle produzioni a basso budget prodotti in serie in Giappone. Egli elogia inoltre l'abilit\u00e0 registica e narrativa di Miyazaki, l'ambientazione, i valori espressi dal film, che emergono da \"due ore di avventura in stile \"Indiana Jones\"\". Miguel Douglas di Isugoi.com lo definisce \"una delle opere pi\u00f9 semplici e dirette dello Studio Ghibli, ma nonostante tutto rimane un film che offre un'avventura splendida e mozzafiato e al tempo stesso un'esperienza visiva spettacolare, incarnando in pieno l'essenza dello studio\". Raphael See di T.H.E.M. Anime gli assegna cinque stelle su cinque. I disegni \u2014 afferma \u2014 sono ricchi e dettagliati, l'animazione lascia letteralmente a bocca aperta e la colonna sonora, con la sua variet\u00e0, \u00e8 in grado di suscitare una vasta gamma di emozioni.\nRiferimenti.\nIl nome e l'aspetto di \"Laputa\" derivano dal romanzo di Jonathan Swift \"I viaggi di Gulliver\", dove Laputa \u00e8, come nel film, un'isola fluttuante nel cielo e manovrata dai suoi abitanti. Nel film le tremende armi di Laputa vengono illustrate come la potenza divina nei miti della distruzione di Sodoma e Gomorra nella Bibbia e in quelli dell'poema epico induista \"R\u0101m\u0101ya\u1e47a\" in cui si parla della \"freccia di Indra\". Anche il nome Sheeta potrebbe essere un riferimento a Sita, la protagonista del poema stesso.\nLe architetture del villaggio di Pazu sono basate sulle citt\u00e0 minerarie gallesi. Miyazaki visit\u00f2 per la prima volta il Galles nel 1984 ed ebbe modo di assistere in prima persona allo sciopero dei minatori di quegli anni. Tornato in patria per dirigere \"Laputa\", il film riflette la sua esperienza gallese: \u00abSono stato in Galles subito dopo la fine dello sciopero dei minatori. Ho veramente ammirato il modo in cui i sindacati dei minatori lottavano fino in fondo per il loro lavoro e le loro comunit\u00e0, e volevo riflettere la forza di queste comunit\u00e0 nel mio film\u00bb. In un'intervista al \"The Guardian\" ha aggiunto: \u00abHo ammirato quegli uomini, ho ammirato il modo in cui combattevano per salvare il loro modo di vivere, proprio come facevano anche i minatori in Giappone. Molte persone della mia generazione vedono i minatori come un simbolo; una razza in estinzione di uomini combattenti. Ora non ci sono pi\u00f9\u00bb. Su una parete della casa del caporeparto della miniera dove lavora Pazu si vede un poster con un minatore che alza il pugno chiuso.\nRiferimenti ad altre opere di Miyazaki.\nHayao Miyazaki ha ripreso molti temi dalla sua storica serie televisiva \"Conan il ragazzo del futuro\": i due ragazzi in fuga, i masnadieri dal cuore d'oro che all'inizio sono avversari e alla fine alleati dei protagonisti, la figura dell'antagonista finale, spietato e avido di potere a livello planetario.\nI robot di \"Laputa\" sono analoghi a quello che appare nell'episodio 155 di Lupin III, \"I ladri amano la pace\", diretto dallo stesso Miyazaki. Alcuni animali immaginari presenti a Laputa sono identici allo scoiattolo-volpe di \"Nausica\u00e4 della Valle del vento\"."}
{"id": "371152", "revid": "198277", "url": "https://it.wikipedia.org/wiki?curid=371152", "title": "Elvis Abbruscato", "text": "Biografia.\n\u00c8 sposato con Silvia Rosati dalla quale ha avuto tre figli: Aurora, Diego e Achille. I due si sono sposati il 26 aprile 2004 ad Arezzo, citt\u00e0 nella quale militava il calciatore. Di fede evangelica, ha iniziato a giocare a calcio all'et\u00e0 di 12 anni. In precedenza aveva provato karate, nuoto, atletica leggera e pattinaggio artistico. I genitori lo hanno chiamato Elvis ispirandosi al noto cantante Elvis Presley.\nCaratteristiche tecniche.\nGiocatore.\nAttaccante che \u00e8 in grado di fare sia la prima che la seconda punta, bravo nel muoversi tra le linee. Rapido e bravo nel gioco aereo, \u00e8 in grado di svariare su tutto il fronte dell'attacco e sa calciare con entrambi i piedi.\nCarriera.\nGiocatore.\nClub.\nMuove i suoi primi passi nel Bismantova, per poi essere prelevato dalla . Esordisce in Serie B e con i granata il 6 marzo 1999 in -Reggiana (1-0), subentrando a Giovanni Orfei a 4' dal termine.\nL'anno successivo viene acquistato dal . Il 5 ottobre 2000 passa in prestito con diritto di riscatto e controriscatto al , in Serie C1. Mette a segno la sua prima rete tra i professionisti il 5 novembre contro l'. Terminato il prestito rientra al Verona.\nNel 2001 viene prelevato in prestito dalla . Nel 2003 passa all'Arezzo, in Serie C1. Conclude la stagione - terminata con la promozione in Serie B e la vittoria della Supercoppa di Lega di Serie C - con 20 reti in 39 presenze.\nIl 29 gennaio 2006 lascia l'Arezzo - squadra di cui era diventato capitano - passando in prestito con diritto di riscatto fissato a 4,7 milioni di euro al . A fine stagione la squadra viene promossa in Serie A. Il 20 giugno 2006 viene riscattato dai piemontesi.\nEsordisce in Serie A il 10 settembre 2006 contro il (1-1 il risultato finale), giocando titolare. Il 28 gennaio 2007 mette a segno una doppietta ai danni dell'. Termina l'annata - senza lasciare il segno - con tre reti in 29 presenze.\nIl 25 luglio 2007 passa in compartecipazione al Lecce per 2 milioni di euro, con cui segna 15 reti - di cui 3 nei play-off - contribuendo al ritorno in massima serie dei pugliesi dopo due anni di assenza. Il 26 giugno 2008 la compropriet\u00e0 viene risolta alle buste in favore del Torino.\nIl 30 novembre 2008 riporta la rottura frattura pluriframmentaria e scomposta del perone destro. Viene operato due giorni dopo a Roma.\nIl 31 agosto 2009 passa in prestito al . Il 19 agosto 2010 passa al , nello scambio che porta Alessandro Sgrigna al Torino. Il 5 novembre 2011 segna una tripletta - la prima in carriera - nel 3-1 dei veneti ai danni del . Nel corso della stessa partita ha raggiunto il traguardo delle 100 reti in carriera.\nIl 1\u00ba luglio 2012 sottoscrive un contratto biennale con il , militante in Serie A. Rescisso il contratto con il Pescara, l'11 luglio 2013 viene ingaggiato dalla , formazione di Lega Pro Prima Divisione, legandosi ai lombardi per mezzo di un contratto biennale.\nIl 25 luglio 2014 passa alla . Il 10 settembre mette a segno una tripletta contro il . L'11 maggio 2015 rescinde il proprio contratto.\nLa stagione successiva scende di categoria, in Serie D, accordandosi con il . Fa il suo debutto con i rossoneri il 13 settembre 2015 nella sconfitta per 3-0 in casa del . Dopo altre due apparizioni, sempre partendo dalla panchina, il 5 ottobre 2015 rescinde il contratto con la squadra emiliana.\nDopo essere rimasto svincolato, inizia ad allenarsi con la formazione Berretti della Reggiana.\nNazionale.\nAbbruscato conta una presenza con la nazionale italiana Under-20.\nDopo il ritiro.\nNel febbraio 2016 annuncia il ritiro dal calcio professionistico diventando l'allenatore del ViaEmilia, squadra reggiana di Seconda Categoria, per la quale viene comunque tesserato anche come giocatore.\nIl 19 luglio 2016 diventa l'allenatore della formazione Berretti dell'Arezzo.\nNella stagione successiva diventa il vice di Claudio Bellucci sulla panchina della prima squadra; viene confermato nell'incarico anche con Massimo Pavanel. Il 23 dicembre, data la squalifica dell'allenatore veneto, guida per la prima volta in carriera una squadra professionistica, nella partita persa per 2-1 contro l'.\nIl 13 giugno 2017 inizia a Coverciano il corso da allenatore professionista categoria UEFA A che abilita ad allenare formazioni giovanili e squadre fino alla Lega Pro e consente anche di fare l'allenatore in seconda in Serie A e B, conseguendo il patentino il 7 settembre.\nNell'agosto 2018 diventa vice-allenatore della nazionale italiana Under-18.\nNel luglio 2021 passa alla guida della formazione Primavera della Reggiana, societ\u00e0 per la quale ricopre anche il ruolo di coordinatore tecnico dell'attivit\u00e0 agonistica delle formazioni giovanili."}
{"id": "371159", "revid": "78273", "url": "https://it.wikipedia.org/wiki?curid=371159", "title": "Die Hard - duri a morire", "text": ""}
{"id": "371160", "revid": "1427733", "url": "https://it.wikipedia.org/wiki?curid=371160", "title": "Pavel Nedv\u011bd", "text": "Considerato uno dei migliori centrocampisti della sua generazione, nonch\u00e9 uno dei pi\u00f9 forti giocatori cechi della storia, \u00e8 stato tra i protagonisti, a cavallo degli anni 1990 e 2000, dei successi di prima e Juventus poi \u2014 club, quest'ultimo, di cui \u00e8 il calciatore d'origine non italiana ad averne vestito pi\u00f9 volte la maglia (327) \u2014; in virt\u00f9 delle prestazioni offerte in maglia bianconera nel 2003, \u00e8 stato premiato con il Pallone d'oro conferito dalla rivista francese \"France Football\" (secondo ceco a ricevere questo riconoscimento dopo Josef Masopust), e nominato World Player of the Year dalla rivista britannica \"World Soccer\". Soprannominato \"Furia ceca\" dai tifosi italiani, nel corso della carriera ha inoltre vestito in patria le maglie di e .\n\u00c8 stato inserito nella formazione ideale del , e sempre nello stesso anno nella FIFA 100, una lista dei 125 pi\u00f9 grandi giocatori viventi stilata da Pel\u00e9 e dalla FIFA in occasione del centenario della federazione mondiale. \u00c8 stato incluso per tre anni consecutivi, dal 2003 al 2005, nella squadra dell'anno UEFA. Nel 2004 l'Association of Football Statisticians, classificando i 100 pi\u00f9 grandi calciatori di sempre secondo un criterio puramente statistico, lo ha incluso al 34\u00ba posto. \u00c8 il miglior calciatore ceco del decennio 1993-2003 secondo la rivista ceca \"Mlad\u00e1 fronta DNES\", e di quello 2000-2010 secondo \"Lidov\u00e9 noviny\".\nBiografia.\n\u00c8 stato sposato con la connazionale Ivana, conosciuta in giovane et\u00e0: la coppia ha avuto due figli a cui hanno dato i loro stessi nomi, Ivana e Pavel, perch\u00e9, come ha dichiarato lo stesso Nedv\u011bd, \u00abquando noi non ci saremo pi\u00f9, nel mondo ci saranno sempre un Pavel e un'Ivana che si vorranno bene\u00bb.\nNel 2010 \u00e8 uscita la sua autobiografia, \"La mia vita normale. Di corsa tra rivoluzione, Europa e Pallone d'oro\", scritta insieme a Michele Dalai.\nDal 2011 \u00e8 tra i 50 calciatori juventini omaggiati nella \"Walk of Fame\" allo Juventus Stadium. Il 1\u00ba dicembre 2014 \u00e8 stato omaggiato di una statua di cera dal Museo Gr\u00e9vin di Praga, al fianco di altre glorie sportive ceche quali Petr \u010cech, Dominik Ha\u0161ek, Jarom\u00edr J\u00e1gr, Ivan Lendl, Martina Navr\u00e1tilov\u00e1, Roman \u0160ebrle ed Emil Z\u00e1topek.\nIl 28 ottobre 2015 ha ricevuto la Medaglia al Merito della Repubblica Ceca, la pi\u00f9 alta onorificenza del suo Paese.\nHa preso parte a numerose iniziative benefiche.\nCaratteristiche tecniche.\nEra un centrocampista offensivo dotato di buona tecnica, affinata grazie alla perseveranza negli allenamenti, nonch\u00e9 di infaticabile costanza, grande propensione alla corsa e un'ottima inclinazione nel servire assist ai compagni. Considerato uno dei migliori centrocampisti espressi dal calcio europeo, era inizialmente un mancino naturale che tuttavia, con il tempo, impar\u00f2 a calciare indifferentemente con entrambi i piedi \u2014 afferm\u00f2 che da piccolo impar\u00f2 a tirare di destro tanto bene, da sentirsi poi un destro naturale \u2014, caratteristica che ne fece un elemento molto pericoloso nelle conclusioni dalla lunga distanza e nei calci di punizione. Atleta dall'indole molto aggressiva, ci\u00f2 lo portava a essere talvolta falloso, anche quando non strettamente necessario.\nPoteva coprire svariati ruoli sul fronte offensivo del centrocampo, dal laterale al trequartista; la sua posizione prediletta era quella di esterno sinistro di centrocampo, dove poteva effettuare cross di sinistro o rientrare per il tiro di destro. Tuttavia, la caratteristica che pi\u00f9 lo contraddistingueva era una tenuta atletica che gli garantiva una corsa ininterrotta sulla fascia dal primo all'ultimo minuto di gara, grazie alla quale era in grado di effettuare recuperi difensivi e ribaltare subito l'azione.\nCarriera.\nGiocatore.\nClub.\nGli inizi.\nNato a Cheb e cresciuto poi nella vicina Skaln\u00e1, Nedv\u011bd ha iniziato la sua carriera calcistica nella natia Cecoslovacchia. Fanatico di calcio fin dalla giovane et\u00e0, ha iniziato a giocare appena cinquenne per il Tatran Skaln\u00e1, nel 1977. Si \u00e8 poi trasferito al nel 1985, giocandovi per una stagione. In seguito si \u00e8 accasato allo , nella quale ha militato per un lustro. Ha giocato per il nel 1991, ma rimase con il club una sola stagione prima di trasferirsi allo l'anno seguente. Con il club ceco vince un campionato cecoslovacco nella stagione 1992-1993, due campionati cechi nelle stagioni 1993-1994 e 1994-1995, e infine una Coppa della Repubblica Ceca nella stagione 1995-1996.\nLazio.\nAl termine del che lo vede finalista con la sua nazionale, passa alla societ\u00e0 italiana della per 9 miliardi di lire. Il 7 settembre 1996 debutta in Serie A con la maglia della Lazio contro il Bologna. In quell'annata trova 7 volte la via del gol, confermandosi uno dei punti fermi della rosa della squadra.\nNedv\u011bd \u00e8 diventato rapidamente un giocatore importante per la squadra laziale tanto che, all'inizio della stagione 1997-1998, segna 4 gol nelle prime tre partite di campionato. Nella seconda stagione con la Lazio vince il suo primo trofeo italiano, la Coppa Italia, battendo nella doppia finale il , e perde la Coppa UEFA cadendo nella finale unica di Parigi contro l'.\nLa terza stagione a Roma si apre per Nedv\u011bd con la conquista della prima Supercoppa italiana, giocando la finale vinta per 2-1 sulla : proprio ai bianconeri Nedv\u011bd sigla anche la sua prima rete stagionale. L'annata \u00e8 caratterizzata da un infortunio che lo blocca per un lungo periodo; a fine stagione \u00e8 il \"match winner\" della finale di Coppa delle Coppe UEFA, giunta alla sua ultima edizione e giocata a Birmingham il 19 maggio 1999, segnando con una girata al volo il decisivo 2-1 al a pochi minuti dal termine (si tratta dell'ultima rete in assoluto nella storia quasi quarantennale della competizione), consegnando il primo trofeo confederale alla squadra capitolina e di riflesso al calcio romano.\nLa stagione successiva inizia con il trionfo in Supercoppa UEFA contro il . Trova 5 volte la via del gol tra cui due reti fondamentali nell'ottica del campionato: una contro il nel giorno del centenario della societ\u00e0 capitolina, che vince e si porta in testa alla classifica, e l'altro nel derby di ritorno contro la , che consegna la vittoria ai biancocelesti (2-1) e riapre la rimonta sulla Juventus, in quel momento prima con 9 punti di vantaggio. Nell'ultima giornata la Lazio batte la per 3-0, e approfittando della caduta della squadra bianconera sul campo del , dopo ventisei anni torna a laurearsi campione d'Italia.\nNell'annata 2000-2001 il ceco realizza 13 gol, tra cui uno nella rimonta nei minuti finali della stracittadina in cui i biancocelesti, sotto 0-2, trovano prima il suo gol che accorcia le distanze, e poi al 5' di recupero quello del compagno di squadra Lucas Castrom\u00e1n. Da ricordare anche la doppietta contro la Juventus (4-1). Tuttavia dopo cinque anni molto positivi a Roma, sul piano sportivo (207 partite e 51 gol) e ancor pi\u00f9 personale, Nedv\u011bd decide di lasciare la Lazio a causa di sopravvenuti dissidi con la dirigenza e con la stessa societ\u00e0 capitolina peraltro costretta a cederlo per far cassa.\nJuventus.\nDopo cinque stagioni con la squadra romana, viene acquistato per 75 miliardi di lire dalla . Partito Zidane, l'allenatore Marcello Lippi schiera inizialmente il nuovo arrivato come esterno sinistro, con libert\u00e0 di accentrarsi. L'adattamento alla nuova realt\u00e0 non \u00e8 tuttavia dei pi\u00f9 semplici, con il ceco che nei primi mesi a Torino sembra subire una pesante involuzione sul piano agonistico, tanto da divenire quasi un \"caso\". Lippi risolve l'impasse sul finire del 2001, posizionando Nedv\u011bd in un ruolo mai ricoperto prima dal giocatore, dietro alle due punte, a supporto della coppia d'attacco Del Piero-Trezeguet: una collocazione tattica in cui il centrocampista ritrova quelle libert\u00e0 di movimento e tiro a lui congeniali, svolgendo al contempo anche compiti in parte simili a quelli di un trequartista. Segna il suo primo gol a dicembre, in campionato, con un colpo di testa nella gara casalinga contro il Perugia; soprattutto, alla terz'ultima giornata realizza il gol decisivo per espugnare il campo del (0-1), che contribuisce alla rimonta ai danni dell'Inter culminata con la vittoria dello Scudetto all'ultima giornata. Chiude la sua prima stagione in Piemonte a quota 4 reti.\nNell'annata 2002-2003 realizza 9 gol in campionato e bissa lo Scudetto, che si aggiunge alla Supercoppa italiana. In Champions League segna il suo primo gol nella competizione con la maglia bianconera con un potente tiro contro la (5-0) e, nel prosieguo della competizione, con le sue prestazioni trascina i bianconeri in finale. Segna anche al Camp Nou con il (1-2 dopo i tempi supplementari) e nella semifinale di ritorno al Delle Alpi contro il (3-1): in quest'ultima gara, tuttavia, rimedia un'ammonizione negli ultimi minuti e, essendo diffidato, \u00e8 costretto a saltate per squalifica la finale di Manchester, persa contro i rivali del Milan che si impongono ai tiri di rigore (2-3).\nNella stagione successiva vince un'altra Supercoppa italiana. Il 2003 si conclude con la conquista del Pallone d'oro assegnatogli dalla giuria della rivista francese \"France Football\", succedendo dopo quarantuno anni all'unico altro calciatore ceco insignito con tale premio, Josef Masopust, e con il titolo di World Player of the Year conferitogli dalla rivista britannica \"World Soccer\"; all'inizio del 2004 festeggia la consegna ufficiale del Pallone d'oro davanti ai suoi tifosi con un gol da 30 metri al Perugia (1-0).\nNei due anni successivi, con Fabio Capello in panchina, vince altri due campionati che, successivamente, saranno l'uno revocato e l'altro non assegnato per le vicende di Calciopoli che, nell'estate 2006, portano altres\u00ec alla retrocessione d'ufficio della Juventus in Serie B. Nedv\u011bd \u00e8 tra i \"senatori\" bianconeri che decidono di rimanere a Torino anche con la squadra relegata tra i cadetti: nella stagione 2006-2007 segna pi\u00f9 volte gol decisivi e conclude il campionato con 33 presenze e 11 reti, che contribuiscono all'immediata risalita dei piemontesi in massima serie. Nell'annata del ritorno in Serie A, il 9 dicembre 2007, festeggia la sua partita numero 300 in bianconero siglando il gol della vittoria contro l'.\nIl 17 maggio 2009 tocca quota 500 presenze da professionista. Il successivo 31 maggio, dopo avere annunciato l'imminente ritiro dal calcio giocato, gioca la sua ultima partita, proprio contro la Lazio, societ\u00e0 che lo aveva lanciato nel calcio italiano: \u00e8 autore dell'assist a Vincenzo Iaquinta per la rete del 2-0 finale. Prima della fine dell'incontro, Nedv\u011bd esce tra la \"standing ovation\" del pubblico.\nNazionale.\nNedv\u011bd ha giocato con tutte le nazionali giovanili della . Esordisce con la nazionale maggiore il 5 giugno 1994, nella vittoria per 3-1 contro l'.\nNedv\u011bd viene convocato per il in Inghilterra. Esordisce nella gara persa 2-0 contro la , nella quale riceve un cartellino giallo. Nella seconda gara contro l', Nedv\u011bd sigla il suo primo gol in nazionale maggiore e contribuisce alla vittoria della sua squadra per 2-1. Nella terza gara contro la pareggiata 3-3, Nedv\u011bd riceve il suo secondo cartellino giallo e viene, cos\u00ec, squalificato; ci\u00f2 gli impedisce di partecipare alla sfida dei quarti di finale contro il , vinta dai cechi per 1-0. Nella semifinale contro la , i cechi vincono 6-5 ai tiri di rigore: Nedv\u011bd realizza il secondo tentativo dal dischetto per la sua squadra, e viene nominato \"man of the match\". Nedv\u011bd gioca anche la finale contro la Germania, che batte in finale la Repubblica Ceca con il punteggio di 2-1 al \"golden goal\".\nNel 1997 la Repubblica Ceca viene invitata a disputare la FIFA Confederations Cup 1997 come sostituta della Germania, vincitrice del campionato europeo precedente. La squadra riesce a qualificarsi per la fase a eliminazione diretta, dopo essersi classificata seconda nel suo girone dietro all'; nella terza e ultima gara della fase a gironi, Nedv\u011bd segna la sua prima doppietta con la maglia della nazionale, contribuendo alla vittoria per 6-1 contro gli . La nazionale ceca, dopo aver perso contro l' in semifinale, sconfigge l'Uruguay per 1-0 e conquista la medaglia di bronzo.\nDopo aver mancato la qualificazione al , la Repubblica Ceca partecipa al organizzato congiuntamente da Belgio e Paesi Bassi. Nedv\u011bd non si presenta in forma alla competizione a causa di un infortunio alla caviglia. Nella prima gara della fase a gironi, persa contro i , Nedv\u011bd prende un palo insieme al compagno di squadra Jan Koller. Le sue prestazioni contro Francia e non bastano a raggiungere la fase a eliminazione diretta. Dopo il torneo, Nedv\u011bd viene nominato nuovo capitano della nazionale ceca.\nAl in Portogallo, Nedv\u011bd gioca un buon torneo, disputando le tre gare della fase a gironi e la semifinale persa contro i futuri campioni della . Nella seconda gara della fase a gironi contro i Paesi Bassi viene nominato \"man of the match\". Nella semifinale contro gli ellenici, persa per 1-0, Nedv\u011bd subisce un infortunio al ginocchio ed \u00e8 costretto a lasciare il campo: dopo questa sconfitta, il giocatore palesa l'intenzione di lasciare la nazionale. A fine torneo viene inserito nella formazione ideale dell'edizione insieme ai compagni Petr \u010cech e Milan Baro\u0161.\nSebbene alla fine dell'europeo lusitano avesse annunciato il suo ritiro dalla nazionale, Nedv\u011bd viene pressato dai tifosi e dai compagni per rimanere in squadra in vista del in Germania. I cechi riescono a qualificarsi alla competizione, ma vengono eliminati al primo turno dopo una vittoria sugli e due sconfitte subite dal e dall'Italia.\nNella stessa estate, in occasione dell'amichevole contro la , Nedv\u011bd annuncia il suo definitivo add\u00eco alla nazionale: conclude la sua esperienza con 91 presenze e 18 gol. I suoi compagni di squadra tentano comunque di convincerlo a partecipare al successivo , ma Nedv\u011bd rifiuta.\nDirigente.\nIl 12 ottobre 2010, Exor, in vista dell'assemblea degli azionisti, ha proposto il ceco come consigliere d'amministrazione della ; il 27 dello stesso mese, a seguito dell'assemblea, Nedv\u011bd diventa ufficialmente uno degli undici componenti del \"board\" della societ\u00e0 bianconera. Il 23 ottobre 2015 viene eletto vicepresidente della Juventus.\nDopo il ritiro.\nIl 2 giugno 2018, per festeggiare il centenario dello Skaln\u00e1, squadra in cui \u00e8 cresciuto, Nedv\u011bd \u00e8 tornato a vestire i panni del calciatore, venendo tesserato dal club e scendendo in campo nella sfida casalinga contro il Ban\u00edk (1-4); la circostanza l'ha visto giocare al fianco del figlio, Pavel Jr.\nStatistiche.\nTra club, nazionale maggiore e nazionali giovanili, Nedv\u011bd ha totalizzato globalmente 761 presenze segnando 165 reti, alla media di 0,21 gol a partita."}
{"id": "371164", "revid": "1543377", "url": "https://it.wikipedia.org/wiki?curid=371164", "title": "Valdas Adamkus", "text": "\u00c8 stato il terzo (dal 26 febbraio 1998 al 25 febbraio 2003), e sesto (dal 12 luglio 2004 al 12 luglio 2009) Presidente della Lituania, nel periodo successivo all'indipendenza dall'Unione Sovietica. Non si \u00e8 ripresentato alle elezioni presidenziali in Lituania del 2009, ed \u00e8 stata pertanto eletta come suo successore Dalia Grybauskait\u0117.\nBiografia.\nFiglio di un dipendente pubblico frequent\u00f2 il liceo a Kaunas, durante la seconda guerra mondiale fu membro attivo dei movimenti collaborazionisti del regime nazista contro i sovietici, e nel 1944 si trasfer\u00ec con la famiglia in Germania dove si impegn\u00f2 attivamente nelle attivit\u00e0 della YMCA a favore dei profughi.\nTerminati gli studi in scienze naturali, con la fine della guerra emigr\u00f2 negli Stati Uniti dove nel 1950 trov\u00f2 un'occupazione nei servizi segreti militari. Nel 1960 ottenne la laurea in ingegneria presso l'Illinois Institute of Technology.\nIn seguito lavor\u00f2 per l'ente statunitense per la protezione ambientale (EPA) dal suo avvio nel 1970, nel 1981 venne nominato dal presidente Ronald Reagan amministratore regionale per l'area dei grandi laghi.\nNel 1985 gli fu conferito il \"Distinguished Executive Presidential Rank Award\", il riconoscimento pi\u00f9 elevato per un dipendente pubblico. Ne 1997 and\u00f2 in pensione.\nPoco dopo il pensionamento torn\u00f2 in Lituania e nel 1998 fu eletto presidente con una maggioranza risicata (50,4% contro il 49,6% di Art\u016bras Paulauskas)\nNonostante non faccia parte di alcun partito pu\u00f2 essere collocato nell'area liberale che gode di grande seguito nelle aree urbane. Nel corso del primo mandato guadagn\u00f2 la stima di tutte le fazioni per la sua gestione riflessiva ed equilibrata, ciononostante fu sconfitto nell'elezione successiva del gennaio 2003, vinse Rolandas Paksas con l'appoggio delle fasce di popolazione attratte dal dinamismo e dall'atteggiamento giovanile del candidato. Per contro Adamkus era visto come uomo dell'Establishment. In seguito, verso la fine del 2003, Paksas attir\u00f2 le prime critiche e fu sollevato dall'incarico.\nAdamkus ottenne la maggioranza il 13 giugno 2004 nelle primarie ed il 27 giugno fu eletto nuovamente presidente con una maggioranza del 51,9% (con un 52,5% di votanti) contro la sua avversaria Kazimiera Prunskien\u0117.\nDal 1951 \u00e8 sposato con Alma Adamkien\u0117 (nata Alma Nutautait\u0117).\nAdamkus \u00e8 membro del Club di Roma. Ad oggi \u00e8 l'unico personaggio politico europeo ad aver partecipato alla seconda guerra mondiale e, come dimostra nel suo sito personale, \u00e8 fiero di averlo fatto in uniforme tedesca."}
{"id": "371173", "revid": "4711", "url": "https://it.wikipedia.org/wiki?curid=371173", "title": "New South Wales", "text": ""}
{"id": "371174", "revid": "2069609", "url": "https://it.wikipedia.org/wiki?curid=371174", "title": "Kamut", "text": "Kamut \u00e8 un marchio registrato, di propriet\u00e0 dell'azienda statunitense \"Kamut\", fondata nel Montana da Bob Quinn, dottore in patologia vegetale e agricoltore biologico. Il nome designa da un punto di vista commerciale la \"cultivar\" di grano della sottospecie Triticum turgidum\" ssp. \"turanicum denominata \"Khorasan\", dal nome della regione iraniana Khorasan.\nLa produzione e la vendita di tale cultivar col nome commerciale di Kamut \u00e8 strettamente regolamentata e deve essere certificata e rispettare una serie di norme stabilite dall'azienda statunitense.\nIl grano prodotto dalla cultivar \u00e8 stato registrato nel 1990 al Dipartimento dell'agricoltura degli Stati Uniti d'America (USDA) col nome ufficiale di QK-77 e veniva inizialmente venduto nelle fiere agricole del Montana col nome di \"grano del faraone Tut\". La protezione \u00e8 successivamente scaduta. La parola \"Kamut\" deriva dal relativo ideogramma geroglifico e significa \"grano\".\nColtivazione.\nLa cultivar Khorasan pu\u00f2 essere coltivata liberamente da chiunque e dovunque, ma solo il consorzio di agricoltori che fa capo all'azienda statunitense proprietaria del marchio registrato Kamut pu\u00f2 legalmente apporre la denominazione Kamut sul suo raccolto. Secondo l'azienda, la presenza di questo marchio garantisce determinati standard qualitativi e l'assenza di ibridazioni; il grano Khorasan per avere il marchio Kamut deve essere coltivato secondo uno specifico metodo biologico esclusivamente nelle grandi pianure semi aride del Montana, dell'Alberta e del Saskatchewan."}
{"id": "371176", "revid": "4711", "url": "https://it.wikipedia.org/wiki?curid=371176", "title": "Western Australia", "text": ""}
{"id": "371179", "revid": "33751", "url": "https://it.wikipedia.org/wiki?curid=371179", "title": "James Hillier-Blount", "text": ""}
{"id": "371185", "revid": "599013", "url": "https://it.wikipedia.org/wiki?curid=371185", "title": "Christmas Island", "text": ""}
{"id": "371187", "revid": "4711", "url": "https://it.wikipedia.org/wiki?curid=371187", "title": "Norfolk Island", "text": ""}
{"id": "371190", "revid": "33751", "url": "https://it.wikipedia.org/wiki?curid=371190", "title": "Rodrigo Izecson Dos Santos Leite", "text": ""}
{"id": "371191", "revid": "1910023", "url": "https://it.wikipedia.org/wiki?curid=371191", "title": "Alzano Lombardo", "text": "Alzano Lombardo (\"Alz\u00e0\" o \"\u2019Lz\u00e0\" in dialetto bergamasco) \u00e8 un comune italiano di abitanti della provincia di Bergamo in Lombardia. Il comune \u00e8 situato a circa a nord-est del capoluogo orobico e fa parte della Comunit\u00e0 montana della Valle Seriana.\nGeografia fisica.\nTerritorio.\nIl territorio comunale di Alzano Lombardo \u00e8 interamente situato sulla destra orografica della val Seriana, ad un'altezza di circa 304 m s.l.m. \u00c8 delimitato a Sud e Sud-Est dal corso del fiume Serio, che lo divide dal comune di Villa di Serio ed a Nord dallo spartiacque con la val Brembana dato dai monti Filaressa, Cavallo e Canto Basso. Ad Est sono il monte Podona, nel tratto pi\u00f9 a monte, ed il torrente Luio, in quello pi\u00f9 a valle fino alla confluenza con il fiume Serio, a suddividerlo da Nembro, mentre ad Ovest confina con Ponteranica, tramite i monti Solino e Luvrida, e con Ranica mediante il monte Zuccone ed il torrente Nesa fino allo sbocco di quest'ultimo nel Serio.\nNel fondovalle, provenendo da Bergamo, per primo si incontra il capoluogo Alzano Lombardo (un tempo denominato Alzano Maggiore) che ormai forma un unico agglomerato urbano con Alzano Sopra, frazione posta anch'essa lungo l'asta del fiume Serio prima del confine con Nembro.\nAll'interno, risalendo il corso del torrente Nesa, prima si incontra la frazione Nese e poi la localit\u00e0 \"Busa\", dove il corso d'acqua si dirama in due rami secondari. Il primo volge verso Nord-Ovest in una piccola valletta, compresa tra i monti Solino, Canto Basso e Colletto, nella quale ad un'altezza di circa 500 m s.l.m. \u00e8 situato il borgo di Olera; il secondo invece si sviluppa in direzione Nord e comprende le frazioni Burro, posto sulla destra orografica della valle a circa 550 m s.l.m. in fronte a cui, sull'opposto versante, si trova Brumano. Salendo ancora si trova Monte di Nese, adagiato su una terrazza naturale in posizione panoramica prossima agli 800 m s.l.m. e circondato dai monti Cavallo, Filaressa e Colletto.\nPer ci\u00f2 che concerne l'idrografia, oltre al fiume Serio, numerosi sono i corsi d'acqua che attraversano il territorio comunale. Quello con portata maggiore \u00e8 il Nesa, affluente del Serio da destra, che si sviluppa nell'omonima valle e che raccoglie le acque di numerosi piccoli rivoli composti dalle acque in eccesso provenienti dai monti circostanti. Discreta rilevanza ricopre anche il Luio, che percorre la piccola omonima valle, compresa tra i monti Ganda e Valtrusa, e che funge da confine con Nembro.\nNotevole importanza \u00e8 invece attribuibile a due canali artificiali, la roggia Morlana e la roggia Serio Grande, che molto hanno aiutato lo sviluppo agricolo ed industriale del territorio. Costruite nel periodo compreso tra il XII ed il XIII secolo, nascono dalle vasche di carico poste nella porzione meridionale di Albino.\nGi\u00e0 in epoca medievale ricoprivano un ruolo fondamentale per i possedimenti del comune di Bergamo presso le campagne della pianura bergamasca, importanza che crebbe nel XIX secolo con l'espansione industriale. Fino alla seconda met\u00e0 del XX secolo era presente anche la roggia Guidana, che attingeva al corso del Serio nei pressi della zona industriale, il cui tragitto venne modificato rendendola dipendente dalla roggia Morlana, dalla quale prende vita in territorio di Gorle.\nPer ci\u00f2 che concerne la viabilit\u00e0, oltre alla rete stradale ordinaria, \u00e8 da segnalare la tranvia Bergamo-Albino, una linea metrotranviaria che collega il paese con la citt\u00e0 di Bergamo, che, inaugurata nel 2009, ha permesso di decongestionare le strade della zona.\nVariazioni territoriali.\nNel corso dei secoli numerose sono state le variazioni dei confini del comune.\nI primi riscontri inerenti alla delimitazione degli stessi risalgono alla prima met\u00e0 del XIV secolo, epoca nella quale il territorio risultava frazionato in differenti entit\u00e0: Alzano Inferiore, Alzano Superiore, Anexie (divenuto poi Nese) ed Olera che potevano godere di una propria autonomia amministrativa, mentre Monte di Nese era incluso nei confini di Poscante e Brumano in quelli di Nembro. Alla fine del secolo Alzano Superiore, ridefinito come Alzano Sopra, pass\u00f2 anch'esso a Nembro, mentre Olera and\u00f2 ad incrementare la superficie territoriale di Poscante.\nPochi furono invece i cambiamenti durante i tre secoli e mezzo della dominazione Veneta, la quale rinomin\u00f2 Alzano Inferiore in Alzano Maggiore, all'interno di cui riport\u00f2 il piccolo borgo di Brumano, e che nel 1776 ridiede l'autonomia a Monte di Nese. Con la fine della Serenissima si verificarono invece numerosi riassetti territoriali in pochi anni: nel 1798 Brumano si un\u00ec al neonato comune di Lonno, mentre un anno prima Olera si era staccata da Poscante. L'indipendenza di quest'ultima dur\u00f2 pochi anni, dal momento che gi\u00e0 nel 1805 fu nuovamente aggregata, unitamente a Monte di Nese, al comune posto in val Brembana. Nel 1809 si verific\u00f2 un'imponente opera di accorpamento istituzionale, con Alzano Maggiore che inglob\u00f2 Alzano Sopra, Nese e Brumano.\nCon la fine della napoleonica Repubblica Cisalpina e la contestuale instaurazione del Regno Lombardo-Veneto, avvenuta nel 1816, vi fu una nuova scissione tra Alzano Maggiore, Alzano Sopra e Nese, ma anche di Olera e Monte di Nese che si eressero ad autorit\u00e0 amministrative indipendenti. Questi ultimi due borghi tuttavia dopo soli due anni vennero nuovamente riaggregati a Poscante, venendo poi inseriti nel territorio di Nese tra il 1925 ed il 1928.\nFu invece nel 1927 che, in seguito alla fusione di Alzano Maggiore ed Alzano Sopra, nacque il comune di Alzano Lombardo, a cui nel 1939 venne aggiunto anche il comune di Nese, assumendo cos\u00ec il nuovo assetto.\nStoria.\nDalla preistoria ai Romani.\nI primi ritrovamenti che attestano la presenza umana sul territorio comunale sono frammenti di selce lavorata, rinvenuti nelle zone collinari e montuose nei pressi della frazione Monte di Nese, databili attorno al terzo millennio a.C..\nI primi insediamenti risalirebbero invece al VI secolo a.C., quando nella zona si stabilirono popolazioni di origine ligure, dedite alla pastorizia, tra cui gli Orobi. Ad essi si aggiunsero ed integrarono, a partire dal V secolo a.C., le popolazioni di ceppo celtico, tra cui i Galli Cenomani. Questi ultimi si stanziarono prevalentemente nella valle del Nesa, costituendo primitivi accampamenti presso quelle che sono le frazioni di Nese e Brumano.\nTuttavia la prima vera e propria opera di urbanizzazione fu opera dei Romani, che conquistarono la zona e la sottoposero a centuriazione, ovvero ad una suddivisione dei terreni a pi\u00f9 proprietari, a partire dal I secolo d.C.. Questa opera assegn\u00f2 appezzamenti pi\u00f9 o meno vasti a coloni e veterani di guerra, di origine o acquisizione romana, i quali bonificarono i terreni al fine di poterli sfruttare per coltivazioni agricole ed allevamento di bestiame.\nQuesto avvenne anche per i terreni posti tra i colli Frontale e Ganda ed il fiume Serio, che vennero assegnati alla \u201cGens Alicia\u201d. Conseguentemente la zona assunse il nome di \"\u201cPraedium Aliciano\u201d\" (podere aliciano), da cui deriva il nome del comune.\nI principali nuclei abitativi furono Alzano Superiore (poi divenuto Alzano di Sopra) ed Alzano Inferiore (in seguito Alzano Maggiore), che vennero riuniti in un unico vicus. A quel periodo risale inoltre una lapide, considerata il principale reperto storico rinvenuto nei confini comunali ed ora custodita presso il Museo archeologico di Bergamo, ritrovata verso la met\u00e0 del XIX secolo nel campanile della chiesa parrocchiale di San Giorgio presso Nese. Databile al I secolo d.C., descrive un lascito effettuato da tale \u201cSura\u201d agli abitanti di Nese e di Brumano, definendoli come \"\u201cvicanis\u201d\", fornendo importanti indicazioni su come anche quei due piccoli borghi fossero a loro volta elevati al rango di vicus.\nIn ogni caso, durante l'epoca romana tutti questi centri avevano dimensioni molto ridotte e si basavano su agricoltura, principalmente nella piana del fondovalle, e pastorizia, nella valle del Nesa.\nMedioevo.\nIl periodo successivo alla dominazione romana vide la zona soggetta alle invasioni barbariche, che portarono la popolazione a rifugiarsi in postazioni pi\u00f9 elevate su colli e propaggini circostanti, in quanto considerate pi\u00f9 sicure dalle scorrerie. Ad Alzano si svilupparono quindi nuclei abitativi con piccole strutture difensive sulle alture del colle Frontale, in particolar modo presso la localit\u00e0 \u201cCastello\u201d.\nNel corso del VI secolo si verific\u00f2 l'arrivo Longobardi, che insediarono presso Alzano e Nese lo \"sculdascio\", un funzionario minore dipendente dai gastaldi, a loro volta legati direttamente al re. Questa popolazione si radic\u00f2 notevolmente sul territorio, influenzando a lungo gli usi degli abitanti: si consideri infatti che il diritto longobardo rimase \u201cde facto\u201d attivo nelle consuetudini della popolazione fino al XV secolo.\nNell'VIII secolo ai longobardi subentrarono i Franchi che, al contrario dei predecessori, rimasero estranei alla vita sociale e politica dei territori assoggettati, nei quali instaurarono un sistema feudale, inserito nell'ambito del Sacro Romano Impero. A tal riguardo nel 974 l'imperatore Ottone II invest\u00ec Ambrogio I, Vescovo di Bergamo, del titolo di Signore delle terre della valle Seriana, sulle quali aveva giurisdizione in ambito civile, penale ed ecclesiastico.\nIn quel periodo il paese, sviluppatosi inizialmente presso lacontrada di San Pietro, cominci\u00f2 a spingersi verso il fiume Serio, lungo l'antica strada romana che percorreva la valle Seriana, che corrisponde al centro storico ed alle vie Fantoni e Roma.\nAnche i primi documenti in cui viene citato il nome di Alzano risalgono al X secolo: nel 919 viene difatti menzionato Alzano Superiore, mentre nell'anno 1000 viene indicato il borgo di \"\u201cAlesano Subteriore\u201d\" in una permuta di terreni di propriet\u00e0 dei canonici di Sant'Alessandro in Bergamo.\nQuesti due borghi, a partire dal IX secolo, vennero scissi in due entit\u00e0 differenti che ebbero vita separata a livello amministrativo e religioso per oltre un millennio.\nEt\u00e0 comunale.\nBen presto per\u00f2 l'autorit\u00e0 vescovile cominci\u00f2 a rivelarsi opprimente per i borghi che richiedevano una sempre maggiore autonomia: tra il XII ed il XIII secolo sia Alzano Inferiore che Nese riuscirono ad emanciparsi, ergendosi a comuni autonomi posti sotto il controllo della citt\u00e0 di Bergamo, che li inser\u00ec nella circoscrizione denominata \u201cFacta della porta di San Lorenzo\u201d.\nQuesta nuova condizione permise ai comuni di gestire in autonomia lo sfruttamento dei boschi e dei pascoli, di poter definire confini amministrativi e viabilit\u00e0 e di organizzare liberamente il culto. A questo si aggiunse anche l'utilizzo delle acque sia del fiume Serio che delle rogge presenti sul territorio: tra queste la roggia Serio Grande e la roggia Morlana, che nascevano pi\u00f9 a monte e servivano i bisogni delle campagne limitrofe alla citt\u00e0 di Bergamo, ma anche le rogge Guidana e Vescovada, il cui corso \u00e8 stato modificato e la portata ridotta, che attingevano direttamente presso il paese.\nIl comune, come riportato dagli Statuti della citt\u00e0 di Bergamo redatti nel 1265, era retto da \"consoli\", eletti dai capifamiglia e scelti tra le personalit\u00e0 pi\u00f9 importanti del paese.\nConseguentemente Alzano Inferiore si dot\u00f2 di un palazzo comunale, nella fattispecie di un \"Palazzo della ragione\", edificato nel 1366 e conosciuto con il nome di \"Portegh\u00e8t\". Posto presso l'intersezione delle due principali strade di allora, la via della valle e la via della piazza (vie san Pietro e via Fantoni), era dotato di una sala delle adunanze, di una loggia dalla quale si leggevano al popolo i proclami, i bandi o le sentenze e di un porticato sotto al quale si radunavano i cittadini quando si dovevano prendere decisioni importanti oppure nei giorni di mercato. Vi era anche un piccolo campanile, eliminato alla fine del XIX secolo, che serviva per chiamare all'adunata la cittadinanza o per avvisare in caso di pericolo (invasioni o calamit\u00e0).\nDispute tra guelfi e ghibellini.\nBen presto tuttavia cominciarono a verificarsi attriti tra gli abitanti, divisi tra guelfi e ghibellini, che raggiunsero livelli di recrudescenza inauditi. Alzano Inferiore, cos\u00ec come Nese, si schier\u00f2 con la fazione guelfa, tanto da inserire nel proprio stemma comunale il giglio di Francia, simbolo di Carlo d'Angi\u00f2, paladino guelfo.\nNel paese, al contrario di Nese ed Alzano Superiore, sorsero numerose strutture di difesa, per prevenire sia gli attacchi ghibellini che le scorrerie dei briganti. Tra queste costruzioni vi era un piccolo castello posto sul colle Frontale, di propriet\u00e0 della famiglia De Clauso Alzani, ma soprattutto la cinta fortificata a protezione del nucleo abitato. Questa, delimitata a Nord dalla Roggia Serio Grande, includeva sei torri (tra cui il \"Torrazzo\") ed aveva tre accessi: il primo posto presso piazza San Pietro, il secondo attiguo al campanile della basilica di San Martino ed il terzo presso la localit\u00e0 \"Cava\".\nCi\u00f2 nonostante numerosi furono gli episodi tragici accaduti tra la fine del XIV secolo e l'inizio del XV. Il 22 giugno 1379 Giovanni de Sicha, capitano del ghibellino Bernab\u00f2 Visconti, diede alle fiamme il borgo di Nese (al pari di quello di Ranica) e le case di Alzano poste al di fuori dalla cinta fortificata, dando battaglia nei pressi della localit\u00e0 \"Cava\".\nNella stessa localit\u00e0 nel 1393 venne ucciso un numero imprecisato di guelfi, mentre il 16 gennaio 1395 vennero trucidati tre ghibellini.\nPer rendere l'idea di quanto insostenibile fosse la situazione, basta pensare che nel 1398 Giovanni Castiglioni, capitano dei Visconti, viet\u00f2 a tutti i ghibellini di recarsi a Nese, Alzano Superiore ed Inferiore, al fine di non mettere a repentaglio la vita.\nAnche i comuni cittadini mal sopportavano questa situazione, tanto da riunirsi a manifestare a pi\u00f9 riprese per cercare di far terminare le ostilit\u00e0, senza tuttavia ottenere risultati.\nGli scontri continuarono, tanto che il 19 ottobre 1405 Facino Cane entr\u00f2 in Alzano Inferiore facendo razzia di beni, uccidendo venti persone e prendendone cento come prigionieri. Due anni pi\u00f9 tardi vi fu una breve tregua, interrotta dall'uccisione di un membro della famiglia degli Adelasi da parte di una spedizione guidata da appartenenti alle famiglie Suardi e Pesenti.\nOccupazione della Serenissima.\nSoltanto l'arrivo della Repubblica di Venezia mise la parola fine a queste lotte, portando un periodo di relativa quiete.\nNel frattempo la zona aveva acquisito discreta importanza anche a livello commerciale per via dell'esistenza di una strada, la cosiddetta via Mercatorum, che permetteva il passaggio di persone e merci dirette verso la val Brembana, in quei tempi difficilmente raggiungibile utilizzando gli impervi sentieri del fondovalle brembano.\nQuesta strada lastricata si sviluppava dalla citt\u00e0 di Bergamo ed in breve arrivava ad Alzano, da cui si diramava una via secondaria al tragitto principale (che raggiungeva Nembro e saliva a Salmezza), che percorreva la valle del Nesa fino a Monte di Nese. Da qui i traffici seguivano altre due strade alternative: la prima scendeva direttamente a Poscante, la seconda si ricollegava a Salmezza da cui giungeva a Selvino e poi a \"Trafficanti\" (frazione di Costa Serina), ed infine a Serina. Da essa il territorio, specialmente Nese, trasse notevoli benefici economici, mediante la presenza di locande che ospitavano i viandanti e di stazioni per il cambio dei cavalli.\nI secoli seguenti furono contrassegnati dal dominio della Serenissima e da una condizione di stabilit\u00e0 sociale e politica che mancava da parecchi secoli.\nNon mancarono tuttavia gli eventi funesti: nel triennio tra il 1627 ed il 1629 una forte carestia mise a dura prova gli abitanti, a cui fece seguito la tremenda epidemia di peste di manzoniana memoria, che ebbe il suo apice nell'estate del 1630. A causa della malattia, nel solo borgo di Alzano Maggiore mor\u00ec circa il 60% della popolazione, che pass\u00f2 dalle 1.284 unit\u00e0 del 1629 alle 568 del 1631, mentre nella frazione di Olera gli abitanti furono costretti a dare fuoco a gran parte delle case, compresa la parrocchiale ed il relativo archivio, per cercare di arginare la diffusione del morbo.\nA partire dalla prima met\u00e0 del XVIII secolo ad Alzano Maggiore si verific\u00f2 un importante sviluppo economico, con numerosi opifici operanti nella zona e floridi commerci. Questo aument\u00f2 l'attrattivit\u00e0 del paese, che cominci\u00f2 a subire una forte immigrazione dai borghi vicini. Ben presto questo cominci\u00f2 a causare liti tra le famiglie \u201coriginarie\u201d (indicate nel numero di 54, delle quali 12 con cognome Minelli, 11 Gritti e 7 Zanchi) e quelle \u201cforestiere\u201d, soprattutto a causa del fatto che soltanto le prime avevano diritto di eleggere e ricoprire cariche nelle istituzioni comunali. La questione si protrasse a lungo e venne definita soltanto nel 1744 dal podest\u00e0 della citt\u00e0 di Bergamo, il quale diede ragione ai forestieri, che videro quindi riconosciuta parit\u00e0 di diritti.\nTuttavia la dominazione veneta era mal sopportata dalla locale borghesia, tanto che a Nese si verific\u00f2 una delle prime rimostranze contro i veneziani. Era il 1793 quando Giovanni Maria Gritti, console del comune di Nese organizz\u00f2, contro l'elevato prezzo delle farine, una protesta che arriv\u00f2 fino alle autorit\u00e0 della citt\u00e0. L'esito fu negativo, con i promotori imprigionati dal governo cittadino.\nAvvento di Napoleone fino al Novecento.\nIn ogni caso dopo soli quattro anni l'intera regione, in seguito al trattato di Campoformio, fu assoggettata alla napoleonica Repubblica Cispadana. Al momento dell'insediamento della stessa ad Alzano furono piantati due alberi della libert\u00e0, simboli della nuova dominazione, in piazza San Pietro e presso la Cava. Tuttavia il clero locale, contrario alle idee libertarie dei francesi, foment\u00f2 una rivolta contro i nuovi dominatori, che il 1\u00ba aprile 1797 sfoci\u00f2 in un'aggressione a militari francesi, terminata con l'uccisione di un elemento.\nIl giorno dopo si scaten\u00f2 la rappresaglia francese, con il generale Landrieux che entr\u00f2 in armi nel paese, accompagnato da fanti e cavalleria, minacciando di dare alle fiamme Alzano Maggiore e Nese se si fossero verificati altri problemi. Contestualmente ordin\u00f2 la consegna di tutte le armi da fuoco presenti nella zona e l'arresto di personalit\u00e0 avverse al regime (rilasciate poi dopo alcune settimane), lasciando saccheggiare per alcune ore il paese ai suoi soldati.\nA tal riguardo il 3 aprile vennero convocati a Bergamo i reggenti di chiese e monasteri di Alzano, ai quali venne imposto un indennizzo pari alla met\u00e0 dell'argento posseduto, parzialmente restituito tempo dopo grazie all'intercessione di personalit\u00e0 locali vicine ai francesi.\nAnche il 22 maggio 1799 si pavent\u00f2 il rischio di un altro saccheggio quando, nell'ambito della guerra che vedeva contrapposti i francesi alla coalizione russo-austriaca, una guarnigione di cosacchi arriv\u00f2 in paese. La popolazione si rifugi\u00f2 sui colli limitrofi lasciando sguarnito il centro abitato, ma ogni rischio fu scongiurato dall'intervento delle monache salesiane che offrirono ai soldati due vassoi ricoperti d'oro, provocandone la ritirata.\nNel 1815 ai francesi subentrarono gli austriaci, che instaurarono il Regno Lombardo-Veneto. In questo ambito vi fu una revisione delle circoscrizioni provinciali, ed Alzano venne posto a capo del VI distretto, sancendo la propria preminenza sul confinante paese di Nembro, che fino a quel momento era sempre stato il centro di riferimento della bassa valle.\nIl 4 settembre 1816 vi fu la visita dell'imperatore Francesco I d\u2019Austria, ma i nuovi regnanti non riuscirono a conquistare gli animi degli abitanti, tanto che gli alzanesi dimostrarono i propri sentimenti patriottici partecipando in gran numero ai moti risorgimentali. A tal riguardo \u00e8 da ricordare che furono ben cinque gli abitanti del paese che parteciparono alla spedizione dei Mille: Giacomo Lorenzo Pavoni (che mor\u00ec durante la stessa, a soli 17 anni), i fratelli Carlo e Luigi Rota (quest'ultimo deceduto presso Salerno), Giovanni Rota e Carlo Zanchi.\nA partire dalla seconda met\u00e0 del XIX secolo, una volta avvenuta l'unit\u00e0 d'Italia, Alzano visse un periodo di sviluppo industriale e sociale: nonostante la progressiva scomparsa dell'industria laniera prima e serica poi, lungo la roggia Morlana si stanziarono importanti insediamenti quali le cartiere Pigna e Pesenti, quest'ultima commutata poi in industria cementiera, che con il tempo si svilupp\u00f2 assumendo la denominazione Italcementi.\nUn ulteriore impulso all'economia locale venne dall'apertura della Ferrovia della Valle Seriana, che dal 1884 permetteva il collegamento di merci e passeggeri da Bergamo a Clusone, ma anche dalla costruzione degli ospedalli civili Pesenti-Fenaroli (1859) e del ponte per la viabilit\u00e0 con il vicino paese di Villa di Serio nel 1913.\nNel 1927, tramite il Regio decreto datato 27 aprile, venne deciso l'accorpamento dei comuni di Alzano Maggiore e di Alzano Sopra, dopo una separazione durata pi\u00f9 di mille anni, in quello che venne ribattezzato come comune di Alzano Lombardo. Dodici anni pi\u00f9 tardi il territorio assunse la fisionomia con l'inclusione del comune di Nese.\nNella seconda parte del XX secolo il comune fu soggetto ad un tumultuoso sviluppo urbanistico, sociale ed economico che lo vide assurgere ad importante centro industriale della bassa valle Seriana, con numerose aziende (tra cui la Zerowatt) ed attivit\u00e0 artigianali (vedi Polini) che, sviluppandosi, riuscirono ad espandere il loro raggio d'azione ben oltre i confini regionali e nazionali.\nSimboli.\nIl comune ha come simboli lo stemma e il gonfalone conferiti con Decreto del Capo del Governo del 26 maggio 1936.\nBlasonatura stemma:\nL'11 marzo 1991 Alzano ha ricevuto il titolo di citt\u00e0 e dal 3 luglio 1991 lo stemma \u00e8 stato modificato con la sostituzione della corona di comune con quella di citt\u00e0.\nMonumenti e luoghi d'interesse.\nArchitetture religiose.\nBasilica di San Martino.\nIl principale edificio sacro del comune \u00e8 indubbiamente la Basilica di San Martino, situata nel centro storico di Alzano Maggiore in piazza Italia, alla confluenza delle vie Fantoni e Roma, che per secoli sono state le principali direttrici viarie del borgo. Edificata a partire dal 1656 su un preesistente edificio religioso, fu realizzata dall'architetto-capo del Duomo di Milano Gerolamo Quadrio. Si tratta di un edificio a tre navate scandite da cinque campate ciascuna. Di queste la centrale risulta essere pi\u00f9 alta e ampia, con una volta a botte che poggia su colonne in marmo bianco di stile composito. Le due navate laterali vennero invece ricoperte da vele, stuccate da Giovanni Angelo Sala. Lateralmente vi sono otto cappelle, ricche di dipinti e d'importanti cicli pittorici. Di gran pregio \u00e8 il pulpito che spicca al centro della struttura.\nAttiguo alla Basilica si trova il Museo d'arte sacra San Martino. Questo \u00e8 collocato nella struttura denominata \"il Palazzo\", che si presenta come un palazzo nobiliare tipico del XVII secolo, e si sviluppa su tre piani che si distribuiscono attorno ad una piazzetta interna (Piazza Partigiani).\nLe Sagrestie sono una sezione del Museo d'arte sacra. Inserite nel corpo strutturale della basilica, vennero edificate nel 1676 al fine adibire i nuovi locali ad ambienti volti ad ospitare riunioni clericali, ma anche atti alla preparazione della preghiera, sia per il clero locale che per il popolo, nelle processioni. Contengono una serie di sculture, intarsi, stucchi ed affreschi risalenti al XVII secolo dei migliori esponenti del barocco lombardo.\nChiesa di San Pietro.\nLa chiesa di San Pietro si trova ai margini dell'omonima contrada, la pi\u00f9 antica del paese; essa fu il principale edificio di culto della comunit\u00e0 di Alzano Inferiore fino all'anno 1457, quando venne declassata a \"sussidiaria\" dopo la costruzione della nuova chiesa di San Martino.\nInizialmente posta sotto tutela dei religiosi di San Domenico, nella prima parte del XVI secolo venne sottoposta ad ampliamento e fu realizzata la cappella maggiore con due altari laterali. Un'ulteriore ristrutturazione, effettuata nel 1910, interess\u00f2 tutta la struttura tranne l'abside, e le don\u00f2 le nuove forme in stile neogotico.\nAll'interno si trovano affreschi quattrocenteschi, dipinti cinquecenteschi ed opere del XVIII secolo.\nL'abside \u00e8 in pietra grigia, mentre nell'aula si trova un pulpito di scuola fantoniana con marmi policromi eseguiti da Gian Giacomo Manni. La facciata esterna possiede un rosone centrale, due nicchie, nelle quali sono collocate le statue di Adamo ed Eva, ed un portale manierista in calcare nero di Gazzaniga e calcare di Zandobbio, risalente al XVII secolo, collocato al termine di una scalinata piramidale.\nA fianco della chiesa si trova l'oratorio, risalente al XV secolo, un tempo utilizzato dalla Confraternita dei Disciplini Bianchi. Oltre all'Oratorio si trova il campanile, alto ventisette metri.\nIn un altro edificio posto sul sagrato della chiesa, vi \u00e8 la Scuola di San Pietro. Fondata nel 1650, per secoli ha avuto il compito di istruire i giovani del paese.\nChiesa di Santa Maria della Pace.\nAi margini di quella che un tempo era l'antica fortificazione del centro storico, attigua all'ospedale Pesenti-Fenaroli, si trova la Chiesa di Santa Maria della Pace. Edificata nel XVI secolo, venne affidata ai frati minori francescani. Nel XVII secolo venne edificato anche il convento che comprendeva due chiostri ed un dormitorio.\nNel 1597 divenne un centro miniatorio di grande importanza.\nLa struttura perse la destinazione di edificio religioso con la soppressione dell'ordine religioso, avvenuta nel 1810 in seguito alle normative napoleoniche per poi tornare edificio religioso. Si tratta di una struttura a navata unica, al cui interno si trovano cinque altari per parte. La volta, sorretta da archi a tutto sesto, \u00e8 decorata da affreschi, alcuni dei quali rovinati a causa dell'abbandono e dell'incuria.\nIn essa sono custodite numerose opere pittoriche importanti.\nDei due chiostri invece soltanto il primo si trova in buono stato di conservazione, mentre il secondo \u00e8 stato inglobato nell'annesso ospedale civile.\nChiesa di San Michele Arcangelo.\nCollocata a poca distanza dalla basilica di San Martino, sulla via che reca ad Alzano Sopra, risale ai primi anni del XVIII secolo. Conosciuta anche come \"chiesa del Suffragio\", in quanto edificata in luogo di un antico oratorio che portava quel nome, venne inizialmente costruita per ospitare le sepolture. La prima pietra fu posata nel 1712, nel 1718 fu benedetto il pavimento e nel 1721 venne inaugurata la chiesa.\nInizialmente era gestita dalla congregazione dei disciplini neri, ai quali subentr\u00f2 poi l'ordine dei Domenicani, che aveva il compito di avviare i giovani del paese alle pratiche religiose.\nLa struttura presenta una pianta a croce greca in stile barocco con al centro una cupola ovale, e una facciata neoclassica, inizialmente progettata da Giovan Battista Caniana (qui sepolto con tutta la sua famiglia) ma portata a termine soltanto nel 1913. All'interno si trova una statua in legno, opera di Andrea Fantoni.\nAltre chiese.\nSul territorio comunale vi sono numerose altre chiese:\nArchitetture civili.\nIl cuore di Alzano Maggiore si articola attorno ad alcuni assi viari principali, che hanno ricevuto maggiore definizione urbana e architettonica attorno al XVI-XVII secolo. Via Mazzini, in particolare, che conduce alla Basilica, e le vie verso monte, ora Locatelli, Salesiane e Fantoni, sono contraddistinte dalla sequenza di belle e grandi case dominicali e nobiliari; ad esse si alternavano le filande, molini e altre attivit\u00e0 manifatturiere, oggi in gran parte scomparse.\nNella zona industriale, compresa tra il corso del fiume Serio e della roggia Morlana, si possono trovare importanti esempi di archeologia industriale del periodo compreso tra la fine del XIX secolo e l'inizio del XX, quali le \"Officine Pesenti\", poi Cementificio Italcementi per la produzione del Portland naturale, e i padiglioni delle Cartiere Pigna.\nAree naturali.\nParchi.\nIl principale parco cittadino \u00e8 senza dubbio il \"Montecchio\". Situato a nord del centro storico, tra la base del colle Frontale e la frazione Nese \u00e8 dotato di un grande prato e di un anello in terra battuta (un tempo utilizzato come galoppatoio) lungo 1.1 chilometri, con annesso percorso vita e parco giochi, ai quali vanno aggiunti anche un bocciodromo e un tennis club, ma anche e soprattutto l'auditorium comunale e la biblioteca.\nQuesti ultimi due sono collocati all'interno della villa neorinascimentale, costruita tra il 1897 e il 1900 su progetto di Virginio Muzio, a fianco della quale si trova il piccolo oratorio Pesenti, di propriet\u00e0 privata.\nPer quanto riguarda l'ambito naturalistico e il tempo libero, \u00e8 d'obbligo citare sia la Ciclovia delle Rogge, che costeggia il corso delle rogge Serio Grande e Morlana, sia la Ciclovia della Valle Seriana che transita lungo le rive del fiume Serio.\nQueste offrono la possibilit\u00e0 di effettuare passeggiate e pedalate nella natura, lontano da traffico ed inquinamento, permettendo la riscoperta e la valorizzazione di spazi un tempo abbandonati all'incuria. Queste stesse zone sono state recentemente interessate dall'istituzione di un PLIS denominato NaturalSerio che ha l'intenzione di preservare e valorizzare ulteriormente il territorio, rivalutando spazi un tempo abbandonati nell'incuria.\nVilla Paglia.\n &lt;br&gt; \nVilla Paglia si trova nella frazione di Nese, dietro Villa e Parco Montecchio. Originariamente di propriet\u00e0 della famiglia Cantalupi, acquistata nel XVIII secolo dalla famiglia Bidasio, vi nacque l'ing. Pietro Paleocapa. Rimase residenza di \"villeggiatura\", con orto e giardino, sino all'acquisto da parte dei Pesenti, ed in particolare di Daniele Pesenti, marito di Giuseppina Pigna, nipote dell'ing. Paolo Pigna. I Pesenti ristrutturarono la villa e il giardino, secondo il gusto dell'epoca.\nIl parco presenta un maestoso colonnato, una splendida fontana e un laghetto, oggi in disuso; ricco di conifere centenarie, pini marittimi e rare essenze resinose.&lt;br&gt; La propriet\u00e0 assunse la denominazione \u201cVilla Paglia\u201d grazie all\u2019unione delle famiglie Pesenti e Paglia.\nDagli anni '90 la Villa \u00e8 di propriet\u00e0 del Comune di Alzano; l'edificio \u00e8 inagibile, mentre il parco \u00e8 accessibile nel periodo primavera - estate.\nSentieri.\nNumerose sono le opportunit\u00e0 per chi volesse passare un po' di tempo immerso nella natura: nonostante la forte urbanizzazione dei fondovalle, molti sono i sentieri che si snodano sulle pendici dei monti circostanti. Tra i principali vi sono quelli contrassegnati con segnavia del CAI: il numero 531 che dalla frazione \"Busa\" raggiunge prima Monte di Nese, poi il monte Filaressa e infine il piccolo borgo di Salmezza; il 532 che unisce le frazioni di Olera, Burro e Lonno. Il sentiero 533 si dirama da Monte di Nese e, lambendo Olera, raggiunge alternativamente il colle della Maresana e Salmezza, il 534 viene utilizzato per salire da Nese al colle Ganda e quindi a Lonno, mentre il 540 sale da Olera al Canto Basso, da cui poi in breve si pu\u00f2 salire al Canto Alto.\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 9,4% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nGi\u00e0 storicamente servita dalla tranvia Bergamo-Albino, che oper\u00f2 fra il 1912 e il 1953 e dalla ferrovia della Val Seriana, attiva su questa tratta fra il 1884 e il 1967, sul sedime di quest'ultima \u00e8 in esercizio dal 2009 la tranvia Bergamo-Albino che osserva fermata presso la preesistente stazione di Alzano Lombardo, rinominata \"Alzano Centro\" e presso un analogo impianto di nuova realizzazione denominato \"Alzano Sopra\".\nSport.\nNel comune ha sede la Virtus Ciserano Bergamo, una squadra di calcio con sede a Cene, rappresentante Alzano Lombardo e Ciserano.\nIl sodalizio \u00e8 nato nel 2019 dalla fusione delle societ\u00e0 Virtus Bergamo 1909 e Ciserano.\nIl vecchio sodalizio (Alzano Virescit) invece, ha raggiunto nel 1999 una storica promozione in Serie B, dove ha militato solamente una stagione (1999-2000).\nLa pallavolo, specialmente per ci\u00f2 che concerne l'ambito femminile, pu\u00f2 contare su una solida tradizione. La squadra locale, non pi\u00f9 attiva, ha vinto uno scudetto nel 1976-1977."}
{"id": "371194", "revid": "712828", "url": "https://it.wikipedia.org/wiki?curid=371194", "title": "Dun M\u00f6ch", "text": ""}
{"id": "371197", "revid": "1573940", "url": "https://it.wikipedia.org/wiki?curid=371197", "title": "Penelope (zoologia)", "text": "Penelope \u00e8 un genere di uccelli galliformi della famiglia dei Cracidi, originario dell'America tropicale.\nTassonomia.\nComprende le seguenti specie:"}
{"id": "371202", "revid": "4711", "url": "https://it.wikipedia.org/wiki?curid=371202", "title": "Francesco I di Borbone", "text": ""}
{"id": "371210", "revid": "14480", "url": "https://it.wikipedia.org/wiki?curid=371210", "title": "S\u00fcphan Barzani", "text": ""}
{"id": "371219", "revid": "2056951", "url": "https://it.wikipedia.org/wiki?curid=371219", "title": "Ternate", "text": ""}
{"id": "371221", "revid": "339392", "url": "https://it.wikipedia.org/wiki?curid=371221", "title": "John D. Rockefeller Jr.", "text": ""}
{"id": "371222", "revid": "4711", "url": "https://it.wikipedia.org/wiki?curid=371222", "title": "John D. Rockefeller", "text": ""}
{"id": "371226", "revid": "119697438", "url": "https://it.wikipedia.org/wiki?curid=371226", "title": "Pozzolana", "text": "Pozzolana \u00e8 il termine merceologico con cui viene indicata una piroclastite sciolta, a granulometria variabile dal limo alla sabbia, con inclusi ghiaiosi costituiti in prevalenza da pomici e in piccola parte anche da scorie vulcaniche. \u00c8 utilizzata prevalentemente nell'industria edile.\nLuoghi di estrazione.\nSi estrae principalmente nei Campi Flegrei, da cui prende il nome (polvere di Pozzuoli). Con questo nome sono oggi identificate tutte le piroclastiti sciolte anche di origine diversa, p.es. del Lazio, del Vesuvio ecc.\nUn tempo si estraeva in abbondanza, nelle tantissime cave di Tufara Valle, localit\u00e0 sulla Via Appia, al confine tra la provincia di Benevento e quella di Avellino.\nAncora oggi sono visibili i vecchi siti - le cosiddette \"tufere\" - da cui poi il nome della zona. Molte di queste cave (in Campania), larghe e profonde anche parecchie decine di metri, sono usate anche come discariche abusive o autorizzate.\nLe cave di pozzolana abruzzesi, invece, solitamente sono giacimenti posti su terrazzi fluviali, sulle colline, e il materiale ha colorazione molto chiara, quasi biancastra. La pozzolana miscelata con la calce viva e inerti (con aggiunti anche frammenti di coccio pesto nel periodo osco-italico) \u00e8 stata un ottimo legante per le murature, sia come malta da usare per i muri, che come componente principale dell'opus caementicium che era gi\u00e0 un calcestruzzo usato dagli osco-italici, prima ancora dei romani.\nTipi di pozzolana.\nHa varie colorazioni, quella flegrea \u00e8 generalmente grigia o grigio-verdastra, a tratti giallastra. Quando si trova di colore marrone-brunastro \u00e8 generalmente alterata per fenomeni di umificazione. Da un punto di vista vulcanologico, rappresenta i prodotti eruttivi della IV fase di attivit\u00e0 della caldera flegrea. Quella proveniente dalla fascia centrale appenninica, versante est della catena del Gran Sasso-Maiella, \u00e8 quasi sempre biancastra. \nGi\u00e0 Vitruvio descriveva quattro tipi di pozzolana: \nLa pozzolana in edilizia.\nAttivit\u00e0 pozzolanica.\nLa pozzolana naturale possiede una struttura amorfa costituita principalmente da silice.\nQuando viene finemente macinata e in presenza di calce, a contatto con l'acqua si comporta come un ottimo legante idraulico con prestazioni meccaniche superiori a quelle della calce stessa; da sola a contatto con l'acqua, invece, non indurisce, pertanto non ha caratteristiche idrauliche come, ad esempio, il cemento. Questo comportamento, dovuto a un complesso di reazioni con la calce in presenza di acqua, viene denominato \"attivit\u00e0 pozzolanica\" o \"comportamento pozzolanico\". Tale comportamento \u00e8 riscontrabile in diverse sostanze naturali o sottoprodotti industriali (microsilice, ceneri volanti, ecc.) che, pertanto, vengono classificate come materiali ad attivit\u00e0 pozzolanica. Grazie a questa propriet\u00e0 la pozzolana, e in generale i materiali ad attivit\u00e0 pozzolanica, vengono utilizzati in edilizia in combinazione con il cemento Portland sotto forma di aggiunta. Infatti l'accoppiamento cemento Portland - pozzolana (o materiale a comportamento pozzolanico) \u00e8 positivo, poich\u00e9 durante l'idratazione del cemento si libera della calce che, pertanto, diventa disponibile per attivare l'indurimento della pozzolana.\nStoria.\nLa pozzolana biancastra veniva usata dai popoli osco-italici ancora prima dei romani (testimonianza sono le murature in opus caementicium) e come legante per murature, : veniva usata in associazione con la calce e materiale inerte (di solito, sabbia di fiume o di mare), dando cos\u00ec origine al primo legante idraulico in grado di fare presa anche sott'acqua e di durata straordinariamente lunga; l'uso di questo impasto, ma con pozzolana vulcanica, facilit\u00f2 anche la costruzione di cupole di grande ampiezza come quella del Pantheon, in quanto la presa pi\u00f9 rapida facilitava il lavoro delle centine. \nQuesta tecnica and\u00f2 perduta con la fine dell'impero, ma torn\u00f2 in auge verso l'anno mille d.C., grazie ai monaci benedettini che ne riscoprirono l'uso per la ricostruzione delle Chiese durante e dopo le invasioni barbariche. Le maestranze cominciarono a comprendere la necessit\u00e0 dell'impiego della pozzolana e questa ebbe maggiore diffusione nel Rinascimento rendendo possibile costruzioni ardite. Anche Brunelleschi risolse tanti problemi utilizzando le malte oramai gi\u00e0 note.\nNel Rinascimento l'uso della pozzolana venne reintrodotto e quel materiale, miscelato con inerte (sabbia) e calce spenta, \u00e8 stata utilizzata fino ai primi anni dopo la seconda guerra mondiale, quando oramai cominci\u00f2 ad entrare nell'uso comune il cemento pozzolanico industriale, prodotto in larga scala.\nLa riscoperta della pozzolana a livelli industriali si \u00e8 avuta nel secolo scorso con l'avvento del cemento Portland e con la scoperta della compatibilit\u00e0 fra i due materiali.\nComposizione chimiche.\nLe pozzolane sono costituite essenzialmente da biossido di silicio reattivo e ossido di alluminio e in minima parte da altri ossidi come l'ossido di ferro; \u00e8 trascurabile la quantit\u00e0 di ossido di calcio reattivo. Il tenore di biossido di silicio reattivo non deve essere inferiore al 25% in massa.\nPozzolana naturale calcinata.\nOltre alla pozzolana naturale, in edilizia viene utilizzata anche la pozzolana naturale calcinata. Queste pozzolane sono costituite da materiali di origine vulcanica, argille, scisti o rocce sedimentarie, allo stato naturale oppure trattate e attivate termicamente. Anche questa pozzolana, finemente macinata, \u00e8 caratterizzata da un comportamento pozzolanico, pertanto viene impiegata nel campo della produzione di cementi.\nLa UNI EN 197-1 individua le pozzolane con le seguenti sigle:\nTipi di cemento e impieghi.\nLa pozzolana naturale e industriale \u00e8 utilizzata come aggiunta di tipo II, grazie alla sua attivit\u00e0 pozzolanica, che addizionata al cemento Portland in proporzioni variabili d\u00e0 origine ai cementi pozzolanici.\nNel confezionare un cemento pozzolanico bisogna garantire un adeguato tenore di cemento Portland, almeno del 40-50%, affinch\u00e9 si liberi una quantit\u00e0 di idrossido di calcio idonea ad attivare la pozzolana.\nSecondo le norme UNI EN 197-1 i cementi pozzolanici propriamente detti sono indicati come cementi tipo IV (CEM IV).\nDi questi cementi, in base principalmente alla percentuale di pozzolana (sia tipo P che Q), vengono individuati due sottotipi:\nIl cemento pozzolanico presenta in determinate circostanze prestazioni migliori del cemento Portland quali ad esempio:\nOltre ai cementi pozzolanici propriamente, detti la UNI EN 197-1 individua anche un altro tipo di cemento contenente pozzolana:\nDi questo tipo di cemento esistono quattro sottotipi:"}
{"id": "371244", "revid": "10372", "url": "https://it.wikipedia.org/wiki?curid=371244", "title": "Bianco (colore)", "text": ""}
{"id": "371246", "revid": "599013", "url": "https://it.wikipedia.org/wiki?curid=371246", "title": "Micosi fungoide", "text": "La micosi fungoide \u00e8 una forma di linfoma a cellule T, una malattia che riguarda una proliferazione dei linfociti T CD4+, una parte del sistema immunitario. Interessa prevalentemente la pelle e talvolta gli organi interni: da non confondere con il termine micosi (che indica malattie infettive dell'uomo causate da funghi), deve il proprio nome all'aspetto fungoide delle lesioni.\nStoria.\nDescritta per la prima volta nel 1806 dal dermatologo francese Jean-Louis Alibert (1768 - 1837).\nNel 1892 altri due dermatologi francesi, Ernest Henri Besnier (1831 - 1909), insieme a Fran\u00e7ois Henri Hallopeau (1842 - 1919) descrissero la variante eritema generalizzato. Nel XX secolo Albert S\u00e9zary ne studi\u00f2 la variante che portava a ricoprire con la malattia tutta la pelle del corpo (sindrome di S\u00e9zary).\nEpidemiologia.\nLa micosi fungoide \u00e8 di carattere raro: la sua incidenza totale, comprese le sue varianti, \u00e8 di 4 persone colpite ogni 1.000.000 di persone; si mostra maggiormente negli individui fra i 40 e i 60 anni ed \u00e8 pi\u00f9 comune nel sesso maschile.\nEziologia.\nLa causa della micosi fungoide \u00e8 sconosciuta, ma poi sono state avanzate due ipotesi eziologiche che rimangono le pi\u00f9 accreditate l'una riguarda il presupposto che la lesione sia maligna dall'origine l'altra crede in un'evoluzione dovuta a uno stimolo antigenico cronico. Altre ipotesi prese in considerazione dalla medica clinica sono:\nLa malattia pu\u00f2 insorgere su cute sana o essere preceduta da una parapsoriasi in placche o da una papulomatosi linfomatoide.\nGeneralmente, il decorso \u00e8 lento, pi\u00f9 raramente risulta aggressivo. Nella fase iniziale, che pu\u00f2 durare anche circa 5 anni, si pu\u00f2 manifestare rash cutaneo per cui la malattia pu\u00f2 non essere riconosciuta. Successivamente, le lesioni divengono simili a quelle provocate dalle infezioni da funghi. Le cellule neoplastiche possono essere presenti anche nel sangue ed, in tal caso, si parla di sindrome di S\u00e9zary. La micosi fungoide non \u00e8 contagiosa.\nVariante della Micosi Fungoide:\nSindrome di S\u00e9zary.\nEsami.\nSi effettua biopsia cutanea per accertarsi della malattia, ma occorre fare attenzione alla quantit\u00e0 di cellule linfomatose presenti che possono mettere a rischio la diagnosi.\nTipologia.\nSi pu\u00f2 presentare in diverse forme, fra cui:\nSintomi.\nFra i sintomi e segni clinici si mostra macchie scure sulla pelle che possono rimanere asintomatiche anche per anni, al che si mostra prurito incessante e arrossamento. La remissione dei sintomi pu\u00f2 essere anche completa.\nDurante la sua evoluzione, in fase avanzata, la micosi fungoide pu\u00f2 estendersi ai linfonodi sottocutanei, alla milza, ai polmoni, al fegato, al rene, all'apparato gastrointestinale.\nPi\u00f9 raramente si possono avere lesioni viscerali.\nStadiazione.\nEsistono diversi sistemi di classificazione della stadiazione per quanto riguarda la micosi fungoide, fra cui la classica \u00e8 quella TNMB. Esse vengono diagnosticate seguendo esame obiettivo, radiografia del torace, tomografia computerizzata, risonanza magnetica e biopsia osteomidollare.\nTerapia.\nIl trattamento prevede:\nPrognosi.\nDal momento in cui viene diagnosticata la micosi, la prognosi \u00e8 infausta: si calcolano in media dai 7 ai 10 anni di vita anche senza trattamento. \nNon \u00e8 per\u00f2 la regola. Ci sono casi di forme lente che impiegano anche 20 anni prima di accelerare e passare dalla fase iniziale o a placche a quella tumorale pi\u00f9 aggressiva. Il diverso andamento della patologia pu\u00f2 essere forse correlato alle diverse cause che hanno scatenato la patologia, e al danno cellulare ricevuto. Varia comunque anche dallo stadio, se trattato durante la fase IA a volte l'aspettativa di vita rimane immutata, se invece il trattamento incomincia durante la fase IIB l'aspettativa si riduce drasticamente a circa 3 anni.\nLa prognosi dipende anche dal sottotipo di micosi fungoide o meglio di mutazione (CD4 oppure CD30+ oppure CD30- ) a cui i linfociti sono andati incontro.\nCon riferimento a uno studio statistico effettuato in America su 1633 pazienti, si pu\u00f2 dire che statisticamente, all'et\u00e0 avanzata e alla appartenenza alle persone di colore \u00e8 associata una minore probabilit\u00e0 di sopravvivenza. La prognosi dei pazienti asiatici e ispanici \u00e8 leggermente ma non significativamente peggiore rispetto a quella delle persone di razza bianca. E non esistono differenze significative su base geografica. La sopravvivenza delle donne sposate risulta superiore a quella di donne con altri status.\nStatistica:\nLa micosi fungoide in Italia d\u00e0 diritto all'esenzione per i costi medici legati alla cura della patologia. In alcune regioni d'Italia l'esenzione va comunque rinnovata ogni 5 anni. Per questa patologia pu\u00f2 essere fatta richiesta alla propria ASL di riconoscimento della legge 104, e di attribuzione di punti di invalidit\u00e0.\nCuriosit\u00e0.\nLa Micosi fungoide \u00e8 una malattia che non colpisce solo l'uomo, ma \u00e8 presente anche in animali come Cane e Gatto. Alcuni medici veterinari curano la micosi fungoide del cane con dosi elevate di Olio di Cartamo, ottenendo in una percentuale dei casi remissioni durature.\nNote.\nAdd note from: The changing survival of patients with mycosis fungoides: a population based assessment of trends in the United States - VA Medical Center and Department of Dermathology, Rhode Island Hospital and Brown University. "}
{"id": "371261", "revid": "712828", "url": "https://it.wikipedia.org/wiki?curid=371261", "title": "Guerra dei Cloni", "text": ""}
{"id": "371270", "revid": "339392", "url": "https://it.wikipedia.org/wiki?curid=371270", "title": "Fulminatore", "text": ""}
{"id": "371272", "revid": "1610933", "url": "https://it.wikipedia.org/wiki?curid=371272", "title": "Foca", "text": ""}
{"id": "371274", "revid": "62221", "url": "https://it.wikipedia.org/wiki?curid=371274", "title": "Cappero", "text": ""}
{"id": "371276", "revid": "78273", "url": "https://it.wikipedia.org/wiki?curid=371276", "title": "Sir Derek George Jacobi", "text": ""}
{"id": "371283", "revid": "7", "url": "https://it.wikipedia.org/wiki?curid=371283", "title": "Kurt Erich Suckert", "text": ""}
{"id": "371289", "revid": "446353", "url": "https://it.wikipedia.org/wiki?curid=371289", "title": "Trento (incrociatore)", "text": "Il Trento fu un incrociatore pesante appartenente all'omonima classe Trento della Regia Marina; venne impostato l'8 febbraio 1925 nel cantiere navale Orlando di Livorno, varato il 4 ottobre 1927 ed entr\u00f2 in servizio il 3 aprile 1929, partendo per una crociera a Barcellona.\nIl varo dell'incrociatore \"Trento\" avvenne ufficialmente il 4 ottobre 1927, ma in realt\u00e0 un primo varo c'era gi\u00e0 stato un mese prima, il 4 settembre, ma era fallito causa un sabotaggio. La nave, infatti, dopo aver percorso 47 metri nella sua discesa in acqua, si ferm\u00f2. Insieme al sego usato come lubrificante per il varo venne trovata della sabbia. La cerimonia venne cos\u00ec ripetuta un mese dopo ed il 4 ottobre questa volta tutto fil\u00f2 liscio.\nCaratteristiche.\nL'apparato motore era costituita da quattro turbine Parsons il cui vapore era fornito da dodici caldaie e scaricava su quattro eliche la potenza di 150.000 CV e consentiva una velocit\u00e0 massima di 35 nodi, mentre l'autonomia era di 4.160 miglia a 16 nodi.\nL'armamento principale all'origine era costituito da otto cannoni Ansaldo 203/50 mm Mod. 1924in quattro torri binate; l'armamento secondario era costituito da sedici cannoni OTO 100/47\u00a0mm Mod. 1927 in otto torri binate.\nL'armamento antiaereo era costituito da quattro mitragliere da 40/39\u00a0mm Vickers-Terni in installazioni singole ed otto mitragliere da 12,7\u00a0mm in quattro installazioni binate.\nL'armamento silurante da otto tubi lanciasiluri da 533\u00a0mm in quattro installazioni binate fisse.\nDal 1937 in poi l'armamento minore venne modificato, con otto cannoni da 37/54 in quattro installazioni binate che andarono a sostituire quattro torri poppiere da 100/47\u00a0mm, mentre otto mitragliere singole Breda Mod. 31 da 13,2 mm rimpiazzarono le quattro mitragliere da 40/39\u00a0mm e le quattro da 12,7\u00a0mm, incrementando le capacit\u00e0 di difesa aerea a corto raggio.\nServizio.\nNel giugno 1929 part\u00ec per una crociera in Sud America che dur\u00f2 fino al 10 ottobre 1929. Dal 5 febbraio al 30 giugno 1932 fu inviato, accompagnato dal cacciatorpediniere \"Espero\" in missione in Cina e Giappone per unirsi al Battaglione San Marco come dimostrazione di forza durante la seconda guerra sino-giapponese.\nNell'agosto 1933 insieme al \"Trieste\" e al \"Bolzano\" form\u00f2 la Seconda Divisione Navale.\nNel giugno 1934 la Regia Marina venne riorganizzata e le tre navi formarono la III Divisione Navale di base a Messina. Nel 1936 durante la guerra civile spagnola effettu\u00f2 missioni di scorta e vigilanza nel mediterraneo occidentale.\nAllo scoppio della seconda guerra mondiale il \"Trento\" era inquadrato nella III Divisione Incrociatori, nell'ambito della II Squadra in qualit\u00e0 di nave insegna dell'ammiraglio Cattaneo ed era dotato degli idrovolanti IMAM Ro.43.\nIl \"Trento\" prese parte alle principali azioni navali, quali le battaglie di Punta Stilo (9 luglio 1940), Capo Teulada (27 novembre 1940) e Capo Matapan (27 - 28 marzo 1941) la prima e la seconda battaglia della Sirte. Il 9 novembre 1941 partecip\u00f2 alla battaglia del convoglio Duisburg. Durante la Notte di Taranto (11-12 novembre) venne colpito da una bomba ad una torre binata di prora.\nIl mattino del 15 giugno 1942 mentre stava navigando con una flotta da battaglia per intercettare un convoglio di rifornimenti alleati diretti a Malta in quella che era l'Operation Vigorous venne attaccato ed affondato da due siluri. Il primo siluro, lanciato alle 5:15 da un aerosilurante Bristol Beaufort alleato decollato da Malta, immobilizz\u00f2 il \"Trento\" che venne lasciato indietro mentre il resto della flotta proseguiva all'inseguimento del convoglio.\nAlle 09:10, mentre veniva trainato dal cacciatorpediniere \"Pigafetta\" venne centrato nel deposito munizioni prodiero da un siluro lanciato dal sottomarino \"HMS Umbra\" della Royal Navy affondando rapidamente. Alle 9:15 l'unit\u00e0 era gi\u00e0 affondata. I membri dell'equipaggio ebbero poco tempo per indossare il giubbotto di salvataggio e balzare in acqua e oltre la met\u00e0 morirono (657 su 1152 a bordo) a causa delle esplosioni o affondarono con la nave, tra loro anche il suo comandante, il Capitano di Vascello Stanislao Esposito, l'Ufficiale Addetto allo scafo Giuseppe Bignami e il comandante in 2\u00aa Capitano di Fregata Carlo Emanuele Cacherano d'Osasco che sarebbero stati decorati rispettivamente di Medaglia d'Oro al Valor Militare alla memoria il primo e il secondo, e di Medaglia d'Argento al Valor Militare il terzo. Il relitto dell'incrociatore \"Trento\" si trova a , nel mezzo del mare Ionio dove il Mediterraneo \u00e8 pi\u00f9 profondo."}
{"id": "371294", "revid": "400694", "url": "https://it.wikipedia.org/wiki?curid=371294", "title": "Daniele Fabbri (comico)", "text": ""}
{"id": "371295", "revid": "123159959", "url": "https://it.wikipedia.org/wiki?curid=371295", "title": "Lingua tigrina", "text": "Il tigrino (nome nativo , pronunciato \"tgrign\u00e0\"), \u00e8 una lingua semitica parlata dall'omonima etnia, presente soprattutto in Eritrea e nel nord dell'Etiopia, per l'appunto nel Tigr\u00e8. \u00c8 inoltre parlata in Israele dagli immigrati di origine falasha. Per assonanza \u00e8 facile confondersi con la lingua tigr\u00e8 parlata ad ovest della regione di diffusione del tigrino. Come l'amarico \u00e8 scritto con l'alfabeto ge'ez.\nDiffusione.\nIn Etiopia il tigrino \u00e8 la terza lingua per diffusione, subito dopo l'oromo e l'amarico, ed \u00e8 la lingua principale in Eritrea. La maggior parte dei locutori si trova in Etiopia (nella regione del Tigr\u00e8), con 7 milioni di locutori (sebbene sia la terza lingua pi\u00f9 parlata nel paese), mentre in Eritrea sono 6 milioni, la quasi totalit\u00e0 della popolazione.\nPoich\u00e9 esistono molte varianti e dialetti e non c'\u00e8 ancora una standardizzazione, bench\u00e9 le lievi differenze non precludano la comprensione reciproca, questo articolo non pretende di trattare tutte le varianti dialettali.\nFonologia.\nConsonanti.\nIl tigrino si presenta come una tipica lingua semitico-etiopica, con consonanti eiettive e con la presenza di sette vocali.\nLa tabella in basso rappresenta i fonemi della lingua.\nLa consonante /v/ \u00e8 tra parentesi, perch\u00e9 ricorre solo nelle parole che recentemente sono state prese in prestito dalle lingue europee.\nAllofoni.\nLe consonanti velari /k/ e /k'/ sono pronunciate come le fricative (o, nel caso di /k'/ talvolta come le affricate quando subito dopo c'\u00e8 una vocale e non sono raddoppiate.\nNel caso di /k'/, la fricativa o l'affricata \u00e8 molto spesso pronunciata pi\u00f9 dietro, nella posizione di articolazione delle consonanti uvulari (che in questo articolo viene rappresentata da /x'/).\nQuesta consonante \u00e8 un suono molto insolito, forse unico per il tigrino.\nPoich\u00e9 questi due suoni sono completamente condizionati dalle consonanti vicine, possono essere considerati allofoni di /k/ e /k'/.\nQuesto \u00e8 particolarmente chiaro per le radici verbali, nelle quali una sola consonante \u00e8 formata come l'uno o l'altro allofono, secondo la consonante che li precede.\nPer esempio, per il verbo che significa 'piangere', che ha una radice triconsonantica {bky}, ci sono forme come \u121d\u1265\u12ab\u12ed \"\" 'piangere' e \u1260\u12b8\u12e8 \"b\u00e4x\u00e4y\u00e4\" 'egli pianse', e per il verbo che significa rubare, {srk'}, ci sono forme come \u12ed\u1230\u122d\u1241 'essi rubano' and \u12ed\u1230\u122d\u1255 'egli ruba'.\nQuello che \u00e8 molto interessante per questo paio di foni \u00e8 che non sono distinguibili nell'ortografia del tigrino.\nPoich\u00e9 questi allofoni sono completamente prevedibili, \u00e8 un po' insolito che vengano rappresentate in scrittura con simboli distinti.\nSillabe.\nUna sillaba nel tigrino \u00e8 formata da una sequenza consonante-vocale o consonante-vocale-consonante.\nQuando tre consonanti (o una consonante raddoppiata pi\u00f9 una semplice) si trovano insieme in una parola, il raggruppamento \u00e8 rotto da una vocale di epentesi //, e quando due consonanti (o una consonante raddoppiata) si trova a fine parola, viene inserita la vocale /i/ dopo di esse, o quando questo accade per la presenza di un suffisso, viene aggiunta prima dei questo.\nPer esempio,\nL'accento non \u00e8 particolarmente significativo nel tigrino.\nSembra dipendere dal raddoppiamento, ma sembra che non sia ancora stato sistematicamente studiato.\nGrammatica.\nSostantivi.\nGenere.\nCome altre lingue afro-asiatiche, il tigrino ha due generi, il maschile e il femminile, per cui i sostantivi appartengono o all'uno all'altro genere. Il genere ha alcune caratteristiche che non sono riscontrabili in italiano, come:\nAlcune coppie di sostantivi distinguono il maschile dal femminile tramite il suffisso 't'. Questo avviene per i nomi d'agente derivati dai verbi e per nomi che riguardano le persone, come nel caso dell'appartenenza ad una popolazione. Es. \u2014 \u12a8\u1348\u1270 k\u00e4f\u00e4t\u00e4 'aperto', \u12a8\u134b\u1272 k\u00e4fati 'colui che apre', \u12a8\u134b\u1272\u1275 k\u00e4fatit 'colei che apre' \u2014 \u1275\u130d\u122b\u12cb\u12ed t\u0301\u01ddgraway 'del Tigr\u00e9 (m.)', \u1275\u130d\u122b\u12c8\u12ed\u1272 t\u0301\u01ddgraw\u00e4yti 'del Tigr\u00e9 (f.)'.\nNormalmente il genere biologico di persone o animali si accorda con quello grammaticale, come per \u12a3\u1266 'abbo 'padre', \u12c8\u12f2 w\u00e4ddi 'figlio', e \u1265\u12d5\u122b\u12ed b\u01dd\u2018\u01ddray 'bue' che sono maschili, mentre \u12a3\u12f0 add\u00e4 'madre', \u1313\u120d g\u02b7al 'figlia', e \u120b\u121d lam 'mucca' sono femminili. Invece molti nomi di animali non specificano il loro genere (per esempio in italiano vi \u00e8 il sostantivo 'corvo'), per cui sono preceduti dalle parole \u1270\u1263\u12d5\u1273\u12ed t\u00e4ba\u2018tay 'maschio' e \u12a3\u1295\u1235\u1270\u12ed\u1272 an\u01ddst\u00e4yti 'femmina'.\nDi molti soggetti inanimati non si pu\u00f2 intuire il genere n\u00e9 dalla forma n\u00e9 dal significato, ed inoltre talvolta i grammatici sono in disaccordo, come per il sostantivo \u1338\u1213\u12ed \u1e63\u00e4\u1e25ay 'sole' che \u00e8 maschile per il Leslau e femminile per Amanuel. Sembra che ci\u00f2 derivi da differenze dialettali.\nNumero.\nNel tigrino ci sono il singolare ed il plurale, ma talvolta dei sostantivi che sono multipli non sono per regola plurali. Se non ci sono ambiguit\u00e0, un sostantivo singolare si pu\u00f2 riferire ad entit\u00e0 multiple: \u1213\u1219\u123d\u1270 \u1e25ammu\u0161t\u00e4 'cinque', \u1230\u1265 s\u00e4b'ay 'uomo', \u1213\u1219\u123d\u1270 \u1230\u1265\u12a1\u1275 \u1e25ammu\u0161t\u00e4 s\u00e4b'ut, 'cinque uomini'. \u00c8 anche possibile che un nome che si presenta nella forma singolare concordi al plurale con aggettivi e verbi: \u1265\u12d9\u1213\u1275 b\u01ddzu\u1e25at 'molti (pl.)', \u12d3\u12f2 \u2018addi 'villaggio'; \u1265\u12d9\u1213\u1275 \u12d3\u12f2 b\u01ddzu\u1e25at \u2018addi 'molti villaggi'. Comunque sembra complesso determinare quando tali combinazioni siano possibili.\nCome nell'arabo, nel ge'ez, in amarico e in ebraico i sostantivi si modificano al plurale sia con l'aggiunta di un suffisso (plurale \"esterno\"), sia attraverso la modifica dello schema delle vocali (plurale \"interno\"). In alcuni casi le due varianti si sommano. Gli schemi pi\u00f9 frequenti sono i seguenti, dove la \"C\" rappresenta una delle consonanti della radice del nome. Da notare che alcuni nomi possono avere pi\u00f9 di una forma di plurale (es. \u12d3\u122b\u1275 \u2018arat 'letto').\nCi sono anche nomi completamente irregolari: \u1230\u1260\u12ed\u1272 'donna', \u12a3\u1295\u1235\u1272 'donne' e \u1313\u120d 'figlia', \u12a5\u12cb\u120d\u12f5 'figlie' (o anche \u12a3\u1313\u120b\u1275 ).\nEspressioni di possesso.\nIl Tigrino ha due modi di esprimere le relazioni di possesso, una usando la preposizione appropriata (come nell'italiano 'le strade \"della\" citt\u00e0'), l'altra usando un costrutto simile all'inglese ('city streets').\nPronomi.\nPersonali.\nIn molte lingue, c'\u00e8 un piccolo numero di distinguenti di base circa la persona, il numero e il genere, che giocano un ruolo nella grammatica.\nVediamo questi distinguenti anche nella serie dei pronomi personali soggetto.\nPer esempio, in italiano \"io\", in tigrino \u12a3\u1290 ', in italiano \"ella (lei)\", in tigrino \u1295\u1233 '. Nel tigrino, come in altre lingue semitiche, gli stessi distinguenti appaiono almeno in altre tre parti della grammatica del linguaggio.\nIn ognuno di questi quattro aspetti della grammatica, pronomi personali soggetto, concordanza verbo-soggetto, suffissi del pronome oggetto e suffissi possessivi, il tigrino distingue dieci combinazioni di persona, numero e genere.\nPer la prima persona c'\u00e8 la distinzione doppia riguardo al numero, singolare ('io') e plurale ('noi'), mentre per la seconda e terza persona, c'\u00e8 la distinzione quadrupla, aggiungendo alla distinzione nel numero, anche quella del genere ('tu m.', tu f.', 'egli', 'ella', 'voi m.', 'voi f.', 'essi', esse'). Questo risulta simile all'italiano, tranne che nel caso della seconda persona, singolare e plurale, a cui si aggiunge la distinzione del genere, sconosciuta alle lingue romanze e in generale alle lingue dell'Europa occidentale.\nCome nelle altre lingue semitiche, nel tigrino i pronomi personali possono essere sottintesi, quando non si vuole dare enfasi proprio al pronome (vedi in italiano 'non sono stato io'): \u12a4\u122d\u1275\u122b\u12cb\u12ed \u12a5\u12e9 '\u00e8 Eritreo,' \u12d3\u12f2\u1218\u12eb \"\u2018addim\u00e4yya\" 'ho invitata lei', ma \u1295\u1231 \u12a4\u122d\u1275\u122b\u12cb\u12ed \u12a5\u12e9 '(proprio) lui \u00e8 eritreo', \u12a3\u1290 \u12d3\u12f2\u1218\u12eb '(proprio) io ho invitato lei'. Quando l'enfasi \u00e8 posta sull'oggetto, il marcatore dell'accusativo, , \u00e8 accompagnato dall'appropriato suffisso possessivo: \u1295\u12a3\u12a3 \u12d3\u12f2\u1218\u12eb 'Ho invitato (proprio) lei'.\nLa tabella in basso mostra riepiloga la situazione.\nMolte di queste forme hanno delle alternative secondo la parola a cui sono unite. Per i suffissi possessivi, la forma dipende dal fatto che la parola precedente termini con una vocale o con una consonante, per esempio, \u12a8\u120d\u1260\u12ed \"k\u00e4lb-\u00e4y\" 'il mio cane', \u12a3\u12f6\u12ed \"\u2019addo-y\" 'mia madre'.\nPer i suffissi dei pronomi oggetto ci sono due forme, una 'leggera' (non raddoppiata) e una 'pesante' (raddoppiata), uno schema che si trova anche in altre lingue etiopiche. La scelta di quale variante adottare pu\u00f2 risultare complicata, per cui si rimanda alla sezione sul verbo.\nAll'interno della seconda e terza persona, c'\u00e8 un'altra serie di pronomi soggetto di cortesia.\nQuesti sono formati prendendo la forma corrispondente del plurale ed eliminando \"-xat-\" o \"-at\": \u1295\u1235\u12b9\u121d 'tu m. di cortesia (lei)', \u1295\u1235\u12bd\u1295 'tu f. (lei)', \u1295\u1236\u121d 'egli', \u1295\u1230\u1295 'ella'. Questi pronomi, pur riferendosi a persone singole, vengono coniugati al plurale (come il 'voi').\nEsiste inoltre il vocativo per la seconda persona, per richiamare l'attenzione: \u12a3\u1273 \"atta\" (m. sg.), \u12a3\u1272 \"atti\" (f. sg.), \u12a3\u1271\u121d \"attum\" (m. pl.), \u12a3\u1270\u1295 \"att\u00e4n\".\nI pronomi possessivi sono formati aggiungendo il suffisso possessivo alla particella \"nat-\" (che corrisponde alla preposizione \"nay\", in italiano \"di\"): \u1293\u1270\u12ed \"nat\u00e4y\" 'mio', \u1293\u1275\u12ab \"natka\" 'tuo m. sg.', \u1293\u1275\u12aa \"natki\" 'tuo f. sg.', \u1293\u1273 \"nata\" 'suo', etc.\nRiflessivi.\nI pronomi riflessivi si formano aggiungendo al suffisso possessivo uno di questi sostantivi: \u122d\u12a5\u1232 'testa', \u1290\u1265\u1232 \"n\u00e4bsi\" 'anima', o \u1263\u12d5\u120a \"ba\u2018li\" 'possessore'.\nCos\u00ec si ha \u122d\u12a5\u1230\u12ed / \u1290\u1265\u1230\u12ed \"n\u00e4bs\u00e4y\" / \u1263\u12d5\u1208\u12ed \"ba\u2018l\u00e4y\" 'me stesso', \u122d\u12a5\u1233 / \u1290\u1265\u1233 \"n\u0308\u00e4bsa\" / \u1263\u12d5\u120b \"ba\u2018la\" 's\u00e9 stessa', etc.\nDimostrativi.\nIn italiano si hanno tre tipi di dimostrativi, per oggetti vicini (questo), per oggetti lontani (quello) o per oggetti vicini a chi ascolta e lontani da chi parla (codesto). L'uso dell'ultimo dimostrativo \u00e8 per\u00f2 in disuso, forse praticamente scomparso al di fuori della Toscana. Nel tigrino ci sono due tipi di distinzioni, per oggetti vicini e per oggetti lontani.\nSistema di scrittura.\nIl tigrino \u00e8 scritto nell'abugida (alfabeto sillabico) di ge'ez, che \u00e8 stato sviluppato originariamente per la Lingua ge'ez, ora estinta.\nSe ci sono problemi nel visualizzare i caratteri etiopici di seguito, potete scaricarli da questo indirizzo GF Zemen Unicode .\nIl sistema di scrittura ge'ez \u00e8 un abugida: ogni simbolo rappresenta un gruppo consonante-vocale.\nNella tabella in basso ogni colonna \u00e8 assegnata ad una delle sette vocali del tigrino, mentre ogni fila \u00e8 assegnata ad una consonante.\nPer ogni consonante in un abugida, c'\u00e8 un simbolo non marcato, che rappresenta la consonante stessa, seguita da una vocale canonica, che \u00e8 la /\u00e4/, nella prima colonna della tabella.\nComunque, poich\u00e9 le consonanti faringali e glottali del tigrino (come nelle altre lingue semitiche dell'Etiopia) non possono essere seguite da questa vocale, il simbolo nella prima colonna per queste consonanti \u00e8 pronunciato con la vocale /a/, esattamente come avviene per il simbolo nella quarta colonna.\nQuesti simboli ridondanti sono caduti in disuso nel tigrino e sono mostrati con uno sfondo grigio.\nQuando \u00e8 necessario rappresentare una consonante che non \u00e8 seguita da nessuna vocale, \u00e8 usata la forma \"consonante\"+\" (che \u00e8 il simbolo della sesta colonna).\nPer esempio , la parola \" 'che?' \u00e8 scritta \u12a5\u1295\u1273\u12ed, letteralmente , che viene pronunciata 'ntai'.\nPoich\u00e9 alcune delle distinzioni che apparentemente erano state fatte nel ge'ez sono state perse nel tigrino, ci sono due file per ciascuna di queste consonanti: /h/, /s/, e /s'/.\nAlmeno per /s/ e /s'/, una di queste \u00e8 caduta in disuso e viene considerata di vecchio stile.\nQueste serie meno usate sono mostrate nella tabella con uno sfondo grigio.\nL'ortografia non trascrive il raddoppiamento delle consonanti, cos\u00ec le parole ' 'si \u00e8 avvicinato' e ' 'egli stava vicino' sono entrambe scritte \u1240\u1228\u1260. Poich\u00e9 le coppie minime sono molto rare, non ci sono problemi per chi legge."}
{"id": "371328", "revid": "123687361", "url": "https://it.wikipedia.org/wiki?curid=371328", "title": "Provincia di Reggio Calabria", "text": "La provincia di Reggio Calabria (\"pruvincia di R\u00ecggiu\" in calabrese) \u00e8 stata una provincia italiana della Calabria di abitanti, sostituita nel 2017 dalla citt\u00e0 metropolitana di Reggio Calabria. Si affacciava ad ovest sul mar Tirreno, a sud e ad est sul mar Ionio, confinava a nord-est con la provincia di Catanzaro e a nord-ovest con la provincia di Vibo Valentia; a sud-ovest distava dalla Sicilia 3,2\u00a0km. I confini della provincia di Reggio Calabria ricalcavano, grosso modo, quelli della Calabria Ulteriore Prima, provincia del Regno delle Due Sicilie, mentre i suoi simboli derivavano dallo stemma della provincia di Calabria Ultra, istituita in et\u00e0 normanno-sveva.\nGeografia fisica.\nTerritorio.\nLa provincia, la pi\u00f9 a sud della penisola italiana, copriva la punta del cosiddetto \"stivale\", estendendosi dalla costa del mar Tirreno allo Ionio da Rosarno a Punta Stilo per circa 220\u00a0km di costa. Il suo territorio era in gran parte interessato dall'orografia del massiccio dell'Aspromonte, interamente compreso nel territorio provinciale. L'unica pianura era \"a chj\u00e0na\" (la Piana di Gioia), a sud sul Tirreno. Il territorio, che al momento della soppressione dell'ente comprendeva il 28% della popolazione calabrese, contava 97 comuni, estendendosi per 3.183\u00a0km\u00b2 e occupando il 21,1% del territorio della Calabria.\nTra il 1998 e il 2010 la provincia oper\u00f2 il decentramento amministrativo istituendo tre circondari:\nComuni.\nAppartenevano alla provincia di Reggio Calabria i seguenti 97 comuni:\nStoria.\nLa Provincia di Reggio Calabria corrispondeva ai territori dell'antica provincia di Calabria Ulteriore Prima (nota anche come \"Calabria Ultra Prima\" o \"Calabria Reggina\"), istituita nel 1817 dalla divisione della Calabria Ulteriore in Ulteriore I e Ulteriore II.\nLa provincia nel corso della sua storia ebbe delle variazioni amministrative:\nStemma.\nL'antichissimo stemma araldico della \"Provincia di Reggio Calabria\" constava di uno scudo partito in campi uguali di oro ed argento: due croci greche nere in campo argento nel mezzo scudo a sinistra, a memoria del valore dei Crociati Calabresi, sotto la guida di Boemondo Duca di Calabria nelle guerre per la liberazione di Gerusalemme: i guerrieri della Croce, dopo adorato il Santo Sepolcro, erano cinti Cavalieri, in ricompensa degli eroici sforzi e degli aiuti prestati nella guerra di Gerusalemme. Da questa cerimonia ebbero poi origine, come \u00e8 noto, i Cavalieri di Gerusalemme, chiamati poi Cavalieri di Malta, e l'istituzione dei Templari.\nI quattro pali perpendicolari vermigli in campo oro nell'altra met\u00e0 a destra erano le armi aragonesi, poste da don Ferdinando di Aragona, Duca di Calabria. Le croci erano soltanto due perch\u00e9 la Calabria era divisa in due province, e erano entrambe in una sola parte dello scudo per significare che ambedue le province erano sotto il dominio di un solo Signore. I quattro pali, poi, erano uniti nello scudo alle armi di Calabria per mostrare l'unione della Calabria alla dinastia degli Aragonesi. La corona era d'oro con gemme.\nLo stemma condivideva gli stessi elementi di quello della provincia di Catanzaro, anche se disposti diversamente e con la croce greca anzich\u00e9 potenziata, questo in quanto ambedue le odierne province costituivano inizialmente la provincia di Calabria Ulteriore successivamente distinta in \"Calabria Ulteriore Prima\" e \"Calabria Ulteriore Seconda\".\nLo stemma, concesso con decreto reale del 1\u00ba aprile 1938, di cm 90 x 75 x 8 di spessore con rilievo della corona di cm 16, esposto nel Salone \"Mons. Ferro\" del Palazzo Provinciale, era scolpito su legno pregiato \"pinus cembico\" e rifinito in foglia d'oro zecchino 24 carati, foglia d'argento vero 1.000 e colori a tempera anticati. Nello Stemma le perle della corona ducale erano bianche, le bacche d'oro, il nastro tricolore.\nSembra chiaro che la Provincia non facesse uso di uno stemma senza titoli e senza concessione; poich\u00e9 i titoli erano il premiato valore Calabrese nelle guerre dei Crociati, e la concessione venne fatta da Ferdinando di Aragona, nel secolo decimoquinto, quando gli Aragonesi erano Signori del Reame di Napoli.\nSociet\u00e0.\nEvoluzione demografica.\nIl grafico riporta l'evoluzione del numero dei residenti nella provincia dal 1861 al 2009.\nSport.\nDalla sesta giornata del campionato di Serie B 2010-2011 la Provincia di Reggio Calabria fu sponsor principale della Reggina Calcio."}
{"id": "371335", "revid": "712828", "url": "https://it.wikipedia.org/wiki?curid=371335", "title": "Gorog", "text": ""}
{"id": "371400", "revid": "486946", "url": "https://it.wikipedia.org/wiki?curid=371400", "title": "Eurofestival (1976)", "text": ""}
{"id": "371402", "revid": "161374", "url": "https://it.wikipedia.org/wiki?curid=371402", "title": "Nottingham Forest FC", "text": ""}
{"id": "371420", "revid": "486946", "url": "https://it.wikipedia.org/wiki?curid=371420", "title": "Eurofestival (1977)", "text": ""}
{"id": "371422", "revid": "124123", "url": "https://it.wikipedia.org/wiki?curid=371422", "title": "Ibkhenetra", "text": "Biografia.\nIl nome di questo sovrano compare un numerose iscrizioni provenienti dalla Nubia.\n\u00c8 possibile che si tratti di un pretendente al trono egizio vissuto contemporaneamente primo sovrano della XII dinastia, Amenemhat (I) che gli invi\u00f2 contro il nomarca Khnumhotep I a capo di un esercito.\nIl potere di Ibkhenetra si sarebbe esteso solamente a parte della Nubia su cui regnarono, nello stesso tempo, altri due pretendenti al trono dell'Egitto: Kakara Ini e Segerseni."}
{"id": "371445", "revid": "486946", "url": "https://it.wikipedia.org/wiki?curid=371445", "title": "Eurofestival (1978)", "text": ""}
{"id": "371467", "revid": "78273", "url": "https://it.wikipedia.org/wiki?curid=371467", "title": "Metal Neoclassico", "text": ""}
{"id": "371479", "revid": "92723", "url": "https://it.wikipedia.org/wiki?curid=371479", "title": "Segerseni", "text": "Biografia.\nIl nome di questo sovrano compare in un'iscrizione rinvenuta a Umbarakab, in Nubia.\nPotrebbe trattarsi di un pretendente al trono egizio vissuto dopo l'ultimo sovrano \"ufficiale\" della XI dinastia, Mentuhotep IV, e contemporaneamente al primo sovrano della XII dinastia, Amenenmhat (I). Il potere di Segerseni si sarebbe esteso solamente su parte della Nubia su cui regnarono, nello stesso tempo, altri due pretendenti al trono dell'Egitto: Kakara Ini e Ibkhenetra."}
{"id": "371480", "revid": "287204", "url": "https://it.wikipedia.org/wiki?curid=371480", "title": "Dejan Savicevic", "text": ""}
{"id": "371490", "revid": "834", "url": "https://it.wikipedia.org/wiki?curid=371490", "title": "Vs", "text": ""}
{"id": "371492", "revid": "1318658", "url": "https://it.wikipedia.org/wiki?curid=371492", "title": "UNLA", "text": ""}
{"id": "371494", "revid": "767487", "url": "https://it.wikipedia.org/wiki?curid=371494", "title": "Magma (gruppo musicale)", "text": "I Magma sono un gruppo francese di rock progressivo fondato nel 1969 dal batterista di formazione classica Christian Vander, che dichiara di aver trovato la sua ispirazione in una \"visione del futuro spirituale ed ecologico dell'umanit\u00e0\" che lo inquietava parecchio.\nStoria dei Magma.\nNel loro primo album, i Magma raccontano la storia di un gruppo di persone che fuggono da una Terra destinata all'annientamento per stabilirsi sul pianeta Koba\u00efa. In seguito, sorgono dei conflitti quando i kobaiani (discendenti dei primi colonizzatori) incontrano altri rifugiati terrestri. Un aspetto importante degli album dei Magma \u00e8 che Vander ha inventato una lingua artificiale, il kobaiano, nella quale sono scritti la maggior parte dei testi. Gli album successivi raccontano altre storie, ambientate in tempi pi\u00f9 antichi; il kobaiano resta comunque una parte integrante della musica.\nConsiderati da molti musicalmente avventurosi e fantasiosi, i Magma fanno ampio uso dei cori; il loro album \"Mekan\u00efk Destrukt\u00efw Kommand\u00f6h\" evoca in particolar modo il compositore classico Carl Orff, mentre \"Wurdah Itah\" rivela collegamenti con la musica per pianoforte di B\u00e9la Bart\u00f3k e \"Les Noces\" del maestro russo Igor' F\u00ebdorovi\u010d Stravinskij. L'opera dei Magma \u00e8 fortemente influenzata dal sassofonista jazz John Coltrane.\nMolti musicisti, negli anni, hanno suonato insieme ai Magma, ed hanno poi creato i loro progetti musicali solisti o paralleli, indicati con il termine kobaiano Zeuhl, che \u00e8 il nome del loro stile e della scena musicale francese di jazz fusion/rock sinfonico che li circonda. Oltre al batterista-compositore Christian Vander, i pi\u00f9 noti componenti della vecchia formazione dei Magma sono probabilmente il violinista Didier Lockwood, il tastierista Beno\u00eet Widemann ed il bassista e coautore Jannick Top (che \u00e8 poi diventato anche produttore per gli album di C\u00e9line Dion).\nNote discografiche.\nLa trilogia \"Theusz Hamtaahk\" \u00e8 composta da tre movimenti: \"Theusz Hamtaahk\" (originariamente pubblicata sull'album \"Retrospektiw (Parts I+II)\"), \"Wurdah \u00cftah\" e \"Mekan\u00efk Destrukt\u00efw Kommand\u00f6h\".\nGli album \"K.A. (Kohntarkosz Anteria)\", \"K\u00f6hntark\u00f6sz\" e \"Em\u00ebhnth\u00ebt-R\u00ea\" compongono una seconda trilogia. Un breve estratto dell'ultimo album era gi\u00e0 stato pubblicato come bonus track sulla riedizione della Seventh Record su CD di \"\u00dcd\u00fc W\u00fcd\u00fc\".\n\"Univeria Zekt\" \u00e8 stato firmato come The Unnamables ed \u00e8 normalmente considerato meno sofisticato e complesso della maggior parte dell'opera dei Magma.\n\"Wurdah \u00cftah\" tecnicamente sarebbe un album solista di Christian Vander, in quanto \u00e8 stato interamente composto da lui, \u00e8 stato firmato da lui nella pubblicazione originale come colonna sonora del film \"Tristan et Iseult\" e non comprendeva tutti gli artisti che allora militavano nei Magma. Ci\u00f2 nonostante, presentava il logo dei Magma e lo stesso Vander lo ha considerato un album dei Magma.\nDopo \"Hha\u00ef\", l'aspetto da poema spirituale/epico della loro musica ha smesso di essere centrale. Anche se \"Attahk\" e \"\u00dcd\u00fc W\u00fcd\u00fc\" contengono alcune canzoni scritte in kobaiano, non \u00e8 mai stato spiegato come queste si inseriscano nella struttura narrativa che era stata precedentemente costruita dai Magma.\n\"Les Voix\" e \"Flo\u00eb \u00cbssi/\u00cbktah\" sono state eseguite da Vander con una formazione completamente rinnovata. Lo stile si situa in qualche modo tra quello classico dei Magma ed il gruppo jazz formato in seguito da Vander, gli Offering.\n\"Simples\" \u00e8 un album piuttosto strano, in quanto contiene diversi vecchi brani prog rock dei Magma, ridotti a una lunghezza che, speravano, avrebbe fatto guadagnare alla band la radiodiffusione negli anni settanta. Per gli ascoltatori abituati al sound dei Magma potrebbe risultare un ascolto piuttosto incoerente ed oltremodo radiofonico.\nNel novembre 2004 la Seventh Records ha pubblicato \"Kohntarkosz Anteria\" (o \"K.A.\"), la prima registrazione di un lungo lavoro scritto trenta anni prima, che colma la lacuna della saga kobaiana tra \"MDK\" e \"Kohntarkosz\". La formazione dei Magma \u00e8 variata per questo disco: gli unici membri originali sono stati Christian e Stella Vander. Le critiche sono state positive quasi all'unanimit\u00e0, e molti hanno considerato \"K.A.\" equivalente ai classici degli anni settanta."}
{"id": "371495", "revid": "38120", "url": "https://it.wikipedia.org/wiki?curid=371495", "title": "Propipetta", "text": ""}
{"id": "371496", "revid": "1543377", "url": "https://it.wikipedia.org/wiki?curid=371496", "title": "Hermanos al Rescate", "text": "Hermanos al Rescate (in italiano: Fratelli in Soccorso, in inglese: Brothers to the Rescue) \u00e8 un'organizzazione non-profit di esiliati cubani con base a Miami, diretta da Jos\u00e9 Basulto. Noto per la sua opposizione al Presidente cubano Fidel Castro, il gruppo si form\u00f2 nel 1991 e si descrive come una organizzazione umanitaria diretta ad assistere e salvare i rifugiati delle imbarcazioni di fortuna (gomme di camion, automobili imbottite di polistirolo, ecc.) che fuggono da Cuba, e a \"sostenere gli sforzi del popolo cubano per liberarsi dalla dittatura attraverso l'uso della nonviolenza attiva\".\nIl gruppo ha ripetutamente violato lo spazio aereo cubano, sganciato volantini, ed \u00e8 stato accusato dal governo cubano di essere coinvolto in atti terroristici. Nel 1996, due aerei da turismo degli \"Hermanos al Rescate\" vennero abbattuti dalla Fuerza A\u00e9rea Cubana, portando alla condanna di Cuba da parte degli Stati Uniti e dell'Unione europea.\nMissioni di salvataggio nel mare dei Caraibi.\nNei primi anni, il gruppo era attivo nel salvataggio degli espatriati cubani che fuggivano su gommoni e zattere, mettendo sul loro conto migliaia di vite di cubani che nella pi\u00f9 cupa disperazione abbandonavano il paese. Eventualmente, l'obiettivo principale del gruppo cambi\u00f2 dopo la politica immigratoria degli USA nota come Wet Feet/Dry Feet Policy, che stabiliva che i naufraghi sarebbero stati rispediti a terra a meno che autonomamente posassero i loro piedi sul territorio statunitense. Il fondatore del gruppo sostiene che dopo l'agosto 1995 si cominci\u00f2 a notare la scomparsa di zattere e gommoni delle acque del canale della Florida. Fortemente dipendente dalle donazioni per le sue attivit\u00e0 di salvataggio, le risorse del gruppo rapidamente crollarono a 320.455$ nel 1995, quando erano state 1,5 milioni nell'anno precedente. Come conseguenza, il gruppo decise di cambiare la sua attivit\u00e0 principale che divent\u00f2 il lancio di volantini ed oggetti simili su Cuba.\nNel 1996 l'episodio dell'abbattimento.\nIl 24 febbraio del 1996, i Mig cubani distrussero due piccoli aeroplani da turismo dei \"Fratelli al Salvataggio\", uccidendo i piloti Carlos Costa, Armando Alejandre Jr., Mario de la Pe\u00f1a e Pablo Morales. Un terzo aeroplano, pilotato da Basulto, riusc\u00ec a scappare. Gli aeroplani impiegati erano Cessna 337 usati, che erano appartenuti in precedenza all'USAF (aeronautica militare americana). Le lettere USAF erano ancora visibili negli aerei che erano stati soltanto parzialmente ridipinti dai \"Brothers to the Rescue\".\nL'incidente venne investigato in dettaglio dall'Organizzazione Internazionale dell'Aviazione Civile (ICAO). Il rapporto concluse che le autorit\u00e0 di Cuba avevano notificato le autorit\u00e0 negli Stati Uniti sulle molteplici violazioni del loro spazio aereo sin dal maggio 1994. In almeno un caso (13 luglio 1995), il pilota liber\u00f2 dei volantini su L'Avana. Le autorit\u00e0 statunitensi rilasciarono dichiarazioni pubbliche avvisando delle potenziali conseguenze di ingressi non autorizzati nello spazio aereo cubano, e iniziarono azioni legali contro il summenzionato pilota. Dopo che Basulto venne avvisato da un funzionario della FAA, circa la possibilit\u00e0 di essere abbattuto, egli replic\u00f2, \"Deve capire, io ho una missione da compiere nella mia vita\", ignorando il potenziale pericolo. Egli disse in seguito che considerava le attivit\u00e0 del gruppo come atti di disobbedienza civile contro il regime, e una dimostrazione che tale disobbedienza era possibile.\nSecondo le autorit\u00e0 cubane, due velivoli leggeri entrarono nello spazio aereo cubano il 9 e il 13 gennaio 1996, e liberarono volantini sul territorio cubano. Secondo il pilota di uno degli aerei, mezzo milione di volantini vennero lanciati il 13 gennaio; egli sostiene inoltre che vennero lanciati al di fuori del limite territoriale cubano (22\u00a0km) e che il vento li spinse verso L'Avana. A seguito di tale incidente, il rapporto dell'ICAO dichiar\u00f2 che, il comandante della difesa antiaerea dell'Aeronautica Militare cubana venne istruito di intercettare qualsiasi volo ulteriore e autorizzato ad abbatterlo.\nIl 24 febbraio 1996, tre degli aerei del gruppo entrarono nuovamente in territorio cubano, e due di questi vennero abbattuti, anche se \u00e8 dibattuto il fatto se fossero o meno nello spazio aereo cubano. Trovando i dati radar statunitensi e cubani in reciproca contraddizione, l'ICAO us\u00f2 le posizioni note della nave da crociera statunitense Majesty of the Seas e del peschereccio Tri-Liner per individuare il punto dell'incidente tra i 18 e i 20\u00a0km al di fuori del limite. Vale a dire da 4 a 6\u00a0km dal punto in cui lo collocavano i radar statunitensi e a 30/32\u00a0km dalla posizione in cui il governo cubano sostiene che gli aerei precipitarono. Cinque anni dopo, la testimonianza di un colonnello statunitense in pensione appoggi\u00f2 la versione di Cuba per cui entrambi gli aerei, assieme al terzo pilotato da Jos\u00e9 Basulto, erano a soli 6/8\u00a0km dalla costa cubana.\nIl rapporto dell'ICAO dichiara inoltre che mezzi diversi dall'intercettazione, come le comunicazioni radio, erano a disposizione di Cuba ma non vennero utilizzati, e questo \u00e8 in conflitto con i principi dell'ICAO per cui l'intercettazione di un aereo civile deve essere intrapresa solo come ultima risorsa. L'aviazione cubana non fece nemmeno alcun tentativo di dirigere gli aerei fuori dai confini dello spazio aereo nazionale, allontanandoli da una zona, vietata, ristretta o pericolosa o istruendoli per compiere un atterraggio.\nA seguito dell'incidente, venne approvata la risoluzione 1067 (1996) del Consiglio di Sicurezza dell'ONU, sponsorizzata dagli USA e condannante Cuba. Negli USA l'incidente spinse a sua volta all'adozione dell'Helms-Burton Act.\nNel 2006 la Rogues Harbor Studios ha pubblicato il film \"Shoot Down\", che descrive e discute gli eventi e i personaggi che circondano l'incidente."}
{"id": "371497", "revid": "38120", "url": "https://it.wikipedia.org/wiki?curid=371497", "title": "Propalla", "text": ""}
{"id": "371498", "revid": "38120", "url": "https://it.wikipedia.org/wiki?curid=371498", "title": "Pro-pipetta", "text": ""}
{"id": "371499", "revid": "38120", "url": "https://it.wikipedia.org/wiki?curid=371499", "title": "Pro-palla", "text": ""}
{"id": "371500", "revid": "38120", "url": "https://it.wikipedia.org/wiki?curid=371500", "title": "Pro pipetta", "text": ""}
{"id": "371502", "revid": "38120", "url": "https://it.wikipedia.org/wiki?curid=371502", "title": "Pro palla", "text": ""}
{"id": "371504", "revid": "53705", "url": "https://it.wikipedia.org/wiki?curid=371504", "title": "Reygadas", "text": ""}
{"id": "371509", "revid": "963244", "url": "https://it.wikipedia.org/wiki?curid=371509", "title": "Aethelfrith", "text": ""}
{"id": "371510", "revid": "963244", "url": "https://it.wikipedia.org/wiki?curid=371510", "title": "\u00c6thelfrith di Northumbria", "text": ""}
{"id": "371511", "revid": "7336", "url": "https://it.wikipedia.org/wiki?curid=371511", "title": "Accolitato", "text": ""}
{"id": "371512", "revid": "7336", "url": "https://it.wikipedia.org/wiki?curid=371512", "title": "Ministranti", "text": ""}
{"id": "371514", "revid": "78273", "url": "https://it.wikipedia.org/wiki?curid=371514", "title": "Darliada", "text": ""}
{"id": "371515", "revid": "834", "url": "https://it.wikipedia.org/wiki?curid=371515", "title": "Unla", "text": ""}
{"id": "371517", "revid": "124739354", "url": "https://it.wikipedia.org/wiki?curid=371517", "title": "Duomo (disambigua)", "text": ""}
{"id": "371519", "revid": "37056", "url": "https://it.wikipedia.org/wiki?curid=371519", "title": "Vimpia", "text": ""}
{"id": "371520", "revid": "633110", "url": "https://it.wikipedia.org/wiki?curid=371520", "title": "Webley Revolver", "text": "La Webley Revolver \u00e8 una rivoltella con un tamburo da 6 cartucce. \u00c8 stata la pistola d'ordinanza delle forze armate britanniche tra il 1887 ed il 1963, successivamente sostituita dalle pi\u00f9 moderne pistole semiautomatiche.\nStoria.\nIl Governo britannico impieg\u00f2 vari modelli di revolver Webley per oltre 60 anni; il Mark I fu adottato nel novembre 1887 e il No. 1 Mark VI fu dichiarato obsoleto nel 1947, anche se \u00e8 ancora largamente impiegato in tutto il mondo, soprattutto nei territori un tempo soggetti alla corona britannica.\nTutti i revolver Webley d'ordinanza erano in calibro.455 e di disegno molto simile. Il Webley \u00e8 un revolver a telaio incernierato chiuso da un grosso fermo a staffa; i primi cinque modelli avevano l'impugnatura a \"testa d'uccello\" mentre il Mark VI, che fu adottato nel maggio 1915, l'aveva a campana. Dopo la Prima guerra mondiale fu stabilito che i revolver calibro .455 erano troppo pesanti e ingombranti e dopo una serie di test fu deciso di adottare una nuova cartuccia calibro .38 derivata dalla diffusa .38 Smith &amp; Wesson.\nSulla base della nuova cartuccia la Webley realizz\u00f2 una pistola derivata dal suo modello commerciale Mark III calibro .38; questo progetto fu poi rilevato dalla Royal Small Arms Factory che lo sottopose ad alcune modifiche cosicch\u00e9 non vi \u00e8 totale intercambiabilit\u00e0 di pezzi con la Webley.\nIl revolver Webley Mark IV calibro .38 fu impiegato, sia pur limitatamente, nella Seconda guerra mondiale.\nIl Webley Mark V fu realizzato nel 1913 per permettere l'impiego di munizioni smokeless. Ci\u00f2 determin\u00f2 delle modifiche sia alla canna che al telaio del revolver."}
{"id": "371521", "revid": "1573940", "url": "https://it.wikipedia.org/wiki?curid=371521", "title": "Musca domestica", "text": "La mosca domestica (Musca domestica ) \u00e8 un insetto dell'ordine dei Ditteri, appartenente alla famiglia dei Muscidi.\n\u00c8 in grado di riprodursi con estrema facilit\u00e0 sia per la capacit\u00e0 di deporre le uova all'interno di qualsiasi materiale di natura biologica in decomposizione, sia per la velocit\u00e0 con cui le larve raggiungono lo stato di individuo adulto, diventando a loro volta capaci di riprodursi in circa dieci giorni. Durante la sua vita, che in condizioni ottimali di cibo e ambiente pu\u00f2 variare da 2 a 4 settimane, \u00e8 in grado di deporre fino a uova (fino a 500 alla volta, oppure in gruppi da 150-200 ciascuno ogni 3-4 giorni).\nL'insetto adulto usa una proboscide raspante per nutrirsi. I cibi solidi vengono prima cosparsi di saliva per essere sciolti e poi succhiati con la proboscide stessa. Sebbene siano mosche domestiche, generalmente confinate alle abitazioni umane, questi insetti possono volare per alcuni chilometri dal luogo in cui sono nate. Sono attive solo durante le ore diurne e di notte riposano negli angoli delle stanze o sospese al soffitto.\nSpecie simili.\nLa mosca domestica pu\u00f2 essere facilmente confusa con l'altrettanto comune piccola mosca domestica (\"Fannia canicularis\") che in realt\u00e0 appartiene alla famiglia dei Fannidae.\nLarve.\nLa larva della \"Mosca domestica\" misura dai 9,5 ai 19,1 millimetri.L'identificazione delle larve usa una classificazione per stadi. Nel primo stadio la larva \u00e8 lunga 2\u20135\u00a0mm; nel secondo stadio 6\u201314\u00a0mm; nel terzo stadio 15\u201320\u00a0mm. Rispettivamente queste fasi per le mosche domestiche vengono raggiunte in circa 2-3 giorni, 3-4 giorni e 4-6 giorni dalla deposizione delle uova.\nEvoluzione.\nAnche se l'ordine cui appartiene ha origini molto pi\u00f9 antiche, la mosca domestica si ipotizza essersi evoluta all'inizio dell'Era cenozoica, circa 65 milioni di anni fa. Si pensa che questa specie abbia avuto origine nella regione paleartica, in particolare nel Medio Oriente. Data la loro stretta relazione commensalistica con la specie umana, le mosche probabilmente devono la loro diffusione su scala mondiale a movimenti di co-migrazione con l'uomo.\nRapporti con l'uomo.\nNei climi pi\u00f9 freddi le mosche domestiche sopravvivono solamente se vivono con l'uomo. Hanno la tendenza ad aggregarsi e risultano difficili da cacciare via. Sono capaci di trasportare pi\u00f9 di 100 agenti patogeni responsabili di malattie come tifo, colera, salmonellosi, dissenteria bacillare, tubercolosi, antrace, infezioni degli occhi e vermi endoparassiti. Nelle regioni pi\u00f9 povere e con scarso livello di igiene le mosche sono tra i principali vettori di malattie. Alcuni ceppi hanno sviluppato resistenza ai pi\u00f9 comuni insetticidi.\nLa mosca domestica si nutre di sostanze liquide o semi-liquide oltre a materiali organici solidi che ha pretrattato con la sua saliva o vomito. A causa della grande quantit\u00e0 di cibo che ingerisce quotidianamente, essa deposita feci in maniera praticamente costante e questo \u00e8 uno dei fattori che rende questo insetto un vettore di patogeni nefasto e molto pericoloso."}
{"id": "371522", "revid": "1318658", "url": "https://it.wikipedia.org/wiki?curid=371522", "title": "Ramarro", "text": "Biologia.\nCon il termine ramarro (chiamato anche Chicco) si individuano due diverse specie di rettili, molto simili tra loro:"}
{"id": "371523", "revid": "29727", "url": "https://it.wikipedia.org/wiki?curid=371523", "title": "Natrix Natrix", "text": ""}
{"id": "371524", "revid": "1610933", "url": "https://it.wikipedia.org/wiki?curid=371524", "title": "Cuculo", "text": ""}
{"id": "371525", "revid": "1610933", "url": "https://it.wikipedia.org/wiki?curid=371525", "title": "Gufo comune", "text": ""}
{"id": "371526", "revid": "184755", "url": "https://it.wikipedia.org/wiki?curid=371526", "title": "Comparaggio", "text": "Il comparaggio \u00e8 un reato diffuso in alcuni ambienti riguardanti la salute dei cittadini, come gli studi medici, gli ospedali e le farmacie.\nSi tratta di una pratica per cui taluni medici, farmacisti, veterinari o altri operatori sanitari accettano denaro, premi, regali, viaggi (ad esempio sotto forma di partecipazione pagata a congressi svolgentisi in ricercate localit\u00e0 turistiche) o donazioni da emissari dell'industria farmaceutica, in cambio della prescrizione di determinati farmaci o strumentazione diagnostica piuttosto che di altri, o anche nel caso in cui non esista un effettivo bisogno di ricorrere a tali prescrizioni.\nEffetti.\nLa pratica del comparaggio non comporta necessariamente sempre un cambiamento nello scopo delle terapie: esse possono in alcuni casi comunque soddisfare le esigenze del paziente, ma spostano gli interessi economici dei sistemi sanitari nazionali verso l'arricchimento dell'industria farmaceutica e dell'operatore sanitario, come pu\u00f2 avvenire prescrivendo un farmaco di marca in luogo del farmaco equivalente esistente e disponibile nel mercato.\nSanzioni penali.\nIn Italia il comparaggio \u00e8 previsto come reato dal Regio Decreto 27 luglio 1934, n. 1265 \"Testo Unico delle Leggi Sanitarie\", agli artt. 170, 171 e 172, nonch\u00e9 dal decreto legislativo 24 aprile 2006, n. 219 \"Codice del farmaco\", all'art 147, comma 5.\n\u00c8 anche proibito dall'art. 31 del codice deontologico dell'ordine dei medici.\nLa condotta illecita del medico o del veterinario consiste per queste norme nell'accettazione di utilit\u00e0 di qualsiasi natura (o di promessa delle stesse) \"allo scopo di agevolare, con prescrizioni mediche o in qualsiasi altro modo, la diffusione di specialit\u00e0 medicinali o di ogni altro prodotto a uso farmaceutico\", e analogamente \u00e8 illecita la condotta del farmacista che altrettanto riceva per analoga agevolazione della diffusione di prodotti \"a danno di altri prodotti o specialit\u00e0 dei quali abbia pure accettata la vendita\"."}
{"id": "371527", "revid": "21880", "url": "https://it.wikipedia.org/wiki?curid=371527", "title": "Eubatteri", "text": ""}
{"id": "371536", "revid": "9", "url": "https://it.wikipedia.org/wiki?curid=371536", "title": "Hard-core", "text": ""}
{"id": "371538", "revid": "120592216", "url": "https://it.wikipedia.org/wiki?curid=371538", "title": "San Donnino (Campi Bisenzio)", "text": "San Donnino \u00e8 una frazione del comune italiano di Campi Bisenzio, nella citt\u00e0 metropolitana di Firenze, in Toscana.\nStoria.\nL'abitato \u00e8 di antica origine e si svilupp\u00f2 attorno alle due chiese di San Donnino e Sant'Andrea a Brozzi e fino al 1928 fece parte del soppresso comune di Brozzi. Un tempo borgata essenzialmente agricola, vide in seguito svilupparsi l'artigianato della paglia, della pelletteria e delle confezioni di borse e cappelli.\nDuramente provata nel luglio-agosto 1944 al momento del passaggio del fronte (gli abitanti furono fatti sfollare a Brozzi, ci furono molte vittime e fu abbattuto il campanile della chiesa di Sant'Andrea), San Donnino fu poi una delle localit\u00e0 pi\u00f9 colpite dall'alluvione del 4 novembre 1966, quando San Donnino fu sommersa e in alcuni punti le acque dell'Arno raggiunsero i sei metri di altezza. Negli anni settanta del XX secolo San Donnino divenne tristemente nota per il grande inceneritore, costruito dal comune di Firenze sul confine comunale e chiuso nel 1986 per esalazioni di diossina e contaminazione permanente dei terreni della zona, che port\u00f2 all'aumento del 126% dei casi di sarcoma e percentuali simili per i casi di linfoma non Hodgkin. Nel 1986 analisi dei terreni intorno all'inceneritore rivelarono la presenza di policlorodibenzodiossine (PCDO) e di policlorodibenzofurani (PCDF) ben oltre i limiti tecnici di riferimento e concentrazioni 4 volte superiori (&gt; 3000 e &gt; 20000 ng/mq). Da quel periodo, la frazione \u00e8 stata al centro di una grande azione di riqualificazione urbanistica ed ambientale da parte dell'amministrazione comunale, basti pensare al recupero della zona di una cava di rena oggi trasformata in un parco attrezzato. Nonostante la presenza del parco attrezzato, la diossina presente nel terreno e nelle propriet\u00e0 dei cittadini della zona non \u00e8 stata in alcun modo rimossa n\u00e9 trattata dalle amministrazioni locali; n\u00e9 si \u00e8 pensato a risarcire in nessun modo le popolazioni colpite da tale grave danno ambientale. Studi epidemiologici condotti da autorevoli enti hanno inoltre in seguito dimostrato un notevole incremento della probabilit\u00e0 di contrarre tumori di vario genere nella popolazione di San Donnino e nelle zone limitrofe contaminate.\nPochi anni dopo San Donnino balz\u00f2 agli onori delle cronache per il fenomeno dell'imponente immigrazione cinese, favorita dalle locali tradizioni nell'artigianato della pelletteria e delle confezioni. Si calcol\u00f2 che in paese vivessero 2500 cittadini cinesi.\nLa situazione sociale, che rischiava di diventare esplosiva, fu affrontata con decisione dall'amministrazione comunale, che pot\u00e9 contare anche sull'appoggio fattivo del nuovo priore, Don Giovanni Momigli e si arriv\u00f2 al superamento della crisi con la ridistribuzione della comunit\u00e0 cinese in altri comuni (oggi i cinesi si sono spostati in larga parte a Prato).\nMonumenti e luoghi di interesse.\nNella frazione, dal 1973, opera la Fratellanza Popolare San Donnino una pubblica assistenza, che grazie ai numerosi volontari si occupa di servizi socio sanitari alla cittadinanza. Presso la struttura si hanno medici generici, specialisti, servizi sociali e ambulanze.\nTra gli edifici di interesse artistico di San Donnino, un posto particolare va alla chiesa di Sant'Andrea, risalente all'XI secolo ma ricostruita nel XV, che conserva tra l'altro alcuni affreschi di Domenico Ghirlandaio. Il campanile originale fu perduto in un bombardamento nel 1944.\nNei locali della chiesa \u00e8 stato aperto un \"Museo di Arte Sacra\" con le numerose opere d'arte conservate nella chiesa. Nei pressi della chiesa si trova la Torre dei Tornaquinci del XIV secolo.\nLa chiesa di San Donnino a Campi \u00e8 attestata nell'anno 852 ed ospita tra l'altro un fine elemosiniere del XVII secolo.\nNei pressi del confine con il comune di Signa si trovano il Mulino di San Moro, l'unico esemplare di mulino rimasto in zona e che conserva ancora l'apparato molitorio e l'ex stabilimento Ausonia, una fabbrica di concimi chimici che fu attiva dall'inizio del XX secolo agli anni sessanta dello stesso e che oggi \u00e8 un esempio di archeologia industriale di cui l'amministrazione comunale ne sta promuovendo il recupero: il piano prevede la costruzione nell'area di un quartiere modello, con abitazioni di edilizia popolare firmate dal celebre architetto Massimiliano Fuksas.\nIn questi ultimi anni, San Donnino ha visto svolgere anche qualche iniziativa culturali, sociali, sportive e religiose grazie all'attivit\u00e0 di \"Spazio Reale\", un complesso polifunzionale sorto per iniziativa del priore don Giovanni Momigli.\nInfrastrutture e trasporti.\nNella frazione \u00e8 presente l'unica stazione ferroviaria del comune di Campi Bisenzio, sulla linea Firenze-Empoli: rimasta chiusa ed abbandonata per oltre trenta anni, \u00e8 stata riattivata il 31 gennaio 2009. \u00c8 in fase di realizzazione un collegamento tramite una passerella ciclabile tra la stessa Stazione e Badia a Settimo (Scandicci) che sta sulla riva sinistra dell'Arno. La frazione \u00e8 attraversata anche dalla linea 35 dell'ATAF che la collega alla stazione ferroviaria di Firenze Porta a Prato e alla fermata Leopolda della tramvia T1."}
{"id": "371542", "revid": "44876", "url": "https://it.wikipedia.org/wiki?curid=371542", "title": "Associazione Calcio Sandon\u00e0 1922", "text": "LAssociazione Calcio Sandon\u00e0 1922 A.S.D., nota semplicemente come Sandon\u00e0 1922 o Sandon\u00e0, \u00e8 una societ\u00e0 calcistica italiana di San Don\u00e0 di Piave. Dalla stagione 2010-2011 alla stagione 2012-2013 si chiamava Sandon\u00e0Jesolo Calcio, dopo che l'Unione Sportiva Citt\u00e0 di Jesolo si era trasferita a San Don\u00e0 di Piave. Nel 2013, la societ\u00e0 rinuncia ad iscriversi al campionato di Serie D e nel settembre dello stesso anno viene iscritta in Terza Categoria con il nome di A.S.D. \"Citt\u00e0 di San Don\u00e0 di Piave\". Nella stagione 2014-2015 vince il suo girone di Terza Categoria e viene quindi promossa in Seconda Categoria. Dalla stagione 2019-2020, dopo un accordo con l'A.C. Sandon\u00e0 1922 A.S.D., quest'ultima societ\u00e0 limita la propria attivit\u00e0 al settore giovanile ed un'unica prima squadra rappresentante la Citt\u00e0 viene iscritta al campionato di Eccellenza.\nStoria.\nDalle origini al 1945.\nLa storia biancoceleste inizia nel 1922. Sono anni pionieristici dove il gioco prevale sullo sport e solo in un secondo tempo si pensa all'organizzazione dei campionati. Cos\u00ec che solo nel 1929 alla costituzione del Comitato U.L.I.C. del Basso Piave inizia il vero corso sportivo del calcio sandonatese. In quello stesso anno viene costruito anche lo Stadio del Littorio, dedicato nel secondo dopoguerra a Verino Zanutto, e che sar\u00e0 sempre il giusto palcoscenico delle gare del San Don\u00e0.\nDopo due campionati U.L.I.C. i biancocelesti entrano nei campionati federali della FIGC. Anni comunque difficili, dopo quattro stagioni la societ\u00e0 biancoceleste si scioglie per problemi economici. La societ\u00e0 per\u00f2 si ricostituisce nel 1936 partecipando al campionato Propaganda. \nLa stagione seguente \u00e8 in Seconda Divisione iniziando un'ascesa che la porta a conquistare la serie C nel campionato 1938-1939 grazie anche all'esperienza di un giocatore come Gastone Prendato che guida il San Don\u00e0 nella doppia veste di allenatore e giocatore. Brillante la prima stagione in Serie C dove si mette in mostra il portiere Guerrino Striuli, poi passato in Serie A alla assieme al difensore Pavan. In quella stagione i biancocelesti ebbero anche la soddisfazione di battere il , vero dominatore del campionato e vincitore delle finali nazionali. Pi\u00f9 difficile \u00e8 stata la stagione seguente. Dopo un girone di andata vissuto ai vertici, gli eventi bellici portarono molti dei suoi giocatori sui fronti di guerra tanto che la societ\u00e0 fu costretta al ritiro. Al termine di questa stagione Arturo Silvestri si trasfer\u00ec prima alla e successivamente al per poi essere brillante protagonista nel dopoguerra in Serie A con la maglia del e soprattutto del . Con i rossoneri conquist\u00f2 due Scudetti, 1 Coppa Latina e debutt\u00f2 nella Nazionale Italiana.\nDopoguerra e anni 1950.\nNel dopoguerra la ripartenza \u00e8 ancora in Serie C. Le prime annate non sono propriamente del livello di quelle vissute in precedenza, i gironi sono formati a base regionale. Tra le file biancocelesti si mette in luce Giovanni Perissinotto che successivamente giocher\u00e0 in Serie A con e . Dopo una retrocessione al termine del campionato 1947-48 in Promozione causa riordino dei campionati, i biancocelesti riconquistano immediatamente la Serie C per giocarvi per un ulteriore triennio. Per il calcio sandonatese fu un periodo importante nel quale si confront\u00f2 con realt\u00e0 calcistiche rilevanti e dove si misero in luce molti giovani che saranno poi ceduti nelle categorie maggiori come Bruno Alfier al , Rino Carlini e Ivan Firotto al , Sergio Mion al .\nCon l'adozione del Lodo Barassi venne riformata la Serie C e istituita la IV Serie, gi\u00e0 all'inizio della stagione 1951-52 il San Don\u00e0 sapeva di non essere in grado di mantenere la Serie C. Si diede dunque spazio ai giovani mentre in panchina debutt\u00f2 Guerrino Striuli che, dopo essere diventato un giocatore simbolo della smessi i guanti da portiere inizi\u00f2 la carriera da allenatore. Le stringenti difficolt\u00e0 economiche del sodalizio biancoceleste si ripercossero anche nella stagione seguente, con la retrocessione dalla IV Serie e il ritorno ai campionati regionali. Il periodo fu talmente difficile che nel 1954 la dirigenza sandonatese sottoscrisse una convenzione con il . La squadra neroverde avrebbe sostenuto economicamente il San Don\u00e0 ed in cambio ogni anno gli elementi migliori sarebbero approdati alla squadra veneziana. In questo periodo passarono in laguna tra gli altri giocatori del calibro di Francesco Canella, Adriano Maschietto e Bruno Visentin.\nNel 1957 venne meno l'accordo con il ma questo coincise con la rinascita sportiva del San Don\u00e0 grazie ai presidenti Egidio Teso e Luigi Ferrari. In quegli anni vi \u00e8 anche il ritorno in maglia biancoceleste di Giovanni Perissinotto nella doppia veste di allenatore e giocatore. Nonostante la vittoria nel Campionato Dilettanti 1958-59 i biancocelesti non vennero ammessi nella nuova serie D a causa dell'entrata in vigore della riforma Zauli. Cos\u00ec che solamente l'anno seguente il San Don\u00e0 riusc\u00ec a conquistare la serie D dopo aver vinto nuovamente il campionato.\nAnni 1960 e 1970.\nGli anni sessanta sono un momento magico per il calcio biancoceleste che in questo periodo vide crescere tra le sue file giocatori del calibro di Elvio Salvori, Angelo Cereser ed Enzo Ferrari. A questi possiamo aggiungere anche il concittadino Gianfranco Bedin che per\u00f2 mai gioc\u00f2 in maglia biancoceleste trasferendosi presto all' con la quale vinse 3 Scudetti, 1 Coppa dei Campioni e 2 Coppe Intercontinentali.\nLungo diviene il percorso sandonatese in serie D tanto che la militanza in questa categoria continu\u00f2 ininterrotta fino al 1972-73 per poi proseguire anche successivamente. Dopo i primi anni di serie D sotto la presidenza di Luigi Ferrari, segu\u00ec un periodo di incertezza che termin\u00f2 con l'arrivo di Flaviano Mucelli. Se a livello societario le cose decisamente migliorarono i risultati non videro mai i biancocelesti lottare per la promozione. Pur tuttavia anche in questo periodo si misero in luce dei giocatori come Giacomo Vianello, Giancarlo Galdiolo e Maurizio Memo che successivamente arrivarono anche alla serie A.\nNel 1972-1973 non va a buon fine un campionato dove trovano molto spazio i giovani. La retrocessione in Promozione \u00e8 di quelle pesanti da accettare. Ci vorranno due campionati per riconquistare la categoria perduta. A guidare dalla panchina i biancocelesti fu Francesco Canella che dopo aver iniziato la sua carriera da calciatore con il San Don\u00e0, inizi\u00f2 con i biancocelesti anche quella da allenatore. Seguirono quattro campionati di serie D dove il San Don\u00e0 non riusc\u00ec ad inserirsi nella lotta promozione per una serie C che nel frattempo si era divisa in Serie C1 e Serie C2. Le difficolt\u00e0 arrivarono poi con l'abbandono della presidenza di Mucelli e nonostante qualche timido tentativo di riassetto societario, non da ultimo la creazione di una Societ\u00e0 per azioni, la retrocessione arriv\u00f2 inesorabile nel 1978-79.\nAnni 1980.\nL'inizio degli anni ottanta regalarono al San Don\u00e0 delle annate piuttosto buie che videro i biancocelesti sprofondare sino alla Prima Categoria, settima categoria nazionale. Solo nella stagione 1983-1984 ricominci\u00f2 la risalita che nel giro di tre campionati vide i biancocelesti tornare in Interregionale. Una rinascita fondata sui giovani tra i cui protagonisti troviamo Giorgio Zamuner e Massimo Pavanel, ceduti entrambi al e che si misero poi lungamente in luce in serie C. Il ritorno in Interregionale \u00e8 legato all'arrivo a San Don\u00e0 della famiglia Agnoletto. I numerosi fratelli occuparono non solo i ruoli dirigenziali ma trovarono spazio anche in campo come in panchina. Ad allenare i biancocelesti per un triennio fu Andrea Agnoletto. Dopo due ottime stagioni di Interregionale giocate nelle posizioni di testa, al termine del campionato 1987-88 vi \u00e8 un cambio al vertice societario con l'ascesa alla presidenza di Orfeo Granzotto. Grandi le ambizioni del presidente non sempre ripagate dai risultati sul campo. Legato nelle prime annate al tecnico Giorgio Belligrandi solo nella stagione 1989-90 la squadra sandonatese si confronter\u00e0 per la vittoria del campionato, vinto poi dalla .\nGli anni 1990 e l'avventura tra i professionisti.\nDopo aver rischiato la retrocessione nella stagione 1990-1991, dove le retrocessioni furono ben sei, il San Don\u00e0 fu parte di quell'Interregionale che lentamente si avviava a divenire prima il Campionato Nazionale Dilettanti e poi la Serie D. Nel 1992-1993 sotto la guida di Elvio Salvori nonostante un'ottima rosa i biancocelesti vennero inseriti in un girone complicato che li vide giocare anche in Toscana ma soprattutto li contrappose a quel che, dopo aver perso gli spareggi finali della stagione precedente, domin\u00f2 anche questa stagione. La svolta vera per il San Don\u00e0 arriv\u00f2 nel campionato 1993-1994. Sotto la guida di Ezio Glerean e grazie alle reti di Adriano Meacci i biancocelesti vennero promossi in Serie C2 dopo un lungo duello con il e il . Grazie ad un modulo di gioco molto offensivista e degli opportuni innesti nella stagione seguente il San Don\u00e0 sfior\u00f2 addirittura la promozione diretta in Serie C1. La sconfitta a due giornate dalla fine con il condann\u00f2 il San Don\u00e0 ai play-off con il , che vide poi i biancocelesti subito eliminati. Tanti i giocatori che si misero in evidenza in questo periodo come Ivone De Franceschi, Stefano Polesel, Mauro Mayer che poi seppero arrivare nelle serie maggiori, ma non da meno altri come Andrea Caverzan, Giulio Giacomin, Davide Zanon che alla pari del tecnico Ezio Glerean riproposero il modello vincente iniziato in biancoceleste al arrivando sino alla Serie B.\nDopo due annate di serie C2 Ezio Glerean lascia il Sandon\u00e0 mentre inizi\u00f2 il disimpegno progressivo di Orfeo Granzotto dalla presidenza. Per i biancocelesti torn\u00f2 l'incertezza che li vide comunque salvarsi nella stagione 1996-1997 inizialmente sotto la guida di Mauro Tossani. \u00c8 questa la stagione dove fece il suo debutto tra i professionisti anche Fabio Bazzani poi brillante giocatore in serie A tanto da riuscire anche a debuttare in Nazionale.\nNel 1997 sale alla presidenza Piergiuseppe Simonetto e affid\u00f2 la panchina a Bruno Tedino. Poi come sempre accade i migliori risultati si ottengono quando meno si spera. E cos\u00ec \u00e8 solo nella stagione 1998-1999 che i biancocelesti riuscirono a mettere a segno un'impresa incredibile ottenendo la promozione in Serie C1. A guidare i biancocelesti fu Renzo Rocchi, alle sue dipendenze tantissimi giocatori giovani che riuscirono a stupire tutti arrivando a disputare i play-off. Dopo aver eliminato il in semifinale, nella finale di Mantova il San Don\u00e0 sconfisse nei supplementari grazie ad un rigore trasformato da Sandrin la a cui sarebbe stato sufficiente anche il pareggio per ottenere la promozione.\nGli anni duemila.\nEra dagli anni cinquanta che il San Don\u00e0 non si cimentava nella terza categoria nazionale ma ovviamente ci\u00f2 mise di fronte la squadra biancoceleste ad un campionato di rilevante livello tecnico dove si ritrov\u00f2 a mal partito una formazione sandonatese che ancora una volta puntava sui giovani. Persi gli elementi di maggior qualit\u00e0 come Francesco Ciullo e Evans Soligo per gli uomini del riconfermato allenatore Rocchi non fu un torneo semplice, tanto che alla fine arriv\u00f2 la retrocessione diretta. Inizi\u00f2 cos\u00ec una parabola discendente a cui si abbinarono rilevanti problemi economici. Sotto la guida del nuovo allenatore Andrea Manzo venne costruita una rosa formata da giovani e da giocatori provenienti dalla serie inferiore. La serie C2 si rivel\u00f2 un torneo irto di difficolt\u00e0 e al termine vi fu la seconda retrocessione consecutiva, anche questa volta da ultimo in classifica.\nLa doppia retrocessione riportava tra i dilettanti i biancocelesti dopo sette anni tra i professionisti. La situazione finanziaria non lasciava troppe speranze tanto che la dirigenza opt\u00f2 per la cessione del titolo alla squadra del Lido di Jesolo. Questi dunque eredit\u00f2 la matricola 46220 del Sandon\u00e0, adottando i colori sociali neroazzurri e con la denominazione di partecip\u00f2 al campionato di Serie D. Quanto al calcio sandonatese trov\u00f2 comunque la forza di ripartire occupando quel posto lasciato libero dal Lido di Jesolo in Promozione e assumendo il nome di \"Associazione Calcio Sandon\u00e0 1922\".\nQuella del 2001-2002 fu una ripartenza all'insegna della storia sandonatese. Grazie ad un gruppo di dirigenti tra i quali gli ex presidenti Orfeo Granzotto e Flaviano Mucelli si costitu\u00ec una dirigenza forte che riusc\u00ec a mettere a disposizione del tecnico Mauro Tossani un gruppo di giocatori di buon livello, la maggior parte dei quali con un passato biancoceleste. La prima stagione non fu facile ma si concluse con la vittoria del campionato. L'anno seguente in Eccellenza i biancocelesti ancor pi\u00f9 rafforzati sfiorarono la promozione in Serie D. Dopo aver perso il campionato nelle ultime giornate, vennero sconfitti nello spareggio per l'accesso ai play-off. E non and\u00f2 meglio nemmeno nella stagione successiva quando sulla panchina biancoceleste sedette l'allenatore Giovanni Colella, subentrato a campionato in corso. Conquistati i play-off, nel doppio confronto con il avvenne una nuova eliminazione. Seguirono un paio di campionati in tono minore che videro comunque l'arrivo di giocatori dall'ottimo passato come l'ex Stefano Polesel e Walter Mirabelli. Nel campionato 2006-2007 arriva la tanto inseguita promozione alla serie D dopo un duello con l'Asolo Fonte arrivato sino ad uno spareggio finale.\nDopo sette anni il Sandon\u00e0 1922 raggiunge quella categoria che i biancocelesti non avevano potuto disputare in precedenza per la cessione del titolo e qui ritrova anche il . Nonostante tanti proclami per il Sandon\u00e0 1922 la nuova categoria quasi diviene un incubo con una situazione societaria quantomai complicata. Ancora una volta furono i problemi finanziari a caratterizzare il campionato dei biancocelesti. A novembre venne completamente rivoluzionata la squadra che nonostante le difficolt\u00e0 riusc\u00ec quasi a salvarsi. Il Sandon\u00e0 1922 perse lo spareggio salvezza con la per poi uscir sconfitto anche dai play-out con il . Nonostante la retrocessione i biancocelesti riuscirono ad ottenere il ripescaggio e a partecipare ad un nuovo campionato di Serie D. La situazione finanziaria non miglior\u00f2 tanto che la squadra venne composta da tantissimi giovani, pur se con qualche giocatore esperto come Cristiano Masitto e Matteo Capecchi. Classifica che ancora una volta non premi\u00f2 gli sforzi dei biancocelesti e alla fine il penultimo posto valse una nuova retrocessione. Nel 2009 dopo due retrocessioni consecutive e un peso debitorio rilevante si decise comunque di disputare il campionato di Eccellenza. Sulla panchina biancoceleste venne chiamato Maurizio Rossi e sono ancora una volta tanti i giovani impiegati, pur se con qualche elemento di grande esperienza come Simone Pavan o Andrea Boscolo. Ci\u00f2 per\u00f2 non fu sufficiente tanto che arriv\u00f2 una nuova retrocessione attraverso i play-out, doppia sconfitta contro la (0-1, 2-4). Sotto il fardello di una situazione finanziaria incredibilmente difficile la storia del Sandon\u00e0 1922 sembr\u00f2 essere giunta al capolinea.\nGli anni duemiladieci.\nNel frattempo conosce qualche difficolt\u00e0 anche il tanto che nell'estate 2010 la storia prende un percorso a ritroso. Stante le difficolt\u00e0 economiche che portano alla non iscrizione del Sandon\u00e0 1922, il riporta a San Don\u00e0 quel titolo sportivo acquisito dieci anni prima, adotta la denominazione \"Sandon\u00e0Jesolo Calcio\" e con essa i colori biancocelesti, mentre lo Stadio Zanutto torna a riassaporare la serie D. I programmi sono ambiziosi e nella prima stagione grossi sono gli investimenti. Sotto la guida di Bruno Tedino, tecnico che in passato ha allenato sia il Sandon\u00e0 che il , i biancocelesti conquistano l'accesso ai play-off. Dopo aver eliminato e accedono alla fase nazionale venendo eliminati solo in semifinale dalla , pur non avendo perso mai alcuna gara dei play-off. La stagione seguente nonostante un ridimensionamento nella rosa, la squadra coglie importanti soddisfazioni nella Coppa Italia riuscendo a raggiungere la finale, poi vinta dal (1-2). Grazie al piazzamento in Coppa il Sandon\u00e0Jesolo viene ammesso ai play-off e i biancocelesti riescono a migliorare la semifinale raggiunta nella stagione precedente accedendo alla finale. Ma in una stagione dal sapore dolce e amaro la formazione di Bruno Tedino conquista una nuova piazza d'onore venendo sconfitta sul neutro di Arezzo dal (2-3).\nNella terza stagione i biancocelesti ringiovaniscono ancor di pi\u00f9 la formazione. Partiti con obiettivi di salvezza gli uomini di Tedino si mantengono sempre ben lontani dalla zona pericolo cogliendo degli ottimi risultati anche contro le squadre pi\u00f9 quotate del girone. Numerosi i giovani messi in mostra con relative convocazioni nella Nazionale Dilettanti come nelle varie rappresentative. Pur tuttavia i problemi sorgono nell'estate a seguire quando i biancocelesti rinunciano all'iscrizione. A differenza delle precedenti occasioni non \u00e8 una situazione debitoria a segnare la storia biancoceleste, ma questo non muta il destino, con il calcio sandonatese ancora alle prese con il fatto di non avere pi\u00f9 una propria rappresentate in lizza in un qualsiasi campionato.\nDopo tre ottimi campionati la non iscrizione del Sandon\u00e0Jesolo ha portato ad una nuova riscrittura del corso storico del calcio sandonatese. Trascorsa un'intera estate nell'incertezza l'unica via per dare una continuit\u00e0 alla storia biancoceleste \u00e8 il ripartire dal gradino pi\u00f9 basso del calcio italiano. Alla Terza Categoria viene iscritto il \"Citt\u00e0 di San Don\u00e0 di Piave\" che in precedenza aveva curato il settore giovanile del Sandon\u00e0 1922 e successivamente collaborato sempre a livello giovanile anche con il Sandon\u00e0Jesolo, un debutto per una prima squadra ma nel segno della tradizione sandonatese. La giovane formazione biancoceleste non \u00e8 troppo fortunata nel suo primo campionato di Terza Categoria. In campionato arriva al quinto posto sfiorando l'accesso ai play-off, mentre nella finale del Trofeo Veneto Orientale la cui vittoria vale il ripescaggio viene sconfitta ai rigori dal Team Biancorossi davanti a spettatori. Pur tuttavia con rinnovate ambizioni anche nella stagione 2014-2015 si presenta ai nastri di partenza della Terza Categoria. Con la vittoria per 2-0 contro il Ciprianocatron del 19 aprile 2015 vince il girone A di San Don\u00e0 di Piave della Terza Categoria veneta e viene promossa in Seconda Categoria. Nell'estate 2015 cambia la denominazione in \"Societ\u00e0 Sportiva Dilettantistica Calcio San Don\u00e0\". Nella stessa estate nasce a San Don\u00e0, dal cambio di denominazione dell\"A.C.D. Passarella 93\", squadra di Eccellenza, l\"A.C. Sandon\u00e0 1922\", che nonostante il nome richiami la societ\u00e0 biancoceleste non ha a che fare con la storia del San Don\u00e0. Alla prima stagione in Seconda Categoria il San Don\u00e0 conclude con un 8\u00ba posto, senza essere stata mai in corsa per i play-off, e con l'eliminazione al primo turno dalla Coppa Veneto di categoria. L'anno successivo migliora leggermente, terminando quinto, ma anche in questo caso non partecipa ai play-off per la troppa distanza della seconda classificata sulla terza. Nell'estate 2017 viene attuato un accordo tra le due societ\u00e0 sandonatesi primo passo per una possibile fusione. Rimangono tali le due societ\u00e0 con le rispettive matricole, le prime squadre e i titoli sportivi della stagione precedente, ampio invece l'accordo a livello giovanile. Nella stagione 2017-18 il San Don\u00e0 coglie il sesto posto nel campionato di Seconda Categoria, al contempo il Sandon\u00e0 1922 di Eccellenza conquista la promozione alla Serie D. Si ripropongono cos\u00ec le condizioni affinch\u00e9 le due societ\u00e0 possano unirsi. L'estate gela le attese e le due societ\u00e0 continuano nei loro distinti cammini, con il San Don\u00e0 che prosegue nel solco della Seconda Categoria, ottenendo il suo miglior piazzamento finale nei 4 anni in questo campionato, un 3\u00ba posto, ma venendo eliminato ai play-off di girone dal Musile Mille.\nIl 1\u00ba luglio 2019 viene sottoscritto un accordo tra l' A.C. Sandon\u00e0 1922 A.S.D. e il S.S.D. Calcio San Don\u00e0 in base al quale si pongono i presupposti per la fusione delle due squadre cittadine, a partire dalla stagione 2019-2020 viene iscritta una sola prima squadra al campionato di Eccellenza, di cui il Calcio San Don\u00e0 curer\u00e0 il settore giovanile. Nella stagione in cui anche il calcio \u00e8 costretto a fermarsi causa l'emergenza sanitaria legata al covid-19, il 6 gennaio 2020 il Sandon\u00e0 vince la fase veneta della Coppa Italia Dilettanti.\nColori e simboli.\nColori.\nLa prima maglia \u00e8 a righe verticali bianco-celesti, i pantaloncini e i calzettoni sono celesti. Lo sponsor tecnico \u00e8 Macron, gli sponsor sulla maglia DMP ed Elledi. La seconda maglia \u00e8 di colore rosso amaranto, con pantaloncini e calzettoni rosso amaranto.\nSimboli ufficiali.\nUno dei simboli principali del Calcio San Don\u00e0 \u00e8 stato il caimano, principalmente per il nome di un gruppo di tifosi, i Caimani del Piave, nati nel 1994 e scioltisi nel 2011.\nStrutture.\nStadio.\nI biancocelesti disputano le loro gare allo Stadio Verino Zanutto. Inaugurato l'8 dicembre del 1929 come \"Stadio del Littorio\", fu intitolato, a partire dal secondo dopoguerra, a Verino Zanutto ex calciatore e membro della resistenza impiccato a Meolo il 22 aprile 1945.\nDal 2017 al 2019 la squadra ha giocato allo Stadio \"Mario Davanzo\" di San Don\u00e0 di Piave, nelle vicinanze dello Stadio Romolo Pacifici, stadio casalingo del Rugby San Don\u00e0. Dopo l'accordo tra l'A.C. Sandon\u00e0 1922 A.S.D. e il S.S.D. Calcio San Don\u00e0 le gare ufficiali della prima squadra tornano a disputarsi allo Stadio Verino Zanutto.\nTifoseria.\nStoria.\nLa tifoseria dell'A.C. Sandon\u00e0 1922 \u00e8 stata rappresentata per 17 anni dal gruppo dei Caimani del Piave, nome che ricordava l'omonimo gruppo di nuotatori dell'esercito italiano impegnato durante la Prima guerra mondiale. I Caimani sorsero il 22 dicembre 1994 e si sono sciolti il 1\u00ba ottobre 2011. Altri gruppi che formavano la curva del San Don\u00e0 erano \"New Generation \"(formato prevalentemente da ragazzi provenienti da Jesolo), nato nel 1996, \"Banda Casta, GTC, Nuove Leve, Razza del Piave, Tipi Strani, Gruppo Pampers, Alti Spalti\" (gli ultimi due composti esclusivamente da sandonatesi). \"\"Fino al 2018 la tifoseria si riconosceva dietro lo striscione storico \"Sandon\u00e0\" ed era composta da supporters provenienti da San Don\u00e0 e frazioni, Jesolo ed Eraclea. \nNel 2015 la curva decide di non seguire l'A.C. Sandon\u00e0 1922 in Eccellenza, squadra sorta dal cambio di denominazione dell'A.C.D. Passarella '93, ma di continuare a sostenere il Calcio San Don\u00e0 in Seconda Categoria.. Nell'estate 2017 a seguito dell'accordo tra le due societ\u00e0 ritenuto insoddisfacente in particolare per il mantenimento di entrambe le prime squadre, la Curva Sud decide per la propria autosospensione. Nel settembre 2018 stante l'immutata situazione societaria la Curva Sud opta per lo scioglimento del gruppo. Nella stagione 2019-2020 con il ritorno ad una sola prima squadra, il tifo \u00e8 tornato in Curva Sud a seguire la squadra in Eccellenza.\nGemellaggi e rivalit\u00e0.\nLa tifoseria sandonatese ha diverse amicizie, la pi\u00f9 importante \u00e8 quella con la Curva Sud VeneziaMestre, gruppo ultras del , ma ci sono rapporti anche con la curva del (che nel 2019 \u00e8 ritornata a seguire l'), con le tifoserie di (con cui in passato c'\u00e8 stato un gemellaggio) e (quest'ultima squadra non esiste pi\u00f9 avendo cessato la sua attivit\u00e0 nel 2012)\nLa maggiore rivalit\u00e0 \u00e8 quella con i tifosi del , soprattutto per l'amicizia con i tifosi del , storici rivali di quelli trevigiani. Altre rivalit\u00e0 sono quelle con le tifoserie di , , , , e ."}
{"id": "371548", "revid": "113090859", "url": "https://it.wikipedia.org/wiki?curid=371548", "title": "Jahrbuch f\u00fcr sexuelle Zwischenstufen", "text": "Con il nome di Jahrbuch f\u00fcr sexuelle Zwischenstufen (Annuario/Annale per gli stadi sessuali intermedi) \u00e8 nota la pubblicazione fondata da Magnus Hirschfeld, gi\u00e0 fondatore, nel 1897, della prima associazione militante omosessuale, il Wissenschaftlich-humanit\u00e4res Komitee (\"Comitato scientifico-umanitario\").\nCaratteristiche.\nLo Jahrbuch fu edito dal 1899 al 1923 come pubblicazione di tipo culturale e scientifico, proponendo il meglio di quanto la cultura dell'epoca era in grado di offrire sull'omosessualit\u00e0 in vari campi. Lo Jahrbuch spaziava infatti dalla storiografia alla critica letteraria, dalla sessuologia alla psicologia eccetera. Tra le molte firme che vi contribuirono una delle pi\u00f9 note \u00e8 oggi quella di Sigmund Freud.\nCome indica il titolo, la tesi centrale dell'annuario era ovviamente quella dello stesso Hirschfeld, ovvero che l'omosessualit\u00e0 costituisse un sesso intermedio, a met\u00e0 strada fra la virilit\u00e0 e la femminilit\u00e0, ed essendo una condizione innata non aveva senso interpretarla in senso morale, condannandola con apposite leggi. \nCi\u00f2 detto, va riconosciuta ad Hirschfeld la capacit\u00e0 di ospitare contributi qualificati che si distanziavano anche molto da tale sua impostazione, al punto che, nonostante la tesi da lui sostenuta sia ormai superata, la rivista mantiene un notevole interesse storico e culturale ancora oggi, al punto da essere stata riedita (su microfiches).\nOvviamente lo scopo ultimo dell'Annuario era lo stesso del WHK: educare la societ\u00e0 in modo da arrivare all'abolizione del paragrafo 175.\nPeriodicit\u00e0.\nFino al 1908 (con un'interruzione nel 1907), la pubblicazione ebbe cadenza annuale o biennale (1903, 1905); a causa di problemi finanziari e della guerra, a partire dal 1909 la rivista usc\u00ec con irregolarit\u00e0.\nTraduzioni italiane.\nUna selezione di articoli da questa rivista viene edita online con regolarit\u00e0, in formato .pdf, sia nel testo originale che in traduzione italiana (sotto licenza Creative Commons), dal sito italiano Omofonie."}
{"id": "371549", "revid": "1977166", "url": "https://it.wikipedia.org/wiki?curid=371549", "title": "Stati barbareschi", "text": "Con il nome di Stati barbareschi, anche detti Barberia o Costa berbera, venivano designati, agl'inizi dell'era moderna, i paesi del Maghreb, la cui superficie era anticamente chiamata \"Libia\" ed \u00e8 ora politicamente coperta dagli attuali stati di Marocco, Algeria, Tunisia e Libia. Il termine \"barbareschi\" deriva dall'esonimo \"berberi\", gli abitanti originari di quei paesi.\nNel XVI secolo, i corsari fecero del Maghreb la base delle loro scorrerie. Il pi\u00f9 noto di essi era il rinnegato di origine greca Khayr al-Din. Nel 1518, egli si pose al servizio del sultano ottomano, che in questo modo divenne in breve tempo padrone di tutto il Nordafrica (ad eccezione del Marocco) e si trov\u00f2 ad essere munito di una forte flotta. I rapporti tra Algeri, Tunisi e Tripoli con la Sublime Porta rimasero sempre poco chiari. A partire dal 1620 questi paesi erano di fatto indipendenti.\nGli Stati barbareschi vivevano di scorrerie marittime. Lo stato di guerra con gli Stati occidentali permise ai corsari barbareschi di avere la legittimazione formale delle lettere di corsa. La situazione richiese a pi\u00f9 riprese interventi armati europei e anche statunitensi (prima e seconda guerra barbaresca, 1801-1805 e 1815). Nel 1830, un'azione analoga da parte della Francia contro Algeri diede il via alla colonizzazione dell'Algeria. Da ricordare, inoltre, l'attacco (nel 1825) della flotta sardo-piemontese portato con successo al porto di Tripoli, con lo scopo di obbligare il Bey locale a chiedere scusa per aver oltraggiato il vessillo sabaudo esposto sul consolato.\nElenco degli Stati barbareschi.\nMolte fonti storiche ricordano vari Stati definiti barbareschi. Tra questi si ricordano:"}
{"id": "371577", "revid": "253269", "url": "https://it.wikipedia.org/wiki?curid=371577", "title": "Sherilyn Fenn", "text": "Divenuta famosa grazie al ruolo di Audrey Horne in \"Twin Peaks\", Sherilyn \u00e8 ricordata anche per i film \"Boxing Helena\" e \"Uomini e topi\", oltre che per telefilm come \"Rude Awakening\" e \"Una mamma per amica\". Nel corso della sua carriera ha lavorato con molti attori e registi, tra cui David Lynch e Carl Reiner.\nBiografia.\nInfanzia.\nDopo la separazione dei genitori, avvenuta quando aveva dodici anni, Sherilyn e i suoi due fratelli maggiori (Leo e David) passarono l'infanzia seguendo la madre Arlene Quatro, nota musicista, nelle diverse tappe dei suoi concerti. A 17 anni le due donne raggiungono Beverly Hills e proprio in quel luogo Sherilyn decider\u00e0 di recitare. Grazie all'incontro con un agente, amico della madre, che la consiglier\u00e0 sul da farsi, Sherilyn si iscriver\u00e0 alla scuola di recitazione Lee Strasberg Institute. La Fenn \u00e8 nipote della cantante Suzi Quatro.\nInizio carriera.\nDopo diversi annunci pubblicitari e qualche film Tv, Sherilyn ottiene un ruolo piccolo ma rilevante nell'umoristico film con Chris Penn e Eric Stoltz, \"The Wild Life\". Nel 1985, interpreta il ruolo di una ragazza che seduce una sua coetanea teen-ager travestita da uomo nella commedia \"Un ragazzo come gli altri\"; seguiranno a ruota libera \"Il replicante\" e \"Thrashin' - Corsa al massacro\". Dopo una partecipazione al telefilm \"21 Jump Street\", ed aver sostenuto un provino per il film \" La storia fantastica\" (la parte and\u00f2 poi a Robin Wright Penn), Sherilyn ottiene la notoriet\u00e0 grazie al film \"Congiunzione di due lune\", pellicola erotica diretta dal regista Zalman King, dove appare completamente nuda.\nIl successo.\nNel 1990 la produzione di \"Twin Peaks\" le affida il ruolo di Audrey Horne, personaggio ironico e minaccioso allo stesso tempo che riscuote un enorme successo. Angelo Badalamenti scrive per il personaggio tre temi musicali \"Audrey Dance\", \"Audrey's Prey\" e \"Audrey\", Victoria Jackson ne fa una parodia al Saturday Night Live, una foto dell'attrice nei panni del fittizio personaggio viene mostrata in una puntata del \"The Late Late Show with Craig Kilborn\" e dieci anni dopo il grande successo del serial tv, un gruppo norvegese, chiamer\u00e0 la propria band con l'omonimo nome. Nel frattempo arriva anche il successo al cinema, \"Cuore selvaggio\" film di David Lynch che vede Sherilyn interpretare il ruolo della ragazza uccisa dopo un incidente automobilistico, \u00e8 premiato con la Palma d'oro a Cannes. La serie \u00e8 un ottimo trampolino di lancio per Sherilyn, tanto che anche il regista Roger Vadim, nel 1990 pensa a lei come una delle candidate ideali per il sequel di \" Barbarella\". Purtroppo il film non ha un seguito, ma la carriera non ne risente, visto che nei tre anni successivi reciter\u00e0 in ben sette film.\nNel 1991, dopo aver affiancato Mark Harmon nel film tv ispirato alla vita di John Dillinger, \"Dillinger, nemico pubblico numero uno\", spalleggiata da Forest Whitaker, interpreta una madre disposta a tutto pur di tenersi il figlio nel thriller \"Il diario di un killer\". Nel 1992, \u00e8 al fianco di Danny Aiello per interpretare il fittizio personaggio della spogliarellista \"Candy Cane\" (personaggio che nelle movenze e nelle sembianze si ispira alle reali Candy Barr, Marilyn Monroe e Judith Campbell Exner), nel film che racconta la vita di Jack Ruby, \"Ruby - Il terzo uomo a Dallas\". L'interpretazione di \"Candy Cane\" colp\u00ec molto la critica cinematografica italiana, tanto che Morando Morandini nel suo dizionario scrive:\nSempre nello stesso anno, circondata da Gary Sinise e John Malkovich, affronta i critici di Cannes interpretando una moglie sola e triste nel remake del film \"Uomini e topi\". Nel 1993 alla 50\u00aa Mostra di Venezia, viene presentato \"Boxing Helena\" film che segna l'esordio alla regia di Jennifer Lynch. In origine Sherilyn non doveva prendere parte al progetto, ma quando Kim Basinger fece dietrofont, sconvolta dalle troppe scene di violenza e sesso della pellicola, la Lynch, rimasta orfana anche di Madonna, che all'ultimo momento rifiut\u00f2 la parte, decise di affidare la parte dell'amputata Helena a Sherilyn.\nNel 1995 ha l'arduo compito di interpretare la vita di Elizabeth Taylor nella miniserie televisiva \"Liz, la diva dagli occhi viola\". Nel 1997 \u00e8 al cinema con \"Lovelife\", film diretto da Jon Harmon Feldman (ideatore di \"Tru Calling\"). Nel 1998, grazie alla sitcom \"Rude Awakening\", decide di sperimentare l'arte pi\u00f9 difficile, la comicit\u00e0. Per tre anni interpreta Billie, attrice alcolizzata, che pur cercando di tenersi sobria per superare i provini con i produttori cinematografici, non smetter\u00e0 di combattere con il problema che la tormenta. La serie in Italia \u00e8 stata trasmessa su Canal Jimmy nella primavera del 2003.\nNel 1999, esce \"Cement - Fino all'ultimo colpo\", film che segna l'esordio alla regia dell'attore Adrian Pasdar e che vede Sherilyn vestire i panni di una donna fatale. La pellicola che vede tra i protagonisti Chris Penn e Jeffrey Wright, ottiene buoni consensi di pubblico tanto da guadagnarsi un premio per le migliori immagini. Nel 2003, al Sundance Film Festival viene presentato \"Il delitto Fitzgerald\", film prodotto da Kevin Spacey e che vede Sherilyn interpretare Angela, la donna dei sogni e dei desideri di Leland (Ryan Gosling). Dopo essersi dedicata alla regia, girando un documentario sul \"Cosmikids\", riguardante lo sviluppo del bambino, e il suo fondatore Judy Julin, nel 2007 recita nel film \"Hazzard - I Duke alla riscossa\", prequel del telefilm \"Hazzard\".\nGuest Star in serie tv.\nNel 1985 ottiene il primo ruolo in una serie televisiva, partecipando in veste di guest star ad un episodio del telefilm generazionale \"Cin cin\". Tra il 1987 e il 1990 recita in due episodi di \"21 Jump Street\". Diretta da Robert Zemeckis, nel 1995, al fianco di Isabella Rossellini e John Lithgow recita il ruolo dell'amante di Humphrey Bogart (comparso grazie a particolari effetti speciali), nella serie fantasy \"I racconti della cripta\". Nel 1997, appare in un episodio di \"Friends\", interpretando la fidanzata con la gamba di legno di Chandler Bing (Matthew Perry). In seguito, dopo aver recitato la parte di una donna malvagia in \"Law &amp; Order - Unit\u00e0 vittime speciali\", interpreta il ruolo di una madre sexy in \"\", una donna sepolta viva nella tomba in \"NCIS\", e una moglie tradita che viene uccisa dalla defunta amante del marito in \"Night Visions\".\nNel 2002 in \"Dawson's Creek\" veste i panni di Alex, austera proprietaria di un ristorante che con il suo fascino fa perdere la testa a Pacey (Joshua Jackson). Tra il 2003-2004, partecipa a diversi episodi di \"Boston Public\". \u00c8 l'unica attrice ad aver interpretato due ruoli diversi in una sola fiction, nella serie \"Una mamma per amica\" \u00e8 apparsa in due diverse stagioni e con due ruoli completamente diversi: nella terza stagione ha interpretato Sasha, la ragazza del padre di Jess, mentre nella sesta e nella settima serie \u00e8 stata Anna Nardini, la madre della figlia di Luke. Nel 2010 assieme ai colleghi Dana Ashbrook, Sheryl Lee e Ray Wise tributa la serie televisiva \"Twin Peaks\" partecipando all'episodio numero dodici della quinta stagione di \"Psych\".\nVita privata.\nNel 1985 durante le riprese del documentario \"Dummies\" conosce Johnny Depp, con il quale vive una storia d'amore che termina nel 1989. Il suo nome \u00e8 scritto sull'elmetto di Johnny Depp nel film \"Platoon\" e sulla chitarra dell'epoca dell'attore. Sullo strumento infatti si potevano leggere le iniziali S.F. In seguito vive delle storie pi\u00f9 o meno importanti con il chitarrista Dweezil Zappa, con il cantante Prince e il fotografo Barry Hollywood.\nNel 1993 \u00e8 convolata a nozze con il musicista Toulouse Holliday, dal quale si \u00e8 separata nel 1997. Dalla loro unione, nel 1994 \u00e8 nato Myles. Sherilyn vive a Los Angeles assieme al figlio Myles e al suo nuovo compagno, Dylan Stewart, dal quale nell'agosto del 2007 ha avuto il secondo figlio, Christian. Nel 2009 crea il suo blog dal titolo \"Postcards from the Ledge\".\nPremi e candidature.\nNel 1990 \u00e8 stata candidata agli Emmy Awards per \"Twin Peaks\", come migliore attrice non protagonista in una serie drammatica.\nNel 1991 \u00e8 stata candidata ai Golden Globe per la sua partecipazione a \"Twin Peaks\", come migliore attrice non protagonista in una serie, miniserie o film TV.\nDoppiatrici italiane.\nNelle versioni in italiano dei suoi film, Sherilyn Fenn \u00e8 stata doppiata da:"}
{"id": "371578", "revid": "1573940", "url": "https://it.wikipedia.org/wiki?curid=371578", "title": "Tamiasciurus", "text": "Tamiasciurus \u00e8 un genere di roditori della famiglia degli Sciuridi che comprende tre specie di scoiattoli arboricoli originarie del Nordamerica, note collettivamente come scoiattoli rossi o con il nome di \"chickaree\".\nDescrizione.\nIl corpo dei \"chickaree\" misura 16,5-23 cm e la coda 9-16 cm; il peso, a seconda delle specie, si aggira sui 141-312 g. Il colore delle regioni superiori varia dal tenn\u00e9 al marroncino o al marrone-oliva, ma in inverno si fa pi\u00f9 scialbo. Il mantello estivo solitamente presenta una linea nerastra sui fianchi, che spesso pu\u00f2 non essere presente nei giovani e, d'inverno, negli esemplari adulti. Le regioni inferiori sono bianche, o quasi, nello scoiattolo rosso e di colore pi\u00f9 rossiccio nello scoiattolo di Douglas e in quello di Mearns. La coda \u00e8 costituita da peli color tenn\u00e9, giallo o bianco.\nDistribuzione e habitat.\nLo scoiattolo rosso, la specie pi\u00f9 diffusa del genere \"Tamiasciurus\", vive in Alaska, in Canada, nella regione delle Montagne Rocciose degli Stati Uniti occidentali, negli Stati Uniti orientali e sugli Appalachi; lo scoiattolo di Douglas, invece, occupa un areale pi\u00f9 limitato, esteso dalla Columbia Britannica sud-occidentale alla California centrale; il raro scoiattolo di Mearns, al contrario, \u00e8 ristretto solamente alla regione settentrionale della Bassa California.\nI \"chickaree\" sono caratteristici abitanti delle foreste di conifere, ma si incontrano anche in quelle decidue e miste. Sebbene siano prevalentemente arboricoli, trascorrono gran parte del tempo al suolo. Di solito ciascun esemplare ha pi\u00f9 nidi; essi sono di tre tipi: una rozza struttura costruita sugli alberi, utilizzata soprattutto durante la stagione calda; una cavit\u00e0 nel tronco degli alberi, che serve da rifugio invernale; e un nido invernale alternativo sotto forma di una struttura impermeabile situata tra il fitto fogliame degli alberi. Talvolta vengono costruite tane sotto cumuli di pietre o tronchi caduti. Banfield not\u00f2 che nelle regioni settentrionali dell'areale i \"chickaree\" trascorrono l'inverno in gallerie sotterranee con riserve di cibo immagazzinate. Essi sono generalmente diurni, ma possono essere attivi anche nelle calde notti di luna piena. Nel Qu\u00e9bec, Ferron osserv\u00f2 due periodi di attivit\u00e0 intensa, uno appena dopo l'alba e un altro nel tardo pomeriggio in estate e verso mezzogiorno in inverno. I \"chickaree\" non vanno in letargo, ma talvolta rimangono nelle proprie tane per alcuni giorni quando il tempo \u00e8 inclemente. Ogni tanto effettuano anche piccole migrazioni, limitandosi per\u00f2 ad allontanarsi da una zona dove il cibo \u00e8 divenuto scarso. Sono in grado di nuotare piuttosto bene ed entrano di propria volont\u00e0 in acqua per raggiungere la riva opposta.\nBiologia.\nAlimentazione.\nI \"chickaree\" si nutrono di una vasta gamma di cibi, tra i quali noci, gemme, frutta, corteccia, funghi, linfa, semi, uova di uccelli, nidiacei, topi e piccoli di coniglio. Il nocciolo della dieta, tuttavia, \u00e8 costituito solitamente dai semi prelevati dalle pigne di pini e pecci. Le pigne vengono staccate dai rami e immagazzinate in grandi cumuli. In autunno lo scoiattolo di Douglas recide le verdi pigne non ancora aperte di alcune specie di conifere. Esse vengono trasportate o trascinate verso piccoli torrenti o luoghi umidi sotto i tronchi caduti o nelle cavit\u00e0 degli alberi, dove si possono accumulare fino a 160 pigne o pi\u00f9. L'umidit\u00e0 impedisce alle pigne di schiudersi fino a che esse non verranno aperte dagli scoiattoli. Sui monti della Sierra Nevada, in California, questi scoiattoli sono stati visti scavare attraverso tre o quattro metri di neve per raggiungere le scorte immagazzinate. Heinrich riporta che nel Maine, durante l'inverno, gli scoiattoli rossi raccolgono sistematicamente lo zucchero d'acero mordendo la corteccia del tronco e lasciando colare la linfa, per tornare poi, successivamente, a consumare lo sciroppo concentrato.\nTerritorio.\nRusch e Reeder riscontrarono, nell'Alberta, una densit\u00e0 di 685 scoiattoli rossi in 100 ha di foresta mista di pecci. Banfield riport\u00f2 una densit\u00e0 di 0,7-4,6/ha e territori estesi per circa 1-2,4 ha. Kemp e Keith sostengono che ciascun esemplare difende sia un'area di foraggiamento durante l'inverno che un'area di circa 0,4-0,8 ha di habitat principale durante tutto l'anno. Rusch e Reeder scoprirono che l'attivit\u00e0 territoriale si intensifica quando i giovani esemplari si disperdono durante l'estate e che l'area difesa varia da 0,19 a 0,76 ha a seconda della disponibilit\u00e0 alimentare. In uno studio condotto nello Yukon, Price e Boutin videro che alcune femmine adulte abbandonano i propri territori dopo aver svezzato la nidiata, lasciando in effetti \u00abin eredit\u00e0\u00bb l'area ai propri piccoli. I vocalizzi delle specie di \"Tamiasciurus\" si possono raggruppare in cinque tipi principali: tintinnio, strillo, ringhio, ronzio, tutti associati al comportamento territoriale, e cinguettio, caratteristico richiamo d'allarme quando viene avvistato un predatore.\nRiproduzione.\nIn alcune aree vi sono due stagioni riproduttive all'anno, con accoppiamenti in febbraio-marzo e giugno-luglio, ma in Canada viene partorita un'unica nidiata all'anno. Le femmine vanno in estro per un unico giorno, e la gestazione dura 33-35 giorni. Alla nascita i piccoli, da uno a otto, ma generalmente da quattro a sei, pesano 5-8 g. Essi vengono svezzati a 7-8 settimane e si disperdono a circa 18 settimane; sono in grado di riprodursi entro un anno di et\u00e0. Alcuni esemplari in natura sono vissuti fino ad almeno 7 anni, e un esemplare in cattivit\u00e0 ha raggiunto i 10 anni.\nTassonomia.\nIl genere comprende le seguenti specie:\nConservazione.\nLo scoiattolo rosso pu\u00f2 danneggiare, talvolta, le piantagioni di giovani alberi, saccheggiare campi di mais, o uccidere il pollame, ma la sua opera di dispersione e seppellimento dei semi risulta molto importante ai fini del rimboschimento. In Canada, ogni anno, ne vengono abbattuti 1-3 milioni di esemplari per la loro pelliccia, per un giro di affari annuo stimato a pi\u00f9 di un milione di dollari. La sottospecie \"T. h. grahamensis\", isolata sui monti Graham, nel sud-est dell'Arizona, \u00e8 inserita tra le specie in pericolo critico dalla IUCN e tra quelle in pericolo dal Servizio della pesca e della fauna selvatica degli Stati Uniti. Ridotta a circa 150 esemplari dalla deforestazione e da altri sconvolgimenti ambientali, la popolazione rimasta \u00e8 ora compromessa dalla costruzione di un complesso di osservatori proprio nel cuore del suo areale. Manipolazioni politiche all'interno delle agenzie federali e del Congresso hanno consentito la costruzione di questa struttura senza valutare prima i danni che essa avrebbe potuto apportare agli scoiattoli, cos\u00ec come prevede l'Endangered Species Act. I costi delle controversie e delle negoziazioni che ne sono conseguite sono stati stimati sui 10-12 milioni di dollari."}
{"id": "371580", "revid": "1573940", "url": "https://it.wikipedia.org/wiki?curid=371580", "title": "Tamiasciurus hudsonicus", "text": "Lo scoiattolo rosso (Tamiasciurus hudsonicus ) \u00e8 una specie di scoiattolo arboricolo del genere \"Tamiasciurus\" originaria del Nordamerica.\nTassonomia.\nAttualmente, gli studiosi riconoscono 24 sottospecie di scoiattolo rosso americano:\nDescrizione.\nLo scoiattolo rosso \u00e8 noto per il grido di richiamo che emette ogni qualvolta \u00e8 disturbato: un acuto e prolungato \"ciurr-ciurr\". La lunghezza della testa e del corpo insieme varia da 16,5 a 23\u00a0cm ed \u00e8 dunque 2/3 delle dimensioni dello scoiattolo grigio orientale (\"Sciurus carolinensis\"). Il mantello varia dal bruno-fulvo al brunastro con una striscia rossastra che, partendo dalle orecchie, arriva fino alla punta della coda, e una linea nerastra lungo i fianchi; gli occhi sono cerchiati di bianco. La coda \u00e8 rivestita di peli gialli oppure bianchi, mentre le parti ventrali sono bianche. D'inverno, il colore del mantello sbiadisce e la linea nera laterale, gi\u00e0 assente negli individui giovani, sparisce, mentre le orecchie vengono protette da piccoli ciuffi di peli neri e rossastri. Una specie molto simile, lo scoiattolo di Douglas (\"Tamiasciurus douglasii\"), si differenzia dallo scoiattolo rosso per la sfumatura color ruggine delle regioni ventrali.\nDistribuzione e habitat.\nLo scoiattolo rosso occupa un areale molto vasto, che dall'Alaska e dal Qu\u00e9bec si spinge a sud, attraverso le Montagne Rocciose, fino al Nuovo Messico e, attraverso gli Appalachi, fino alla Carolina del Sud. \u00c8 stato introdotto anche sull'isola di Terranova, presso la costa orientale del Canada. La sottospecie \"T. h. grahamensis\", isolata da tutte le altre, \u00e8 ristretta al monte Graham, una vetta dei monti Pinale\u00f1o, nel sud-est dell'Arizona.\nGli scoiattoli rossi vivono essenzialmente nelle foreste decidue e sempreverdi, ma hanno una gran capacit\u00e0 di adattamento, per cui costruiscono la loro tana in qualsiasi riparo, attorno alle case, nelle siepi e nel sottosuolo. Scavano gallerie anche sotto la neve e si servono persino di quelle abbandonate dalle marmotte e dai tamia. Grazie alla loro capacit\u00e0 di adattamento a vivere sottoterra o sotto mucchi di pietre o di legname sono riusciti a sopravvivere al massiccio disboscamento delle foreste che ha ridotto l'ambiente vitale degli scoiattoli prettamente arboricoli.\nI nidi vengono costruiti sulle biforcazioni dei rami, tra le foglie, nelle tane dei picchi, nelle cavit\u00e0 naturali dei vecchi alberi, nel sottosuolo, nel terreno asciutto o anche sotto pietre e ceppi. Occasionalmente gli scoiattoli rossi si servono anche di vecchi nidi di corvi e di falchi come fondamenta per i loro nidi. Questi sono composti di tre strati: all'esterno da un intreccio di ramoscelli che portano ancora attaccate le foglie, all'interno da uno strato compatto di foglie pressoch\u00e9 impermeabile, mentre la camera interna, grande 10\u201315\u00a0cm, \u00e8 rivestita di materiale pi\u00f9 fine quale erba secca, muschio, penne e peli.\nGli scoiattoli rossi sono animali diurni, ma approfittano anche delle notti di luna per uscire all'aperto e sono laboriosi durante tutto l'inverno, rimanendo nei loro nidi solo durante il maltempo.\nBiologia.\nAlimentazione.\nGli scoiattoli rossi fanno un grande spreco di cibo, danneggiando e rifiutando pi\u00f9 di quanto non ne mangino, e conservandone pi\u00f9 di quanto ne possano consumare. La loro dieta \u00e8 essenzialmente vegetariana con le pigne di pino che costituiscono la base della loro alimentazione durante tutto l'anno. Essi le raccolgono dai rami in autunno, quando sono ancora verdi, e prima che possano maturare e cadere lontano. In seguito le trasportano gi\u00f9 dall'albero e le immagazzinano a gruppi di 150, o anche pi\u00f9, sotto il suolo umido in modo che non possano maturare prima del necessario. Anche altri semi, quali nocciole e bacche, rientrano tuttavia nella loro dieta; a primavera, quando le gemme dell'olmo e dell'acero si staccano, gli scoiattoli rossi ne spaccano la corteccia per succhiarne il succo, cos\u00ec come spaccano le mele per mangiarne i semi, lasciando invece intatta la polpa. Sono anche ghiotti di funghi e spesso li conservano fino a seccarli nelle spaccature degli alberi e nei ceppi. Si nutrono anche della letale \"Amanita muscaria\", dato che sembrano immuni al suo veleno. Infine, ultime fra le loro preferenze sono la corteccia del pioppo comune e del pioppo tremulo, di cui si nutrono nei periodi di carestia, durante i quali non disdegnano altri alimenti vegetali e persino insetti, come ad esempio larve di scarafaggi snidate dal legno, carne putrefatta e, occasionalmente uova e uccellini e, talvolta, uccidono e mangiano persino i piccoli di alcuni conigli.\nRiproduzione.\nIl corteggiamento inizia in primavera e talvolta fin dal mese di gennaio. Al pari di altri scoiattoli, la caccia nuziale consiste in una gara in cui diversi scoiattoli rossi si inseguono su e gi\u00f9 per gli alberi e sul terreno, lanciando ognuno un richiamo sincopato, dolce e monotono. In seguito si uniscono e l'accoppiamento avviene in marzo o aprile a seconda delle condizioni ambientali. Il maschio e la femmina collaborano alla costruzione del nido ma, completatolo, il primo non partecipa pi\u00f9 alla vita familiare.\nI piccoli, 4 o 5 in media per nidiata, partoriti dopo un periodo di gestazione di 40 giorni, sono ciechi e completamente privi di peluria, che spunta solo dopo una decina di giorni. Vengono nutriti per cinque settimane e poi vengono cacciati via dalla madre che avr\u00e0 una seconda nidiata in autunno.\nNemici.\nLinci rosse, visoni, falchi adulti e gufi catturano facilmente gli scoiattoli rossi, ma i loro veri nemici sono le martore americane che, in alcune zone, si nutrono quasi esclusivamente di scoiattoli rossi. Infatti si arrampicano con la stessa abilit\u00e0 degli scoiattoli e li inseguono a balzi lungo i rami pi\u00f9 sottili degli alberi.\nLa penuria di animali da pelliccia in molte zone ha provocato un incremento della caccia agli scoiattoli rossi, il cui manto viene utilizzato come guarnizione.\nConservazione.\nLo scoiattolo rosso \u00e8 una specie ampiamente diffusa e comune che non sembra correre alcun rischio di estinzione. In alcune aree, la specie pu\u00f2 causare danni alle piantagioni di conifere, dal momento che ne strappa la corteccia e si nutre di gemme e semi, sebbene possa anche giocare un ruolo importante nel rimboschimento disperdendo e sotterrando i semi. In Canada, \u00e8 una delle specie pi\u00f9 cacciate per la pelliccia.\nTuttavia, sebbene nella sua interezza la specie non sia attualmente minacciata, la sottospecie del monte Graham \u00e8 costituita solamente da una popolazione esigua, stimata nel 2009 a circa 250 esemplari, tutti relegati in un'unica area isolata. Ritenuto estinto negli anni '50, lo scoiattolo rosso del monte Graham venne riscoperto negli anni '70, ma negli ultimi decenni il suo areale e la sua popolazione si sono ridotti sempre pi\u00f9. La principale minaccia per questa sottospecie \u00e8 costituita dalla perdita e dalla frammentazione dell'habitat dovuta alla raccolta del legname, allo sviluppo di reti stradali e di strutture turistiche, e dalla costruzione di un controverso complesso di osservatori, mentre siccit\u00e0, incendi ed esplosioni di insetti possono solo peggiorare una situazione gi\u00e0 compromessa. La perdita dell'habitat potrebbe inoltre comportare la competizione con lo scoiattolo di Abert (\"Sciurus aberti\"), introdotto nella zona, e si teme che i mutamenti climatici possano ridurre ulteriormente l'habitat disponibile."}
{"id": "371582", "revid": "1573940", "url": "https://it.wikipedia.org/wiki?curid=371582", "title": "Tamiasciurus douglasii", "text": "Lo scoiattolo di Douglas (Tamiasciurus douglasii ) \u00e8 una specie di scoiattolo arboricolo del genere \"Tamiasciurus\" originaria delle regioni nordamericane affacciate sul Pacifico. \u00c8 conosciuto anche come \"chickaree\" o scoiattolo dei pini, ma dal momento che con il nome \"chickaree\" viene indicato anche lo scoiattolo rosso e con il nome scoiattolo dei pini tutte le specie del genere \"Tamiasciurus\", questi nomi alternativi vengono spesso evitati. I nativi americani della valle del Kings River lo chiamavano \"Pillillooeet\", imitando il suo caratteristico richiamo d'allarme.\nTassonomia.\nAttualmente, gli studiosi riconoscono due sottospecie di scoiattolo di Douglas:\nDescrizione.\nRiferendosi allo scoiattolo di Douglas, John Muir scrisse che esso \u00e8 \u00abdi gran lunga il pi\u00f9 interessante e importante Sciuride della California\u00bb. \u00c8 un piccolo e vivace scoiattolo arboricolo dalla coda folta, incantevole da vedere. Gli adulti misurano circa 33\u00a0cm di lunghezza (compresa la coda, lunga circa 13\u00a0cm) e pesano 150-300 g. Il suo aspetto varia a seconda delle stagioni. In estate, la regione dorsale \u00e8 di colore grigiastro o perfino marrone-verdastro, e il petto e il ventre sono di colore arancione chiaro, mentre le zampe e i piedi sono marroni. In inverno, il mantello assume toni pi\u00f9 marroncini e le regioni dorsali divengono grigie; inoltre, i ciuffi di pelo sulle orecchie si fanno pi\u00f9 folti. Cos\u00ec come molti altri scoiattoli, anche quello di Douglas presenta un anello oculare bianco.\nDistribuzione e habitat.\nGli scoiattoli di Douglas vivono nelle foreste di conifere, dai monti della Sierra Nevada in California, a sud, alle regioni costiere della Columbia Britannica e dell'Alaska sud-orientale, a nord. Prediligono le foreste primarie o quelle secondarie ormai mature, e alcuni studiosi ritengono che essi giochino un ruolo importante nel proprio ecosistema. Sono attivi di giorno, durante ogni periodo dell'anno, e spesso squittiscono rumorosamente contro gli intrusi. Nelle nottate estive, dormono in nidi di forma sferica che essi stessi costruiscono sugli alberi, ma in inverno utilizzano come riparo le cavit\u00e0 degli alberi. Sono animali territoriali; in inverno, ogni scoiattolo occupa un territorio di circa 10.000 m\u00b2, ma durante la stagione degli amori le coppie riproduttrici difendono insieme un unico territorio. I gruppi di scoiattoli che spesso si vedono durante l'estate sono probabilmente esemplari giovani appartenenti a una stessa nidiata.\nBiologia.\nGli scoiattoli di Douglas si nutrono soprattutto di semi di conifere come l'abete di Douglas, il peccio di Sitka e il pino lodgepole, ma mangiano anche ghiande, bacche, funghi, uova di uccelli come la parula gialla (\"Dendroica petechia\"), e alcuni frutti, comprese fragole e prugne. Diversamente da molte altre specie di scoiattoli arboricoli, sono privi di tasche guanciali nelle quali trasportare il cibo. Immagazzinano scorte alimentari, e durante l'autunno seppelliscono pigne di pino (che staccano dagli alberi quando sono ancora verdi). Spesso tolgono le scaglie delle pigne per raggiungere i semi in uno stesso luogo, chiamato tumulo. Le scaglie scartate si possono accumulare negli anni, formando pile larghe pi\u00f9 di un metro, dal momento che lo stesso sito viene utilizzato da generazioni di scoiattoli. Tra i loro predatori vi sono martore americane, linci rosse, gatti domestici, astori comuni e gufi.\nL'accoppiamento avviene a partire dal mese di febbraio. La gestazione dura circa quattro settimane, e i piccoli (ciechi e privi di pelo alla nascita) vengono svezzati a circa otto settimane di vita. Le nidiate possono comprendere fino a sei piccoli, ma generalmente sono costituite da quattro individui. Nelle regioni meridionali e meno elevate dell'areale le femmine danno alla luce due nidiate all'anno.\nConservazione.\nSebbene gli scoiattoli di Douglas si abituino rapidamente alla presenza umana, gli uomini possono costituire per loro una minaccia, dato che raccolgono le pigne per ricavare semi impiegati nella silvicoltura ed abbattono le foreste primarie. Tuttavia, il numero degli scoiattoli non sembra essere diminuito con lo sfruttamento commerciale delle foreste. La IUCN inserisce \"T. douglasii\" tra le specie a basso rischio."}
{"id": "371583", "revid": "1573940", "url": "https://it.wikipedia.org/wiki?curid=371583", "title": "Spermophilus", "text": "I citelli (Spermophilus ; syn.: \"Citellus\") sono un genere di scoiattoli di terra diffuso in Eurasia con 15 specie. Per molto tempo in questo genere veniva classificato anche un gran numero di specie presenti in America settentrionale; tuttavia, dopo una revisione tassonomica sulla base di dati morfologici e molecolari, queste ultime sono state ripartite in otto generi distinti.\nDescrizione.\nLa maggior parte dei citelli \u00e8 marrone o grigia sulle parti superiori e bianca su quelle inferiori. Molte specie presentano un mantello striato o macchiato. La coda \u00e8 relativamente corta, cos\u00ec come le zampe. La testa ha la tipica forma a cuneo e presenta tasche guanciali estensibili per riporre il cibo. La lunghezza testa-corpo varia tra 13 e , la lunghezza della coda tra 4 e e il peso tra e , a seconda della specie.\nLe specie di questo genere hanno un solo incisivo foggiato a scalpello per emimascella superiore, strettamente unito all'altro, a cui segue uno spazio tra i denti (diastema). Seguono due premolari e tre molari. Al contrario, sulla mascella inferiore vi \u00e8 un solo premolare per lato. Complessivamente questi animali hanno 22 denti.\nDistribuzione e habitat.\nL'areale dei citelli si estende in Eurasia dall'Austria orientale, attraverso l'Asia centrale e la Siberia, fino alla Mongolia. Occupano tutti i tipi di habitat aperti, cio\u00e8 steppe, semideserti, tundre, terreni rocciosi e catene montuose aride. Si incontrano anche ai margini delle foreste e nelle boscaglie, ma sono del tutto assenti dalle foreste fitte.\nIn Europa vivono solo due specie di citello: il citello comune e il souslik. Il primo era un tempo diffuso anche in Germania; un programma di reintroduzione nei Monti Metalliferi orientali della Sassonia, vicino al confine ceco, ha avuto luogo nel 2006 all'interno di una struttura protetta coperta. Questa azione \u00e8 stata realizzata dall'associazione regionale BUND della Sassonia. I souslik sono presenti localmente nelle steppe, nelle foreste, nei pascoli e nei terreni incolti dell'Europa orientale, pi\u00f9 precisamente in Russia, Polonia (voivodato di Lublino) e Romania.\nBiologia.\nI citelli vivono in due tipi diversi di gallerie: tane permanenti, in cui trascorrono la notte o il letargo e partoriscono e allevano i piccoli, e strutture riparate temporanee che fungono loro da rifugio a breve termine. Ogni struttura ha un corridoio principale e diversi corridoi laterali, nonch\u00e9 camere di nidificazione e camere secondarie. I rifugi vengono abbandonati durante il giorno per andare in cerca di cibo. I citelli si nutrono principalmente di semi, ma anche di radici, tuberi, bulbi e parti verdi delle piante. Nemmeno gli invertebrati come gli insetti vengono disdegnati. Alla fine dell'estate accumulano una scorta di cibo nelle tane. Dopo che l'ingresso della tana \u00e8 stato chiuso con terra, vanno in letargo per diversi mesi da settembre a marzo dell'anno successivo, dal quale si svegliano di tanto in tanto. Secondo alcuni ricercatori, \u00e8 cos\u00ec che i citelli e altri roditori attivano il loro sistema immunitario sempre di pi\u00f9. In questo modo, sono in grado di tenere a bada agenti patogeni come i colibatteri o la salmonella, che potrebbero altrimenti moltiplicarsi nel corpo degli animali in letargo in modo incontrollato e diventare un pericolo mortale.\nI maschi di citello sono territoriali e allontanano i congeneri dalle vicinanze della propria tana. Le femmine vivono nei territori dei maschi e non difendono alcun territorio. Cos\u00ec facendo i maschi di alcune specie costituiscono attorno a s\u00e9 un harem; tuttavia, i legami sociali sono pochi, tanto che non si pu\u00f2 parlare di una vera e propria colonia. Le tane delle femmine vengono trasferite alle figlie, mentre i maschi vengono scacciati non appena raggiungono la maturit\u00e0 sessuale. Se non riescono a stabilire un proprio territorio, devono riuscire a sopravvivere nelle zone di confine tra i territori di altri citelli, dove le condizioni sono sfavorevoli e cadono facilmente vittima dei predatori.\nL'accoppiamento ha luogo una sola volta all'anno, tra marzo e maggio, circa una o due settimane dopo aver lasciato i quartieri invernali. Ogni femmina di citello d\u00e0 alla luce da 2 a 15 piccoli, con una dimensione media della cucciolata compresa tra quattro e nove piccoli a seconda della specie. Alla nascita i piccoli pesano circa . Raggiungono la maturit\u00e0 sessuale all'et\u00e0 di undici mesi. Generalmente i maschi vivono in media meno di sei anni, contro gli undici anni delle femmine, a causa degli stress provocati dalla difesa del territorio e del dispendio di energie che questa comporta.\nTassonomia.\nIl genere \"Spermophilus\" venne introdotto nel 1825 da Fr\u00e9d\u00e9ric Cuvier nel suo trattato sui denti dei mammiferi (\"Des dents des mammif\u00e8res, consid\u00e9r\u00e9es comme caracteres zoologiques\"), utilizzando il citello europeo come tipo nomenclaturale; quest'ultimo era gi\u00e0 stato descritto da Linneo nel 1766 come \"Mus citellus\" e assegnato allo stesso genere dei topi, ma venne ribattezzato dallo scienziato francese \"Spermophilus citellus\", nome con cui \u00e8 noto ancora oggi. Allo stesso tempo, erano gi\u00e0 stati introdotti il nome generico \"Citellus\" e il nome scientifico \"Citellus citellus\", coniati nel 1816 da Lorenz Oken nella sua opera di storia naturale \"Okens Lehrbuch der Naturgeschichte\". Tuttavia, tutti i nomi coniati da Oken furono invalidati dalla Commissione internazionale sulla nomenclatura zoologica (ICZN) nel 1956 perch\u00e9 non seguivano la nomenclatura linneana. Ci\u00f2 fa di \"Spermophilus\" l'unico nome generico valido.\nPer molto tempo all'interno di questo genere sono state raggruppate quasi 40 specie: solo i citelli antilope (\"Ammospermophilus\") erano stati classificati in un genere separato, a causa delle loro numerose peculiarit\u00e0. Il gran numero di specie ha portato diversi autori a tentare di suddividere il genere in sottogeneri. Dopo un'approfondita indagine di biologia molecolare, tuttavia, i citelli sono stati suddivisi in otto generi distinti, corrispondenti ai precedenti sottogeneri, poich\u00e9 \u00e8 risultato che i gruppi formati dalle marmotte (\"Marmota\"), dai citelli antilope (\"Ammospermophilus\") e dai cani della prateria (\"Cynomys\") sono parafiletici, pertanto non formano un clade comune.\nDopo la revisione, solo 15 specie sono rimaste nel genere \"Spermophilus\":\nI citelli comparvero per la prima volta nel Miocene medio. Apparvero in Europa durante il Pleistocene, occupando un areale molto pi\u00f9 ampio di quello odierno. Sono state scoperte dodici specie fossili di citello, ma non sono ancora state assegnate ai generi attualmente validi.\nRapporti con l'uomo.\nPoich\u00e9 i citelli possono essere portatori di rabbia o di tularemia, in alcune regioni vengono deliberatamente avvelenati. Un gran numero di esemplari viene ucciso ogni anno per la loro pelliccia. Tuttavia, ci sono anche specie di citello in pericolo di estinzione, comprese le due specie europee."}
{"id": "371584", "revid": "1573940", "url": "https://it.wikipedia.org/wiki?curid=371584", "title": "Otospermophilus beecheyi", "text": "Il citello di Beechey o citello della California (Otospermophilus beecheyi ()) \u00e8 uno scoiattolo terricolo molto comune e facilmente osservabile presente negli Stati Uniti occidentali e nella penisola di Bassa California; \u00e8 particolarmente diffuso in Oregon e in California e recentemente ha esteso il suo areale nello stato di Washington e nel Nevada nord-occidentale. Classificato in passato nel genere \"Spermophilus\" come \"Spermophilus beecheyi\", \u00e8 stato riclassificato nel genere \"Otospermophilus\" nel 2009, quando gli studiosi hanno dimostrato che il genere \"Spermophilus\" non costituisce un gruppo monofiletico. Uno studio particolarmente approfondito su questa specie \u00e8 stato pubblicato nel 2016.\nEtimologia.\nJohn Richardson, che descrisse originariamente la specie battezzandola \"Arctomys (Spermophilus) beecheyi\", o \u00abmarmotta di Beechey\u00bb, la chiam\u00f2 cos\u00ec in onore di Frederick William Beechey, un esploratore e ufficiale di marina britannico degli inizi del XIX secolo.\nDescrizione.\nLe parti superiori del citello sono screziate, in quanto la pelliccia \u00e8 costituita da un insieme di peli di colore grigio, marrone chiaro e scuro. Le spalle, il collo e i fianchi sono di un grigio pi\u00f9 chiaro. La pelliccia intorno agli occhi \u00e8 biancastra. Le parti inferiori sono pi\u00f9 chiare, beige o giallo-grigiastro. Testa e corpo misurano circa 30 cm e la coda altri 15 cm. Il peso varia tra 280 e 738 g. La coda \u00e8 relativamente folta per un citello e, a una rapida occhiata, il citello di Beechey potrebbe essere scambiato per uno scoiattolo volpe orientale.\nCome gli altri citelli, anche quelli di Beechey vivono in tane sotterranee che si scavano da soli. Alcune di queste sono comunitarie, ma ogni esemplare ha il proprio ingresso. Sebbene diventino facilmente docili nelle aree comunemente frequentate dagli esseri umani, tanto da imparare rapidamente a prendere il cibo lasciato od offerto loro dai campeggiatori, trascorrono la maggior parte del tempo entro 25 m dalla tana e raramente si allontanano a pi\u00f9 di 50 m da essa.\nNelle zone pi\u00f9 fredde del loro areale i citelli di Beechey vanno in letargo per diversi mesi, ma nelle zone in cui d'inverno non nevica la maggior parte dei citelli \u00e8 attiva tutto l'anno. Nelle zone dove le estati sono calde possono anche andare in estivazione per un periodo di pochi giorni\nI citelli di Beechey vengono spesso considerati dannosi per i giardini e i parchi, in quanto mangiano piante e alberi ornamentali. Si nutrono comunemente di semi, come quelli di avena, ma mangiano anche insetti come grilli e cavallette, oltre a vari frutti. La formula dentaria di \"O. beecheyi\" \u00e8 I: formula_1; C: formula_2; Pm: formula_3; M: formula_4.\nBiologia.\nRiproduzione.\nLa stagione degli amori del citello di Beechey cade all'inizio della primavera e tende a durare solo poche settimane. Le femmine sono promiscue, quindi i piccoli di una stessa cucciolata possono avere padri diversi. Partoriscono un'unica volta all'anno, dando alla luce da cinque a undici piccoli dopo un mese circa di gestazione. I piccoli aprono gli occhi a circa cinque settimane e raggiungono la maturit\u00e0 sessuale intorno all'anno di et\u00e0.\nI giovani presentano una colorazione pi\u00f9 chiara degli adulti; la muta avviene a circa otto settimane di et\u00e0, quando lasciano le tane. I citelli di Beechey possono vivere fino a sei anni.\nAlimentazione.\nI citelli di Beechey usano le loro tasche nelle guance per immagazzinare pi\u00f9 cibo di quello che pu\u00f2 essere consumato in una sola volta e conservarlo per una data successiva. Sono per lo pi\u00f9 erbivori e la loro dieta \u00e8 costituita prevalentemente da semi, cereali, noci, frutta e, talvolta, radici.\nPredatori.\nI citelli di Beechey sono spesso preda dei serpenti a sonagli, nonch\u00e9 di aquile, procioni, volpi, tassi e donnole. A partire dagli anni '70, uno studio di ricerca interdisciplinare dell'universit\u00e0 della California di Davis ha dimostrato che i citelli utilizzano un'ampia variet\u00e0 di tecniche per ridurre le predazioni da parte dei serpenti a sonagli. Gli esemplari adulti di alcune popolazioni presentano diversi livelli di resistenza al loro veleno. In altri casi le femmine con i piccoli masticano pelli di serpenti a sonagli e poi leccano s\u00e9 stesse e i cuccioli (che non sono mai resistenti al veleno prima di un mese di et\u00e0) per mascherare il loro odore. Inoltre, quando un serpente a sonagli viene avvistato, i citelli lo bersagliano scagliandogli addosso sabbia con le zampe posteriori o molestandolo in altri modi, spingendolo ad agitare il sonaglio della coda e consentendo cos\u00ec ai citelli di valutarne le dimensioni e il livello di attivit\u00e0 (che dipende dalla temperatura del sangue).\nUn'altra strategia prevede che un citello surriscaldi e muova qua e l\u00e0 la coda. Durante la caccia, infatti, i serpenti a sonagli si affidano principalmente alle fossette che hanno sul muso per rilevare la preda grazie alla radiazione infrarossa. Il movimento della coda calda sembra che indichi al serpente un messaggio del tipo: \u00abNon sono una minaccia, ma sono troppo grande e veloce perch\u00e9 valga la pena di darmi la caccia\u00bb. Queste due tecniche di confronto distraggono anche il rettile da qualsiasi tana di citello nelle vicinanze contenente cuccioli.\nIl movimento della coda da un lato all'altro, detto \"tail-waving\", aiuta il citello a scoraggiare gli attacchi del serpente. Nei casi osservati i serpenti attaccavano i citelli che esibivano il \"tail-waving\" a una distanza pi\u00f9 breve rispetto a quelli che non lo facevano e la maggior parte dei citelli che agitava la coda riusciva a schivare con successo gli attacchi. Il successo di queste schivate, insieme al fatto che i citelli adulti sono pi\u00f9 grandi di quelli giovani, aiuta a scoraggiare i predatori, poich\u00e9 i serpenti a sonagli hanno 1,6 volte pi\u00f9 probabilit\u00e0 di essere dissuasi dall'attaccare un'area dopo un incontro con un citello adulto. In 30 interazioni con i serpenti su 45, il comportamento di \"tail-waving\" dei citelli ha dissuaso il serpente dal seguirne le tracce e il serpente ha aspettato che il citello se ne andasse prima di prendere in considerazione l'idea di attaccare di nuovo, dimostrando che tale comportamento scoraggia le aggressioni da parte dei serpenti. Ci\u00f2 \u00e8 dovuto al fatto che i citelli adulti sono vigili, sembrano pi\u00f9 minacciosi e in grado di schivare con maggior successo gli attacchi. Possono anche usare il \"tail-waving\" per segnalare ad altri citelli nella zona che un serpente a sonagli o un altro predatore \u00e8 stato recentemente localizzato. Sebbene sia stato scoperto che i citelli mostrano il \"tail-waving\" anche quando non \u00e8 presente alcun predatore, agitano la coda pi\u00f9 velocemente e pi\u00f9 a lungo quando individuano un predatore o quando si trovano in un'area in cui ne \u00e8 stato avvistato uno di recente.\nAnche il comportamento di vigilanza dei citelli costituisce un meccanismo di difesa per evitare le predazioni. Oltre al \"tail-waving\", \u00e8 stato notato che i citelli sono pi\u00f9 vigili e allarmati se un predatore era stato di recente nell'area di quanto non lo fossero se non fosse stato rilevato alcun predatore. Se i citelli sono consapevoli di trovarsi in un'area in cui vi sono stati recentemente dei serpenti a sonagli, dedicano pi\u00f9 tempo alla vigilanza e alla localizzazione dei predatori che alla ricerca del cibo di quanto non farebbero in un ambiente in cui non credono vi siano predatori. \u00c8 stato scoperto che questi citelli vigili hanno un tempo di reazione pi\u00f9 rapido a uno stimolo predatorio e saltano pi\u00f9 in alto e pi\u00f9 lontano di un citello che non era cos\u00ec vigile. In uno studio effettuato in un ambiente simulato, il 60% dei citelli che si trovavano in un ambiente dove avevano incontrato un serpente di recente ha mostrato un comportamento di balzo evasivo, che li spinge pi\u00f9 lontano dai loro aggressori; il 20% ha mostrato questo comportamento durante l'incontro con un serpente e circa il 5% quando non era presente alcun serpente e non era stata rilevata alcuna minaccia. Ci\u00f2 mostra che i citelli sono pi\u00f9 attenti, vigili e pronti a sfuggire a un aggressore dopo averne visto uno di recente."}
{"id": "371585", "revid": "1573940", "url": "https://it.wikipedia.org/wiki?curid=371585", "title": "Callospermophilus lateralis", "text": "Il citello dal mantello dorato (Callospermophilus lateralis ()) \u00e8 un roditore della famiglia degli Sciuridi, diffuso negli Stati Uniti e nel Canada meridionale lungo la catena delle Montagne Rocciose."}
{"id": "371586", "revid": "118251807", "url": "https://it.wikipedia.org/wiki?curid=371586", "title": "Tamias (zoologia)", "text": "Tamias \u00e8 un genere di Sciuridi comunemente detti scoiattoli striati, tamia o chipmunk.\nTassonomia.\nIl genere \"Tamias\" comprende le seguenti specie:"}
{"id": "371587", "revid": "256896", "url": "https://it.wikipedia.org/wiki?curid=371587", "title": "Tamias minimus", "text": "Il tamia minore o chipmunk nano (\"Tamias minimus\", Bachman 1839) costituisce una specie dell'ordine dei roditori che vivono prevalentemente in America nordorientale."}
{"id": "371588", "revid": "254401", "url": "https://it.wikipedia.org/wiki?curid=371588", "title": "Chipmunk", "text": ""}
{"id": "371592", "revid": "31101", "url": "https://it.wikipedia.org/wiki?curid=371592", "title": "Tamias Striatus", "text": ""}
{"id": "371593", "revid": "1226", "url": "https://it.wikipedia.org/wiki?curid=371593", "title": "Francesco Tironi", "text": "Biografia.\nDella sua biografia si conosce assolutamente poco. Nulla si sa della sua nascita e tanto meno della morte; l'unica testimonianza in proposito \u00e8 quella di Giannantonio Moschini che nel 1806, commentando i suoi disegni sui porti e le isole di Venezia, scriveva: \u00ab\u00c8 da compiangersi il nostro Francesco Tironi, che morto sia in troppo fresca et\u00e0 da qualche anno\u00bb. La critica recente dubita fortemente che a lui si riferisca un necrologio del 28 febbraio 1797 riguardante un \"Francesco Tironi quondam domino Matteo dalla Brazza\"."}
{"id": "371599", "revid": "729019", "url": "https://it.wikipedia.org/wiki?curid=371599", "title": "Chuck Yeager", "text": "Originariamente ritiratosi come brigadier generale, vent'anni dopo il suo pensionamento, Yeager \u00e8 stato infine promosso, a titolo onorifico per meriti militari, al grado di maggior generale dell'USAF.\nLa sua carriera \u00e8 iniziata durante la seconda guerra mondiale come semplice aviere nella United States Army Air Forces. Dopo essere stato impiegato come meccanico di aerei, nel settembre 1943 fu ammesso al corso piloti e, dopo averlo superato, fu promosso al grado di flight officer diventando pilota da caccia su P-51 Mustang. Dopo la guerra divenne pilota collaudatore di molti tipi di aerei con motore a scoppio e a reazione. Yeager \u00e8 stato il primo uomo a superare il muro del suono il 14 ottobre 1947, pilotando l'aereo sperimentale Bell X-1 a Mach 1 ad un'altitudine di 13.700 m. Sebbene Scott Crossfield fosse stato il primo uomo a volare oltre Mach 2 nel 1953, poco dopo Yeager stabil\u00ec un nuovo record di Mach 2.44. Abbandonata la carriera di collaudatore, Yeager prese il comando di squadriglie da combattimento in Germania e nel sudest asiatico durante la guerra del Vietnam quando, in riconoscimento degli eccellenti risultati conseguiti da queste unit\u00e0, fu promosso al grado di brigadier generale. La carriera da pilota di Yeager abbraccia pi\u00f9 di sessant'anni e lo ha portato in tutti gli angoli del globo, inclusa l'Unione Sovietica durante la guerra Fredda.\nBiografia.\nYeager \u00e8 nato da genitori di estrazione contadina, Susie Mae e Albert Hal Yeager a Myra, Virginia Occidentale, e si \u00e8 diplomato presso la scuola superiore di Hamlin, la citt\u00e0 pi\u00f9 vicina al suo luogo natale. Il cognome \"Yeager\" \u00e8 una forma anglicizzata della parola tedesco-scandinava, \"J\u00e4ger\" (cacciatore). Yeager aveva due fratelli, Roy ed Hal, Jr., e due sorelle, Doris Ann (uccisa accidentalmente da Roy con una fucilata, ancora neonata) e Pansy Lee.\nIl suo primo contatto con il mondo militare \u00e8 stata la partecipazione al \"Citizens Military Training Camp\" di Fort Benjamin Harrison, Indianapolis, Indiana, durante le estati del 1939 e 1940. Il 26 febbraio 1945, Yeager spos\u00f2 Glennis Dickhouse (da cui ribattezz\u00f2 il proprio Bell X-1 \"Glamorous Glennis\"), e la coppia ebbe quattro figli. Glennis Yeager \u00e8 morta nel 1990.\nSeconda guerra mondiale.\nYeager si arruol\u00f2 come aviere nell'United States Army Air Forces (USAAF) il 12 settembre 1941, e divenne un meccanico d'aerei presso la George Air Force Base di Victorville, California. Quando si arruol\u00f2, Yeager non era qualificato per l'addestramento al volo, a causa della sua et\u00e0, ma l'entrata degli Stati Uniti nella seconda guerra mondiale meno di due mesi dopo spinse l'USAAF a cambiare i propri standard di reclutamento. Dotato di un'eccezionale vista di 20/10, Yeager mostr\u00f2 un talento naturale come pilota e fu accettato al corso. Ricevette il brevetto presso la Luke Air Force Base, Arizona, dove si qualific\u00f2 con il corso 43C il 10 marzo 1943. Assegnato al 357th Fighter Group di Tonopah, Nevada, fu inizialmente addestrato come pilota da caccia su Bell P-39 Airacobra (e fu punito con sette giorni di sospensione dal volo per un volo radente su un albero appartenente ad un contadino locale) per essere assegnato successivamente al teatro europeo il 23 novembre 1943.\nBasato in Inghilterra presso la base RAF di Leiston, Yeager pilot\u00f2 in combattimento il caccia North American P-51 Mustang nel 363rd Fighter Squadron. Aveva ottenuto una vittoria quando fu abbattuto sopra la Francia durante la sua ottava missione, il 5 marzo 1944. Riusc\u00ec a fuggire in Spagna il 30 marzo con l'aiuto del \"Maquis\" (Resistenza francese) e rientr\u00f2 in Inghilterra il 15 maggio 1944. Durante la sua permanenza con il \"Maquis\", Yeager partecip\u00f2 alle azioni di guerriglia che non comportavano l'impiego in combattimento, aiutando a costruire bombe per i partigiani, abilit\u00e0 che aveva appreso da suo padre. Fu decorato con la Bronze Star per aver aiutato un altro aviatore, parzialmente mutilato di una gamba durante un tentativo di fuga, ad attraversare i Pirenei.\nYeager fu riassegnato al combattimento aereo. Insieme con un altro evaso, il pilota di bombardieri cap. Fred Glover, Yeager era riuscito a parlare direttamente con il Comandante Supremo Alleato, generale Dwight D. Eisenhower, il 12 giugno 1944. Glover sostenne il loro caso, argomentando che dato che gli Alleati avevano invaso la Francia, il \"Maquis\" stava combattendo apertamente i Nazisti al fianco delle truppe regolari, per cui c'era poco o nulla che essi potessero rivelare, nel caso fossero abbattuti di nuovo, circa le identit\u00e0 ed i movimenti di coloro che li avevano aiutati a scappare. Eisenhower, dopo essere stato autorizzato dal War Department a prendere una decisione in materia, concord\u00f2 con Yeager e Glover. Successivamente, Yeager attribu\u00ec il proprio successo nella Air Force a questa decisione, sostenendo che la sua carriera di pilota collaudatore fu una prosecuzione naturale dell'essere un asso decorato con un buon numero di vittorie, oltre che essere stato un addetto alla manutenzione velivoli prima di frequentare la scuola di volo.\nYeager si distinse diventando il primo nel suo gruppo a diventare \"asso in un giorno\": abbatt\u00e9 cinque aerei nemici in una sola missione, terminando la guerra con 11.5 vittorie ufficiali, inclusa una delle prime vittorie aria-aria contro un caccia a reazione (un Messerschmitt Me 262) - l'abbattimento avvenne mentre il 262 atterrava senza pi\u00f9 carburante, ammissione dello stesso Yeager -. Due delle sue vittorie \"asso in un giorno\" furono ottenute senza sparare un colpo; si port\u00f2 in posizione di tiro nei confronti di un Messerschmitt Bf 109 ed il pilota nemico, andato in panico, vir\u00f2 bruscamente fino a collidere con il suo compagno d'ala; Yeager rifer\u00ec pi\u00f9 tardi che entrambi i piloti si erano paracadutati. Un'altra vittoria che non fu ufficialmente accreditata arriv\u00f2 nel periodo precedente il ripristino del suo status di pilota da combattimento: durante un volo di addestramento con il suo P-51 sul Mare del Nord, si imbatt\u00e9 in un Junkers Ju 88 tedesco che stava attaccando a terra l'equipaggio di un Boeing B-17 Flying Fortress abbattuto. Yeager colp\u00ec l'aereo nemico salvando l'equipaggio del B-17, ma dato che non era stato ancora restituito al servizio attivo di combattimento, la vittoria fu attribuita al suo gregario Eddie Simpson.\nYeager fu promosso tenente durante il suo periodo a Leiston e capitano prima della fine del suo turno di servizio in Europa. Vol\u00f2 la sua sessantunesima ed ultima missione il 15 gennaio 1945, e ritorn\u00f2 negli Stati Uniti all'inizio di febbraio. Come pilota evaso dal territorio nemico, gli fu data la possibilit\u00e0 di scegliere la sua nuova assegnazione, e dato che sua moglie era incinta, scelse Wright Field per essere vicino a casa sua in Virginia Occidentale. L'alto numero di ore di volo, e le sue capacit\u00e0 di manutenzione velivoli lo qualificarono come pilota collaudatore di aerei riparati, cosa che lo port\u00f2 sotto il comando del colonnello Albert Boyd, capo dell'Aeronautical Systems Flight Test Division.\nDopoguerra.\nYeager rimase nella United States Air Force dopo la guerra, diventando pilota collaudatore presso la Muroc Army Air Field (ora Edwards Air Force Base) e fu successivamente selezionato per pilotare l'aereo a reazione Bell X-1 durante un programma NACA volto ad effettuare ricerche sul volo ad alta velocit\u00e0, dopo che il pilota collaudatore della Bell Aircraft \"Slick\" Goodlin aveva chiesto 150.000 dollari per rompere il muro del suono. Le difficolt\u00e0 del compito erano tali che la risposta a molte delle sfide ad esso connesse era \"meglio che Yeager abbia pagato il premio della sua assicurazione\". Yeager ruppe il muro del suono il 14 ottobre 1947, portando l'aereo sperimentale X-1 a Mach 1 ad un'altitudine di . Due sere prima la data stabilita del volo, Yeager si ruppe due costole cadendo da cavallo. Aveva una paura tale di essere esonerato dalla missione che and\u00f2 da un veterinario in una citt\u00e0 vicina per farsi curare e parl\u00f2 dell'accaduto solo a sua moglie ed all'amico pilota e collega di progetto Jack Ridley.\nIl giorno del volo, Yeager aveva tanto dolore da non poter chiudere da solo il portello dell'aereo. Ridley improvvis\u00f2 un attrezzo alla bisogna, usando la parte superiore di un manico di scopa per confezionare una leva che aiutasse Yeager ad effettuare la manovra. Il volo di Yeager ottenne un record di Mach 1.07: comunque egli not\u00f2 subito che il pubblico faceva attenzione ai numeri tondi, e che il prossimo obiettivo era superare Mach 2. Il Bell X-1 di Yeager \u00e8 esposto allo Smithsonian Institution's National Air and Space Museum. Per il suo storico volo, a Yeager furono assegnati il MacKay ed il Collier Trophies nel 1948, nonch\u00e9 l'Harmon International Trophy nel 1954.\nYeager continu\u00f2 a battere record di altitudine e velocit\u00e0 negli anni successivi. Fu anche uno dei primi piloti americani a mettersi ai comandi di un MiG-15 dopo che il suo pilota lo us\u00f2 per fuggire in Corea del Sud. Durante l'ultima met\u00e0 del 1953, Yeager fece parte del team USAF che lavorava sull'X-1A, un aereo disegnato per superare Mach 2 in volo orizzontale. Tuttavia, il 20 novembre 1953 fu il pilota della NACA (oggi NASA) Scott Crossfield a volare oltre due volte la velocit\u00e0 del suono con il suo D-558-II Skyrocket. Battuti, Ridley e Yeager decisero di surclassare il record del rivale con una serie di record di velocit\u00e0 che denominarono \"Operazione Pianto della NACA\". Non solo batterono Crossfield, ma lo fecero giusto in tempo per rovinare una festa pianificata per il 50\u00ba anniversario del volo dei fratelli Wright, dove Crossfield doveva essere presentato come \"l'uomo pi\u00f9 veloce sulla faccia della Terra\". Il team USAF composto da Ridley e Yeager raggiunse Mach 2.44 il 12 dicembre 1953. Pochi istanti dopo aver raggiunto Mach 2.44, Yeager sub\u00ec una perdita di controllo aerodinamico dovuta ad accoppiamento inerziale ad un'altitudine di circa , e perse il controllo dell'X-1A. Con l'aereo fuori controllo, che subiva picchiate, rollate ed imbardate simultaneamente (la cosiddetta \"divergenza sui tre assi\"), Yeager cadde per in 51 secondi, fino a recuperare l'assetto di volo ad un'altitudine di e ad atterrare senza ulteriori incidenti.\nYeager \u00e8 stato soprattutto un pilota da caccia, ed ha comandato diverse squadriglie e stormi da combattimento. Dal maggio 1955 al luglio 1957 ha comandato il 417th Fighter-Bomber Squadron (50th Fighter-Bomber Wing), montato su F-86H Sabre e schierato presso la base di Hahn AB, Germania, e quella di Toul-Rosieres Air Base, Francia. Dal 1957 al 1960 ha comandato il 1st Fighter Day Squadron montato su F-100D (successivamente, ancora sotto il comando di Yeager, rinominato come 306th Tactical Fighter Squadron) schierato presso la George Air Force Base, California e la Mor\u00f3n Air Base Spagna.\nNel 1962, dopo il completamento di un ciclo annuale di studi presso il Air War College, \u00e8 stato il primo comandante dell'USAF Aerospace Research Pilot School (precedentemente conosciuta come USAF Flight Test Pilot School), che produceva astronauti per la NASA e l'USAF. Un incidente durante un volo di prova con uno dei NF-104s della scuola mise fine ai suoi tentativi di record. Tra il dicembre 1963 ed il gennaio 1964, Yeager effettu\u00f2 cinque voli con il NASA M2-F1 lifting body.\nNel 1966 prese il comando del 405th Tactical Fighter Wing presso la Clark Air Base, nelle Filippine, le cui squadriglie erano schierate per un turno di servizio temporaneo in Vietnam ed altrove nel Sudest Asiatico. Durante questo incarico, accumul\u00f2 altre 414 ore di combattimento nel corso di 127 missioni, per lo pi\u00f9 su un bombardiere leggero Martin B-57. Nel febbraio 1968, gli fu assegnato il comando del 4th Tactical Fighter Wing presso la Seymour Johnson Air Force Base, Carolina del Nord, e comand\u00f2 lo stormo di F-4 Phantom in Corea del Sud durante la crisi della USS Pueblo.\nIl 22 giugno 1969 fu promosso Brigadier generale, e fu nominato in luglio Vicecomandante della Seventeenth Air Force. Nel 1971 Yeager fu assegnato in Pakistan come consulente della Pakistan Air Force alle dipendenze dell'ambasciatore Joe Farland. Prima dell'inizio delle ostilit\u00e0 della guerra del Bangladesh afferm\u00f2 che l'esercito pakistano sarebbe entrato a New Delhi entro una settimana. Durante la guerra, il suo bimotore Beechcraft fu distrutto durante un'incursione aerea indiana contro la base aerea di Chaklala. Nonostante la resa del Pakistan nei confronti dell'India nella guerra indo-pakistana del 1971, Yeager rest\u00f2 in Pakistan fino al marzo 1973, e ricord\u00f2 in seguito il suo soggiorno in quel paese come uno dei periodi pi\u00f9 piacevoli della sua vita. Durante questo periodo, pass\u00f2 la maggior parte del tempo pilotando un F-86 Sabre della Pakistan Air Force, effettuando numerose spedizioni sul K2, facendo vacanze a Swat, Pakistan ed imparando la lingua Urdu.\nFine carriera e vita civile.\nIl 1\u00ba marzo 1975, ritornato dai compiti in Germania e Pakistan, lasci\u00f2 la Air Force presso Norton Air Force Base, ma volando ancora occasionalmente per USAF e NASA come pilota collaudatore consulente presso la base di Edwards AFB. Per il suo lavoro di consulente, Yeager \u00e8 pagato un dollaro all'anno, pi\u00f9 tutto il tempo di volo che vuole.\nYeager \u00e8 stato incluso nella National Aviation Hall of Fame nel 1973 e nel 1990 \u00e8 stato incluso nell'Aerospace Walk of Honor.\nIl 14 ottobre 1997, cinquantesimo anniversario del suo storico volo oltre Mach 1, ha pilotato un nuovo \"Glamorous Glennis III\", un F-15D Eagle, oltre Mach 1, con il tenente colonnello Troy Fontaine come co-pilota. Il chase plane per l'occasione \u00e8 stato un F-16 Fighting Falcon pilotato da Bob Hoover, famoso pilota di air-show, e suo wingman per il primo volo supersonico. Se Yeager fosse andato dal medico di volo con le costole rotte prima del volo con l'X-1, Hoover l'avrebbe sostituito con Bud Anderson ai comandi del chase plane. Quello del cinquantesimo anniversario \u00e8 stato l'ultimo volo ufficiale di Yeager con l'Air Force. Sempre nel 1997 ricevette per i suoi meriti nel campo dell'aviazione il \"Tony Jannus Award\".\nNel 2004, il Congresso degli Stati Uniti ha votato per autorizzare il Presidente a promuovere Yeager al grado di maggior generale della riserva. Nel 2005, il Presidente George W. Bush promosse sia Yeager ed in modo postumo il pioniere della superiorit\u00e0 aerea Billy Mitchell.\nYeager si \u00e8 poi completamente ritirato dall'attivit\u00e0 di pilota collaudatore. \u00c8 stato membro, insieme a Richard Feynman e Neil Armstrong, della Rogers Commission, che ha indagato sull'esplosione dello Space Shuttle \"Challenger\" durante la missione STS-51-L.\nNel 2000, dieci anni dopo la morte della moglie Glennis, Yeager ha conosciuto l'attrice Victoria Scott D'Angelo, divenuta sua moglie nel 2003. La coppia viveva ad Oroville, California.\nNel 2006 il Brigadier Generale Yeager si \u00e8 candidato alla presidenza degli Stati Uniti, ma si \u00e8 ritirato dalla campagna elettorale poco prima dell'inizio delle votazioni nell'Iowa per ragioni sconosciute.\nIl 14 ottobre 2012, alla veneranda et\u00e0 di 89 anni, ripete l'impresa di superare la barriera del suono, salendo nuovamente su un McDonnell Douglas F-15 Eagle, questa volta per\u00f2 nel posto riservato al navigatore.\nYeager \u00e8 deceduto il 7 dicembre 2020; ne ha dato un breve comunicato la moglie, che \u00e8 stato prontamente ripreso da tutte le principali agenzie del mondo.\nCinema.\nYeager ha partecipato con un breve cameo al film \"Uomini veri\" (titolo originale \"The Right Stuff\"), resoconto cinematografico delle sue imprese aviatorie e dei primi passi dell'astronautica statunitense con il programma Mercury. Ha interpretato Fred, un barista del \"Pancho's Place\". A tal riguardo l'aviatore disse di ritenere il ruolo pi\u00f9 che appropriato:\nIl ruolo di Yeager venne invece interpretato dall'attore Sam Shepard."}
{"id": "371600", "revid": "287204", "url": "https://it.wikipedia.org/wiki?curid=371600", "title": "The Tempest (film)", "text": ""}
{"id": "371601", "revid": "486946", "url": "https://it.wikipedia.org/wiki?curid=371601", "title": "Charles Yeager", "text": ""}
{"id": "371604", "revid": "253269", "url": "https://it.wikipedia.org/wiki?curid=371604", "title": "Robert Taylor", "text": "Biografia.\nNel 1935, nel film \"Margherita Gauthier\", la \"divina\" Greta Garbo ebbe come partner un nuovo attore che acquist\u00f2 cos\u00ec \"ipso facto\" la qualifica di divo e di bello del cinema. Interprete dalle movenze delicate, oltre che di ottima presenza, riusc\u00ec a farsi notare davanti alla macchina da presa anche per la sua carica umoristica in alcune divertenti commedie. Taylor riusc\u00ec a mantenere tale posizione di evidenza fino alla seconda guerra mondiale, recitando accanto alle dive pi\u00f9 famose del tempo in film di rilievo spettacolare e commerciale, tra cui sono da ricordare: \"Troppo amata\" (1936) di Clarence Brown, con Joan Crawford, \"Propriet\u00e0 riservata\" (1937) di W. S. Van Dyke, con Jean Harlow, \"Un americano a Oxford\" (1938) di Jack Conway, con Maureen O'Sullivan, \"Il ponte di Waterloo\" (1940) di Mervyn LeRoy, con Vivien Leigh, forse fra i film pi\u00f9 celebri da lui interpretati.\nNel dopoguerra apparve in \"Quo vadis\" (1951) di Mervyn LeRoy, kolossal ambientato nell'antica Roma, e nelle sfarzose pellicole di ambientazione medioevale \"Ivanhoe\" (1952) e \"I cavalieri della Tavola Rotonda\" (1953), entrambi diretti da Richard Thorpe, che diriger\u00e0 ancora l'attore in numerosi altri film del decennio, come \"L'arciere del re\" (1955) e \"La casa dei sette falchi\" (1959). Nel 1952 interpret\u00f2 la figura del colonnello Paul Tibbets nel film \"Il prezzo del dovere\", di Melvin Frank e Norman Panama, biografia del pilota statunitense che fece parte dell'equipaggio di Enola Gay, il B29 che il 6 agosto 1945 sganci\u00f2 l'atomica sulla citt\u00e0 giapponese di Hiroshima.\nNegli anni della maturit\u00e0, affront\u00f2 con maggior impegno drammatico parti di personaggi rudi, da saga del West, come ne \"Il passo del diavolo\" (1950) di Anthony Mann, \"Donne verso l'ignoto\" (1951) di William A. Wellman, \"L'ultima caccia\" (1956) di Richard Brooks, \"Sfida nella citt\u00e0 morta\" (1958) di John Sturges, \"Il boia\" (1959) di Michael Curtiz. Nel 1958 affianc\u00f2 Cyd Charisse in \"Il dominatore di Chicago\" di Nicholas Ray. Durante gli anni sessanta prese parte a film di vario genere, tra cui \"L'ultimo treno da Vienna\" (1963) di Arthur Hiller, \"Passi nella notte\" (1964) di William Castle, con accanto l'ex moglie Barbara Stanwyck, \"Johnny Tiger\" (1966) di Paul Wendkos e \"La sfinge d'oro\" (1967) di Luigi Scattini. Apparve l'ultima volta sul grande schermo in \"Where Angels Go Trouble Follows!\" (1968) di James Neilson, con Rosalind Russell e Stella Stevens. Tra il 1959 e il 1962 fu il protagonista del serial televisivo \"I detectives\", nella parte del capitano Matt Hollbrook, programmato anche in Italia dalla Rai nei primi anni sessanta.\nVita privata.\nNel 1939 spos\u00f2 la collega Barbara Stanwyck da cui divorzi\u00f2 nel 1951. Nel 1954 si spos\u00f2 con Ursula Thiess, dalla quale ebbe due figli. Nel secondo dopoguerra fu ascoltato dalla commissione parlamentare contro le attivit\u00e0 antiamericane a cui denunci\u00f2 la propaganda comunista a Hollywood. Mor\u00ec all'et\u00e0 di 57 anni a causa di un tumore polmonare.\nOmaggi.\nI personaggi dei fumetti italiani Diabolik e Zagor si ispirano ai lineamenti e alla figura di Robert Taylor."}
{"id": "371614", "revid": "339392", "url": "https://it.wikipedia.org/wiki?curid=371614", "title": "Arancio bizzarria", "text": ""}
{"id": "371616", "revid": "6066", "url": "https://it.wikipedia.org/wiki?curid=371616", "title": "Ivan Petrovich Pavlov", "text": ""}
{"id": "371617", "revid": "3831", "url": "https://it.wikipedia.org/wiki?curid=371617", "title": "Lung Cing", "text": ""}
{"id": "371620", "revid": "198277", "url": "https://it.wikipedia.org/wiki?curid=371620", "title": "Antonio Angelillo", "text": "Carriera.\nGiocatore.\nClub.\nGli esordi in Sudamerica e il trasferimento all'Inter.\nDi origini lucane (il nonno era nativo di Rapone), Angelillo, una mezzala assai rapida e prolifica, cresce calcisticamente nell'Arsenal de Lavallol dove debutta nel 1952. Tre anni dopo compie il salto di qualit\u00e0, passando al Racing Club de Avellaneda. Nel 1956 viene acquistato dal Boca Juniors, con cui totalizzer\u00e0 34 presenze e 16 gol.\nL\"exploit\" in Per\u00f9 fa di Angelillo oggetto del desiderio di varie squadre europee: la spunta l'Inter, che gi\u00e0 nell'estate 1957 lo porta a Milano. Nel corso della prima stagione interista, Angelillo trova come compagni d'attacco il vecchio \"Veleno\" Lorenzi, che gioca l'ultima sua stagione in maglia neroazzurra, il non pi\u00f9 giovane Skoglund e Massei, oriundo argentino pure lui. Segna 16 reti. La classifica cannonieri \u00e8 vinta dal gallese John Charles (Juventus) con 28 gol, seguono il sudafricano oriundo Eddie Firmani (23) e l'ex compagno d'attacco in Argentina, Omar S\u00edvori (22).\nNella stagione successiva (1958-1959), Angelillo si laurea capocannoniere con 33 gol (tra cui una cinquina alla Spal), stabilendo un record per i tornei a 18 squadre; con 38 reti complessive, inoltre, eguaglia il primato stagionale di gol realizzati con la maglia dell'Inter (appannaggio, fino a quel momento, del solo Giuseppe Meazza).\nAngelillo rimase all'Inter quattro stagioni, con 127 partite e 77 gol. Nel 1961 per\u00f2 il rapporto con il club di Angelo Moratti si deterior\u00f2: l'allenatore Helenio Herrera accusava Angelillo di \u00ab\"dolce vita\"\u00bb. In effetti, la resa sul campo era sotto le attese e le sue possibilit\u00e0 e Angelillo trascorse qualche serata di troppo in compagnia della nota ballerina Attilia Tironi (nome d'arte \"Ilya Lopez\"). L'attaccante argentino fu ceduto alla .\nIn realt\u00e0, la sua cessione ebbe una doppia motivazione: al declino delle prestazioni si aggiunsero motivi tecnici; Helenio Herrera preferiva non avere calciatori indipendenti, che non si votassero al suo concetto di squadra. Non a caso, la partenza del solista Angelillo e il contemporaneo arrivo da Barcellona di Luis Suarez segnarono la svolta che port\u00f2 l'Inter a vincere, nel quinquennio successivo, tre scudetti, due Coppe dei Campioni e due Coppe Intercontinentali. In ogni caso, rinunciando ad un tale campione, la societ\u00e0 volle tutelarsi inserendo nel contratto di cessione una clausola che impegnava la Roma acquirente a non cedere Angelillo al Milan o alla Juventus o alla Fiorentina, clausola che Angelillo ignorava.\nRoma, Milan e la fine della carriera.\nNella Roma disputa quattro stagioni positive, a parte un inizio molto stentato, giocando da centrocampista. Resta fino alla stagione 1964-1965, totalizzando 27 gol in 106 presenze e vincendo la Coppa delle Fiere 1960-1961 a la Coppa Italia 1963-1964. Vi trova Pedro Manfredini, pochi anni prima in Argentina considerato il suo erede. Nel club capitolino Angelillo arretra a centrocampo, divenendone il regista e disputando, stando agli scritti degli osservatori pi\u00f9 attenti (Brera in primo luogo), tre campionati a livelli mondiali.\nNell'estate 1965 Angelillo si trasferisce al di Nils Liedholm. Coi rossoneri disputa una mediocre stagione (11 presenze e 1 rete), anche perch\u00e9 mal visto dai tifosi rossoneri per via della sua lunga militanza con la maglia dei \"cugini\" dell'Inter. Nella stagione 1966-1967 quindi va al Lecco neopromosso in Serie A, nelle cui file gioca il giovane talento brasiliano Sergio Clerici: in 22 partite segna una sola rete e la squadra retrocede in Serie B.\nNell'estate del 1967, nel tentativo di rilanciarsi in una grande piazza, si trasferisce in prova al (disputando una tourn\u00e9e della squadra azzurra in Colombia, Per\u00f9, Bolivia e Venezuela), riformando per qualche partita la famosa coppia con l'amico Omar S\u00edvori. Quest'ultimo \u00e8 artefice dell'arrivo di Angelillo in maglia azzurra e ne caldeggia l'acquisto definitivo alla dirigenza del , in cerca di calciatori dal glorioso passato a basso costo. Le appena sufficienti prestazioni nelle amichevoli in maglia azzurra e, soprattutto, l'infortunio gravissimo occorso al suo \"amico-sponsor\" S\u00edvori proprio durante quella tourn\u00e9e faranno per\u00f2 saltare l'accordo con la societ\u00e0 partenopea.\nSfiduciato e senza squadra, Angelillo accetta di ritornare al in cerca di un attaccante d'esperienza che giochi solo in caso d'emergenza. Sar\u00e0 scudetto e nonostante solo 3 partite riusc\u00ec anche a segnare 1 gol. L'anno successivo gioca in Serie B nel , con 22 presenze e 5 reti.\nNel 1969 scende tra i dilettanti dell'Angelana di Santa Maria degli Angeli, frazione di Assisi, in cui riveste il doppio ruolo di giocatore e allenatore sino al 1971, anno del ritiro.\nNazionale.\nArgentina.\nIl 15 agosto 1956, nella vittoria per 1-0 contro il , debutta nella nazionale argentina.\nLa prima grande affermazione avviene nella Campeonato Sudamericano de Football 1957 in Per\u00f9 dove segna 8 volte, guidando i biancocelesti al trionfo, ma non solo in virt\u00f9 dei gol (Maschio ne segner\u00e0 9 e sar\u00e0 il capocannoniere del torneo insieme all'uruguaiano Ambrois, mentre il terzo \"angelo\" argentino, S\u00edvori, ne far\u00e0 3), quanto perch\u00e9 in ogni partita egli copre tutte le fasce del campo: accorre in aiuto della difesa, costruisce il gioco, fa gli assist per Maschio e, infine, segna. Non a caso la stampa sudamericana lo proclama \"el nuevo Di Stefano\", che nel frattempo si trovava al Real e giocava pure per la nazionale spagnola.\nA proposito del Sudamericano 1957, va segnalato che in quell'edizione l'Argentina segn\u00f2 25 reti in 6 partite (8-2 alla Colombia, 4-0 all'Uruguay, 6-2 al Cile, 3-0 al Brasile) e tutti i cronisti di calcio dell'epoca davano per scontata la vittoria dei biancocelesti al Mondiale dell'anno successivo; al contrario, in Svezia lo squadrone argentino non era pi\u00f9 tale perch\u00e9 privo dei tre \"angeli\" approdati in Italia e venne eliminato al primo turno, perdendo 1-3 con la Germania Ovest e addirittura 1-6 con la Cecoslovacchia.\nItalia.\nNel 1960, essendo oriundo, Angelillo \u00e8 chiamato nella nazionale italiana. In Argentina vige la regola secondo cui chi gioca all'estero non pu\u00f2 vestire la casacca biancoceleste. Analoga sorte tocca agli altri due astri argentini del campionato italiano dell'epoca, Humberto Maschio e Omar S\u00edvori ed \u00e8 gi\u00e0 toccata a Pedro Manfredini, Francisco Lojacono e Alfredo Di St\u00e9fano. Nel frattempo in patria \u00e8 considerato renitente alla leva, sicch\u00e9 per vent'anni non pot\u00e9 rimettere piede in Argentina.\nLa FIGC, dunque, non si lascia sfuggire l'occasione e decide di inserirlo nel \"giro azzurro\", grazie anche alle sue origini italiane. Tuttavia le presenze di Angelillo con la nazionale azzurra si limiteranno a 2: dopo l'esordio con sconfitta nell'amichevole contro l' (1-2 a Napoli, il 10 dicembre 1960), Angelillo giocher\u00e0 solo un altro match, il 4 novembre 1961 a Torino, nella sonante vittoria (6-0) contro , partita nella quale realizza, al 69', il suo primo e unico gol in azzurro.\nDa segnalare che l'esordio in nazionale di Angelillo coincide con l'ultima partita in azzurro di Giampiero Boniperti (autore del gol), nonch\u00e9 con l'esordio in maglia azzurra di Sandro Salvadore e Giovanni Trapattoni. Per quanto concerne la seconda e ultima partita azzurra di Angelillo, in quell'occasione egli si ritrov\u00f2 a fianco del compagno di nazionale argentina con cui vinse la Copa sudamericana: Omar S\u00edvori. Quest'ultimo match era valevole per le qualificazioni ai Mondiali di Cile 1962, per i quali per\u00f2 Angelillo non verr\u00e0 convocato al pari dell'altro oriundo Lojacono, e al contrario dei summenzionati Maschio e S\u00edvori e degli italo-brasiliani Altafini e Sormani.\nIn compenso, Angelillo disputer\u00e0 qualche incontro per la nazionale di Lega, composta dai migliori stranieri del campionato e da quei calciatori italiani esclusi dalla Nazionale A, e di cui si occupa Boniperti da poco ritiratosi dal calcio attivo.\nAllenatore.\nLa carriera in panchina di Angelillo parte da una squadra dilettantistica, l'Angelana di Santa Maria degli Angeli, frazione di Assisi, dove riveste il doppio ruolo di allenatore e giocatore. Rimane in Umbria dal 1969 al 1971, retrocedendo in Prima Categoria nella stagione d'esordio ma risalendo immediatamente in Serie D nella seguente.\nAllener\u00e0 poi , , Campobasso, , Brescia, e (dove, nella stagione 1978-1979 ottenne la promozione in Serie A con i biancazzurri, trascinando oltre 40.000 tifosi pescaresi in trasferta, record tuttora imbattuto), prima di iniziare l'avventura con l' in Serie C1.\n\u00c8 la stagione 1981-1982 quando Angelillo compie nella citt\u00e0 toscana un autentico miracolo sportivo: vince la Coppa Italia di Serie C e soprattutto guida gli \"amaranto\" alla promozione in Serie B, riportando il club nel calcio di seconda serie dopo 7 anni. Nel 1983-1984 l'Arezzo sfiora il salto in Serie A, giungendo 5\u00ba a soli 5 punti dalla promozione dopo aver condotto in testa la prima met\u00e0 del girone d'andata.\n, Palermo, , ancora Arezzo, e i marocchini del FAR Rabat saranno le sue successive squadre, prima di chiudere in Serie C2 con la Sassari Torres, chiamato a met\u00e0 del campionato di Serie C1 1990-1991, ed esonerato nel corso della stagione successiva.\nDopo il ritiro.\nHa lavorato come osservatore per l'Inter in Sudamerica: tra le sue principali scoperte, l'argentino Javier Zanetti, futuro capitano e successivamente vicepresidente del club nerazzurro.\nRimasto legato ad Arezzo, Angelillo ha vissuto nella citt\u00e0 toscana; \u00e8 morto all'et\u00e0 di 80 anni il 5 gennaio 2018 al Policlinico Santa Maria alle Scotte di Siena, dove si trovava ricoverato da due giorni."}
{"id": "371621", "revid": "3831", "url": "https://it.wikipedia.org/wiki?curid=371621", "title": "Lu Mu Dan", "text": ""}
{"id": "371627", "revid": "2175", "url": "https://it.wikipedia.org/wiki?curid=371627", "title": "Politica lesbica", "text": ""}
{"id": "371631", "revid": "2175", "url": "https://it.wikipedia.org/wiki?curid=371631", "title": "Difesa da panico anti-gay", "text": ""}
{"id": "371638", "revid": "228587", "url": "https://it.wikipedia.org/wiki?curid=371638", "title": "Squadra mobile", "text": "La squadra mobile \u00e8 un ufficio della Polizia di Stato italiana, incardinato in ogni questura, cui sono demandati compiti di polizia giudiziaria. \nLa sua istituzione si deve al commissario di pubblica sicurezza Mario Nardone, tra gli anni quaranta e anni cinquanta del XX secolo. Le squadre mobili dipendono dal Servizio centrale operativo (Sco) della Direzione centrale anticrimine..\nCompetenze.\nD'iniziativa o su delega dell'autorit\u00e0 giudiziaria conduce attivit\u00e0 investigative finalizzate alla individuazione dei responsabili dei reati ed alla raccolta delle relative fonti di prova. Dunque, essendo questo un ufficio di polizia giudiziaria, gli agenti preposti vi operano quasi esclusivamente in borghese (cio\u00e8 utilizzando auto ed abiti civili e non la divisa).\nL'attivit\u00e0 della Squadra Mobile \u00e8 solo ed esclusivamente di tipo investigativo, per cui \u00e8 dedita prevalentemente all'azione repressiva da porre in essere in presenza della commissione di un reato, mentre l'attivit\u00e0 di prevenzione viene normalmente demandata ad altri uffici della questura, quali per esempio l'Ufficio Prevenzione Generale e Soccorso Pubblico.\nOrganizzazione.\nOgnuna delle 105 questure presenti nei capoluoghi di provincia italiani dispone di una squadra mobile, che in base alla loro dimensione pu\u00f2 dipendere dalla divisione di polizia anticrimine oppure, elevandola al rango di divisione, direttamente dalla rispettiva questura come avviene per quelle in citt\u00e0 di grandi dimensioni (Roma, Napoli, Milano, Palermo, Bari, Bologna, Catania, Catanzaro, Firenze, Genova, Reggio Calabria e Torino), e in tal caso \u00e8 diretta da un funzionario di qualifica dirigenziale. \nOgni squadra mobile \u00e8 strutturata attorno ad un numero di sezioni (che vanno da un minimo di quattro ad un massimo di otto), ognuna specializzata in una particolare categoria di reati.\nA seguito della riorganizzazione effettuata nel 2008, attualmente esistono cinque fasce organizzative delle Squadre Mobili: A, A-1, B, B-1 e C. \nLa nomina dei dirigenti delle Squadre Mobili (siano essi di rango direttivo o dirigenziale), seppur rimessa formalmente al rispettivo Questore, \u00e8 sottoposta al placet del Servizio centrale Operativo della Direzione Centrale Anticrimine del Dipartimento della P.S. che, di fatto, ne coordina e sovrintende le attivit\u00e0 investigative.\nFascia A.\nPresenti nelle Questure di Roma, Milano, Napoli e Palermo.\nFascia A-1.\nPresenti nelle Questure di Bari, Bologna, Catania, Firenze, Genova, Reggio Calabria e Torino.\nFascia B e B-1.\nPresenti nelle Questure di Agrigento, Ancona, Brescia, Brindisi, Cagliari, Caltanissetta, Campobasso, Caserta, Catanzaro, Cosenza, Crotone, Foggia, L'Aquila, Lecce, Messina, Modena, Nuoro, Padova, Perugia, Potenza, Ragusa, Salerno, Sassari, Siracusa, Taranto, Trapani, Trento, Trieste, Venezia, Verona e Vibo Valentia.\nFascia C.\nPresenti nelle restanti Questure.\nLa sezione \"Falchi\".\nStoricamente, agli inizi degli anni settanta del XX secolo, i \"Falchi\" vennero fondati a Catania nel 1974 dal Questore Emanuele De Francesco, come 5\u00aa Sezione della Squadra Mobile e preposti esclusivamente alla repressione dei crimini di strada, infatti \u00e8 anche denominata Squadra Antiscippo.\nOggi inquadrate nella sezione \"criminalit\u00e0 diffusa\" le Squadre Falchi nascono dalla disciolta Sezione Falchi, fino al settembre del 2008 inquadrata in seno all'Ufficio Prevenzione Generale e Soccorso Pubblico; il personale, preposto al contrasto del crimine diffuso, opera esclusivamente in abiti civili ed in coppia, a bordo di normali motoveicoli non caratterizzati dai classici colori di istituto.\nAttualmente le citt\u00e0 dove tale servizio porta ottimi risultati sia in termini di repressione che di prevenzione sono Palermo, Napoli, Catania, Bari, Taranto, Cagliari, Roma e Milano; soprattutto nel capoluogo campano, l'utilizzo di motoveicoli \u00e8 la vera arma in pi\u00f9 nei confronti della criminalit\u00e0 predatoria, dati gli intrecciati dedali di vicoli che caratterizzano la citt\u00e0 partenopea."}
{"id": "371641", "revid": "124462746", "url": "https://it.wikipedia.org/wiki?curid=371641", "title": "Valacchia", "text": "La Valacchia (\"\u0162ara Rom\u00e2neasc\u0103\" in romeno; \"Valachia\" in latino) \u00e8 una regione storico-geografica della Romania, delimitata a sud e a est dal Danubio, a nord dalle Alpi Transilvaniche, a ovest dalle gole delle Porte di ferro. A nordest i fiumi Siret e Milcov la separano dalla Moldavia. Il fiume Olt la divide inoltre in due subregioni: l'Oltenia a ovest e la Muntenia a est. Corrisponde alla regione occupata anticamente dai Valacchi.\nFu un antico principato danubiano che unito alla Moldavia gener\u00f2 il regno di Romania. Una leggenda dice che nel 1290 Negru Vod\u0103, un principe rumeno, venne dal sud della Transilvania (F\u0103g\u0103ra\u0219), e fond\u00f2 qui un nuovo principato \"Vlahia\" o \"\u021aara Rom\u00e2neasc\u01ce.\" La Valacchia divenne uno stato di fatto indipendente nel 1330 sotto Basarab I (1310 - 1352). Si suppone che \"Negru-Vod\u0103\" e \"Basarab I\" siano in realt\u00e0 la medesima persona.\nIl periodo romano e prefeudale.\nNel I secolo a.C. le genti stanziate nella zona infracarpatica si unirono con l'intenzione di costituire uno Stato, la Dacia, la quale fu annessa all'impero romano dopo una vittoriosa campagna bellica condotta da Traiano nel 106 d.C. Il controllo della regione fu perso nel 271 a causa della crisi che l'impero stava attraversando nel III secolo e la regione fu lasciata nella completa anarchia. Nel periodo feudale, l'antica Dacia fu attraversata da importanti flussi migratori, tra cui quello delle genti slave che occuparono il territorio nel VII secolo.\nLo Stato feudale di Valacchia e la lotta contro gli ottomani.\nLa creazione dello Stato di Valacchia fu il risultato dell'unificazione, nel XIV secolo, di vari organismi politici (voivodati, knezat, \"regioni\") esistenti fra i Carpazi e il Danubio, che si posero sotto la protezione del Regno d'Ungheria, assumendo la denominazione ufficiale di Ungro-Valacchia (Ungaro-Valacchia). Giovanni Basarab (o Basarab I) ottenne l'indipendenza della Valacchia lottando prima con i Tartari (1325-28) e successivamente, a Posada nel 1330, bloccando l'esercito del re di Ungheria Carlo Roberto d'Angi\u00f2 intervenuto per far rispettare i suoi diritti sul regno.\nIl nuovo stato non ebbe vita facile essendo minacciato dagli Ottomani sin dalla fine del XIV secolo: nel 1393 Bayezid I invase il principato e, dopo la vittoria di Nicopoli, costrinse il principe valacco Mircea il Vecchio a riconoscersi come tributario degli ottomani conservando comunque una certa indipendenza. Le prime rivolte contro i Turchi scoppiarono nel 1444 e nel 1448, ma ottennero scarso successo. Nel 1461-62, durante il regno del famigerato principe voivode Vlad III di Valacchia (detto Vlad l'impalatore), si cerc\u00f2 di attaccare le truppe di Mehmed II, ma la sconfitta che ne segu\u00ec port\u00f2 alla perdita totale dell'indipendenza. Il principato conserv\u00f2 solamente la propria autonomia amministrativa interna, la libert\u00e0 di religione e il suo principe che continu\u00f2 ad essere eletto dall'arcivescovo metropolitano e dai nobili, mentre il sultano si riservava il diritto di confermarlo e di esigere un pesante tributo.\nNel corso del XVI secolo i Turchi inasprirono il dominio sulla regione e il voivoda Michele il Bravo sollev\u00f2 il popolo contro gli oppressori (1594). Alleato del principe di Transilvania, Sigismondo B\u00e1thory, e del voivoda di Moldavia conquist\u00f2 la fortezza di Giurgiu nel 1585 e dopo anni di lotta riusc\u00ec a cacciare i Turchi dal principato (1598). Conquist\u00f2 nel 1599 la Transilvania con l'aiuto dell'imperatore Rodolfo II d'Asburgo e, dopo l'annessione della Moldavia, realizz\u00f2 per la prima volta l'unione di tutti i Romeni (1600); galvanizzato da questi successi, os\u00f2 tenere testa all'imperatore, che nel 1601 lo fece uccidere.\nDopo la morte di Michele i Turchi ritornarono in forze nella regione e imposero nuovi tributi. La lotta comunque non si ferm\u00f2 e continu\u00f2 grazie al voivoda Matei Basarab. Nel 1711 la protezione russa controbilanci\u00f2 la potenza turca, ma il voivoda Costantino Br\u00eencovenau venne giustiziato a Costantinopoli per aver firmato un accordo antiottomano con Pietro il Grande. Il XVI e XVII secolo furono un periodo molto brillante per lo sviluppo culturale del principato. Bucarest, designata definitivamente come capitale nel 1659, accolse la fastosa vita di corte dei voivodi che favorirono l'istruzione fondando diverse scuole e nel 1678 fu istituita la prima stamperia, furono edificate belle chiese e nuovi monasteri grazie anche ad architetti italiani.\nLa Valacchia sotto il regime fanariota (1716-1821).\nDopo la morte dell'ultimo voivode di Valacchia, i Turchi affidarono l'amministrazione del principato a gospodari nominati ogni tre anni e scelti tra le famiglie greche di Costantinopoli, i Fanarioti. Nonostante l'abolizione della servit\u00f9, proclamata nel 1856 da Costantino Mavrocordato gospodaro di Moldavia e gospodaro di Valacchia, la vita dei Valacchi rest\u00f2 comunque miserabile, mentre i ceti elevati furono contagiati dal lusso dei Fanarioti e si ellenizzarono o si orientalizzarono a scapito dei sentimenti nazionalisti.\nNella seconda met\u00e0 del Settecento, tuttavia, in Valacchia inizi\u00f2 a farsi sentire l'influenza della Russia; grazie al Trattato di K\u00fc\u00e7\u00fck Kaynarca del 1774, Caterina II si assicur\u00f2 una possibilit\u00e0 di intervento negli affari del Paese: infatti, in base all'accordo \u201cla Sublime Porta\" permette che, secondo le circostanze, i ministri della corte imperiale di Russia possano intervenire in favore dei due principati\u201d. Con la pace di Ia\u0219i, nel 1792 e nel 1802, la Russia ottenne un certo diritto di supervisione sulla nomina e la gestione dei gospodari. I Turchi, in spregio a questa convenzione, revocarono il gospodaro Costantino Ypsilanti nel 1806 e la Russia invase la Valacchia (1806 \u2013 1812).\nAll'inizio del XIX secolo si risvegli\u00f2 la coscienza nazionale romena e iniziarono le rivolte per liberare il Paese dalla tutela ottomana. Il movimento rivoluzionario, guidato da Tudor Vladimirescu, si associ\u00f2 per qualche tempo all'eteria, costituita nel 1814 dal figlio di Costantino, Alexandros Ypsilanti. Tudor sollev\u00f2 l'Oltenia, liber\u00f2 Bucarest ma entr\u00f2 in conflitto con gli eteristi che lo fecero giustiziare. La rivolta port\u00f2 comunque alla sostituzione dei Fanarioti con principi autoctoni.\nNel 1828 scoppi\u00f2 una nuova guerra russo-turca e la Valacchia fu occupata dalle truppe zariste; durante questo periodo di amministrazione militare, furono gettate le basi per la creazione di un moderno stato: i \u201cregolamenti organici\u201d (1831-31) introdussero la carica a vita del gospodaro da parte dei grandi boiari e instaurano \u201cpubbliche assemblee\u201d.\nInfluenzati dai moti del 1848, i Valacchi, insorsero e deposero il principe Gheorghe Bibescu, ma causarono l'intervento della Porta e del governo zarista: il trattato turco-russo di Balta Liman restaur\u00f2 il regime dello statuto organico.\nDopo il fallimento della rivoluzione del 1848, Valacchia e Moldavia, approfittarono delle circostanze internazionali (guerra di Crimea) per realizzare il loro progetto di unione. Alla fine della guerra, il congresso di Parigi, si offr\u00ec di consultare l'intera popolazione romena sul problema dell'unificazione che ovviamente si pronunci\u00f2 favorevolmente alla creazione di uno Stato nazionale. Ma le potenze straniere, accogliendo l'opposizione di Impero ottomano, Impero austro-ungarico e Gran Bretagna, rifiutarono di riconoscere l'unione e con il nome \u201cPrincipati riuniti di Moldavia e di Valacchia\u201d mantennero divisi i due Paesi sempre sottoposti all'autorit\u00e0 ottomana. Ma il popolo dei due principati elesse nel 1859 come proprio sovrano lo stesso principe regnante Alessandro Giovanni Cuza e la Turchia dovette accettare questa decisione nel 1861. Il 4 gennaio 1862 l'unit\u00e0 costituzionale venne legalmente proclamata e Bucarest divenne la capitale dello stato moldavo-valacco."}
{"id": "371643", "revid": "2175", "url": "https://it.wikipedia.org/wiki?curid=371643", "title": "Sailor fuku", "text": ""}
{"id": "371647", "revid": "107698094", "url": "https://it.wikipedia.org/wiki?curid=371647", "title": "Cultura di Cernavod\u0103", "text": "La cultura di Cernavod\u0103 (tra il 4000 e il 3200 a.C.) \u00e8 una tarda cultura dell'Et\u00e0 del Rame del corso inferiore del fiume Bug e del Danubio situata lungo le coste del Mar Nero ed in parte nell'entroterra. Prende il nome dalla citt\u00e0 di Cernavod\u0103 in Romania.\nLa cultura di Cernavod\u0103 succede alla pi\u00f9 antica cultura di Karanovo (o di Gumelni\u0163a) su gran parte della stessa area, suggerendo di esserne stata la causa della distruzione.\n\u00c8 caratterizzata da insediamenti fortificati collinari. Il vasellame e le sepolture condividono caratteristiche con quelle delle culture kurgan pi\u00f9 orientali, tradizionalmente considerate indoeuropee.\nNel contesto dell'ipotesi kurganica, la cultura di Cernavod\u0103 pu\u00f2 essere interpretata come un'ibridizzazione di un substrato pre-indoeuropeo con intrusioni di elementi indoeuropei.\n\u00c8 considerata parte del \"complesso Balcanico-Danubiano\" che si estende per tutta la lunghezza del fiume fino in Germania attraverso il fiume Elba e la cultura di Baden.\nDalla sua parte nord-orientale si pensa essersi originata la Cultura di Co\u0163ofeni (o di Usatovo). \n\u00c8 stato suggerito che nella cultura di Cernavod\u0103 potrebbe essersi sviluppato il ramo anatolico (ittita, luvio) delle lingue indoeuropee, che successivamente sarebbe penetrato in Anatolia.\nIn tempi pi\u00f9 recenti nella regione erano stanziati Daci e Traci."}
{"id": "371648", "revid": "1591878", "url": "https://it.wikipedia.org/wiki?curid=371648", "title": "Francesco di Giorgio Martini", "text": "Biografia.\nFiglio di Giorgio di Martino del Viva, viene battezzato il 23 settembre 1439 a Siena come \"Franciescho Maurizio di Giorgio di Martino pollaiolo\".\nIl periodo di formazione a Siena.\nIl primo documento che lo riguarda come artista risale al 1460, quando viene nominato come pittore con Benvenuto di Giovanni e il Vecchietta, facendo presupporre che fosse allievo di quest'ultimo. Ma \u00e8 comunque lo stile delle prime opere di Francesco di Giorgio ad indicare un periodo di formazione presso la bottega del Vecchietta..\nLe prime opere attribuitegli sono la tavoletta del registro della gabella (ufficio delle entrate della Repubblica di Siena) del 1460, ritraente \"Papa Pio II che nomina cardinale il nipote Francesco Todeschini Piccolomini\" e il Codice miniato per un antifonario dell'abbazia di Monte Oliveto Maggiore, anch'esso del 1460 circa, raffigurante \"la Nativit\u00e0\". In questo primo periodo di attivit\u00e0 artistica, almeno fino al 1467 circa, Francesco di Giorgio Martini espleta la sua attivit\u00e0 artistica solo attraverso piccole opere pittoriche, quali codici miniati, copertina di registri amministrativi e predelle di pi\u00f9 ampie tavole, suggerendo che si trattasse di un giovane artista agli albori, ben lontano da incarichi di rilievo.\nLa prima commessa documentata risale al 1464, ed \u00e8 per una scultura in legno raffigurante \"San Giovanni battista\". Il fatto che un cos\u00ec giovane artista si dedicasse ad opere sia pittoriche che scultoree non fa che confermare la formazione presso il Vecchietta, anch'egli scultore e pittore al tempo stesso.\nTra il 1463 ed il 1464 sembra si sia recato a Firenze per aggiornarsi sulle novit\u00e0 culturali. Negli stessi anni o poco prima si rec\u00f2 a Roma insieme al Vecchietta, avendo modo di osservare i resti dell'architettura classica. La sua formazione fu infatti complessa, estesa alla pittura, alla scultura, all'architettura ed allo studio della trattatistica architettonica, compreso Vitruvio. Ebbe modo anche di studiare manoscritti con le macchine e le invenzioni del Taccola che poi svilupp\u00f2 nella sua attivit\u00e0 di trattatista.\nSi spos\u00f2 il 3 novembre 1467 con Cristofana di Cristofano di Compagnatico. Ma due anni dopo si spos\u00f2 di nuovo con la figlia di Antonio di Benedetto Nerocci di Siena, da cui ebbe almeno otto figli. Si ipotizza che la prima moglie fosse morta di parto qualche mese prima.\nNel 1469 viene nominato soprintendente al sistema dei Bottini di Siena, un complesso sistema di gallerie sotterranee che portava acqua a Siena, indicando che gi\u00e0 in questi anni Francesco di Giorgio svolgesse opere di ingegneria ed architettura.\nIl Pittore indipendente.\nA partire dal 1467-1470 e fino al 1475 circa, Francesco di Giorgio produce le prime opere con uno stile nuovo, tutto suo ed inconfondibile: una compostezza ed una eleganza tutta senese delle scene e delle figure, in cui tuttavia queste ultime emergono eburnee, aggraziate, dolcemente espressive, in un lume chiarissimo. \u00c8 ancora la pittura ad occupare gran parte del suo tempo e lo troviamo a operare a Siena e dintorni con diversi collaboratori e ricevere importanti commesse come l\"Annunciazione\" per la chiesa di San Domenico a Siena (1470-1472), l\"Incoronazione della Vergine\" per l'abbazia di Monte Oliveto Maggiore (1472-1473), e la \"Nativit\u00e0\" per il convento di Monte Oliveto Minore, fuori Porta Tufi (1475), tutte opere conservate oggi nella Pinacoteca Nazionale di Siena. Abbondano anche le tavole con \"la Madonna e il Bambino\".\nNelle opere maggiori le composizioni si arricchiscono anche di una plasticit\u00e0 volumetrica e di una prospettiva tutte fiorentine. Ci\u00f2 \u00e8 evidente soprattutto nell'ultima opera di questo periodo, la \"Nativit\u00e0\" dell'Abbazia di Monte Oliveto Minore fuori Porta Tufi, opera firmata e datata con certezza al 1475 e conservata oggi nella Pinacoteca nazionale di Siena, opera in cui il gotico internazionale senese del primo Francesco di Giorgio passa il testimone allo stile rinascimentale del pittore maturo.\nA Urbino e nelle Marche.\nFrancesco di Giorgio si trasfer\u00ec a Urbino, presso la corte di Federico da Montefeltro, tra il 1475 ed il 1476, anche se la sua presenza \u00e8 documentata dal maggio 1477. Ad Urbino l'artista visse a lungo e venne impegnato soprattutto come architetto civile e militare, sostituendo Luciano Laurana nel completamento del palazzo Ducale e nella costruzione di residenze e fortificazioni per il duca Federico in tutto il ducato. Si occup\u00f2 anche del duomo, della chiesa, chiostro e convento di San Bernardino e del convento di Santa Chiara. Non risultando un'attivit\u00e0 significativa come architetto a Siena, rimane da chiarire questo nuovo ruolo che gli venne attribuito dal duca Federico forse per la competenza tecnica dimostrata nelle prime raccolte di disegni di macchine e architetture militari, compilate e presentate al Duca da Francesco di Giorgio, che dettero poi vita al famoso \"Trattato di architettura civile e militare\".\nSi occup\u00f2 di un gran numero di progetti e cantieri per i quali non risulta agevole ricostruire il ruolo effettivo, se effettivamente progettuale o di supervisione. In effetti, come per il resto della sua vita, a fronte di pochissime opere documentate, gli \u00e8 attribuito, tra molte incertezze, un gran numero di progetti.\nCome ingegnere militare partecip\u00f2 anche a campagne militari del duca di Montefeltro, come far\u00e0 anche in seguito al servizio della Repubblica senese o del re di Napoli.\nDurante il periodo urbinate, la sua fama crebbe molto e divenne cos\u00ec, nella sua poliedricit\u00e0, una delle figure pi\u00f9 importanti della progettazione ingegneristica ed architettonica rinascimentale, uno dei pochi a potersi dire, oltre che artista e tecnico, anche intellettuale umanistico, in grado di leggere Vitruvio.\nDopo la morte del duca Federico da Montefeltro (1482) gli impegni ad Urbino si allentarono e Francesco di Giorgio fu attivo anche per Giovanni Della Rovere e in citt\u00e0 vicine come a Cortona, dove realizz\u00f2 la Chiesa di Santa Maria delle Grazie al Calcinaio disegnata nel 1484 ed edificata a partire dall'anno successivo, ad Ancona, dove realizz\u00f2 il Palazzo del Governo a partire dal 1484, e a Jesi, dove disegn\u00f2 il Palazzo della Signoria nel 1486. Quest'ultimo, una delle sue pi\u00f9 mirabili opere, mostra una certa influenza dello stile di Laurana.\nRitorno a Siena.\nA partire dal 1485 la Repubblica di Siena chiede ripetutamente il rientro del suo artista, ormai divenuto famoso, ma il rientro avviene ogni volta solo in maniera temporanea. Durante questo periodo di transizione Francesco di Giorgio si dedica nella citt\u00e0 natale ad alcune fortificazioni militari, come ad esempio alla riparazione e fortificazione del ponte di Maciareto. Solo nel 1489 torna stabilmente a Siena, senza tuttavia disdegnare viaggi in tutta Italia per avere pareri, consulenze, progetti soprattutto nel campo delle fortificazioni.\nPer esempio nel 1490 Giovanni della Rovere richiese inutilmente il suo ritorno nelle Marche, mentre nello stesso anno Martini si rec\u00f2 da Virginio Orsini per consigliarlo sulla Rocca di Bracciano e sul Castello di Campagnano e a Milano dove incontr\u00f2 Leonardo da Vinci, Bramante e Giovanni Antonio Amadeo in occasione di una sua consulenza per l'erezione del tiburio del Duomo di Milano, commissionata da Ludovico il Moro e per la cattedrale di Pavia, dove dimor\u00f2 nell'albergo del Saracino. Nello stesso anno si registrano viaggi anche a Bologna e Venezia.\nNella citt\u00e0 natale di Siena si registrano in questo periodo le pi\u00f9 importanti opere pittoriche di Francesco di Giorgio: la \"Nativit\u00e0\" della Basilica di San Domenico (1490 circa) e i due affreschi a monocromo per la cappella Bichi della Chiesa di Sant'Agostino raffiguranti, su pareti opposte, la \"Nativit\u00e0 della Vergine\" e la \"Nativit\u00e0 di Cristo\" (circa 1488-1494). Si tratta delle pi\u00f9 straordinarie opere pittoriche di questo artista, evoluzione dello stile del 1470-1475 che forse aveva gi\u00e0 visto la sua realizzazione nella gi\u00e0 citata \"Nativit\u00e0\" per il convento di Monte Oliveto Minore, fuori Porta Tufi (1475). Uno stile rinascimentale tutto fiorentino, nei volti dei personaggi, monumentalit\u00e0 delle figure e paesaggio classico.\nA questo periodo risalgono anche i due angeli cerofori per l'Altare del Duomo di Siena (1488-1492), il \"Cristo deposto\" in terracotta dipinta (1490 circa) nella Basilica dei Servi e la scultura in legno dipinto, raffigurante \"san Cristoforo\" (1494 circa), realizzata per la stessa cappella Bichi in S. Agostino ed oggi conservata al Louvre.\nA Napoli.\nDal 1491 inizia una serie di viaggi a Napoli al servizio del re, viaggi reiterati nel 1492, 1495 e 1497. Nel 1495, dopo l'occupazione da parte di Carlo VIII di Francia, gli fu affidato l'incarico di rendere la fortezza di nuovo inespugnabile, attraverso la costruzione di una doppia cinta muraria, lavori successivamente passati ad Antonio Marchesi. Successivamente si reca insieme ad Alfonso duca di Calabria ad ispezionare le fortezze fino alla Puglia. Ma in questo periodo si registrano anche viaggi a Lucca, Castelluccio di Montepulciano, Urbino, Loreto ed Ancona, generalmente per progettare o revisionare edifici militari.\nIn quest'ultimo periodo di attivit\u00e0 si registrano a Siena due importanti costruzioni: la Chiesa di San Sebastiano in Vallepiatta, oggi oratorio della Contrada della Selva (costruita a partire dal 1493), e la Villa Chigi a Le Volte, presso Siena (a partire dal 1496). L'ultima opera pittorica attribuitegli \u00e8 \"la Spoliazione di Cristo sulla via del Calvario\" nella Pinacoteca Nazionale di Siena (1501).\nFrancesco di Giorgio mor\u00ec il 29 novembre del 1501 e venne sepolto a Siena, nella Basilica dell'Osservanza.\nIl \"Trattato di architettura civile e militare\".\nOltre che per la sua opera di architetto ed ingegnere militare l'artista \u00e8 noto per il \"Trattato di architettura civile e militare\" scritto durante la sua permanenza presso la corte del Ducato di Urbino.\nIn realt\u00e0 Martini aveva cominciato gi\u00e0 durante gli anni senesi uno studio grafico e teorico di macchine ed architetture militari i cui risultati sono raccolti in due manoscritti forse predisposti per la sua presentazione al duca Federico:\nA Urbino in un ambiente culturalmente all'avanguardia, dove conobbe probabilmente Leon Battista Alberti, le sue ricerche si ampliarono allo studio dell'antico, della lingua latina e di Vitruvio. Una frammentaria traduzione del \"De architectura\" \u00e8 conservata nel codice Magliabechiano n.141 alla Biblioteca Nazionale di Firenze. Un altro manoscritto non autografo, denominato codice Zichy, contiene l'abbozzo di un trattato conformato come riscrittura del trattato vitruviano.\nIl suo \"Trattato\" fu una ricerca continua, raccolta in vari manoscritti, e in diverse stesure, ma che possiamo schematizzare come formato da due parti:\nElemento pionieristico nel trattato fu l'uso di numerosissimi disegni, realizzati a chiarimento del testo, e che devono essere considerati come un'essenziale componente del suo pensiero e della sua ricerca, non semplici illustrazioni di una riflessione puramente testuale.\nNell'opera di Francesco di Giorgio hanno un grande rilievo le ricerche relative ai principi innovativi dell'arte fortificatoria detta \"fortificazione alla moderna\", della quale \u00e8 considerato il fondatore insieme coi fratelli Antonio e Giuliano da Sangallo.\nIl corpus teorico di Martini \u00e8 molto vasto e variegato e comprende anche un'\"Opera di architettura\" dedicata al Duca Alfonso di Calabria.\nUna copia del suo trattato, che ebbe grande diffusione e vasta rinomanza, fu in possesso di Leonardo da Vinci che lo comment\u00f2 minuziosamente; tale copia \u00e8 conservata nella Biblioteca Medicea Laurenziana a Firenze.\nOpere costruite.\nArchitettura militare.\nRocche documentate\nRocche illustrate nel trattato.\nSull'attribuzione delle mura di Jesi e di Corinaldo a F.di G. non c'\u00e8 alcuna documentazione storica n\u00e9 analisi critica attendibile.\nRocche attribuite"}
{"id": "371652", "revid": "47767", "url": "https://it.wikipedia.org/wiki?curid=371652", "title": "Longino", "text": "Nei vangeli canonici non \u00e8 presente il nome del soldato; il nome \"Longinus\" deriva da una versione degli Atti di Pilato, apocrifi. Longino \u00e8 venerato come martire dalla Chiesa ortodossa e come santo dalla Chiesa cattolica.\nFonti su Longino.\nLongino probabilmente \u00e8 un nome fittizio che deriva dal greco \"\u03bb\u03cc\u03b3\u03c7\u03b7\" (\"l\u00f2nche\"), lancia. Nessuno dei Vangeli canonici nomina la figura di Longino, ma Luca, Matteo e Giovanni parlano di un soldato che, prima che il corpo di Cristo fosse concesso a Giuseppe di Arimatea e Nicodemo per la sepoltura, per assicurarsi che Ges\u00f9 fosse morto gli colp\u00ec il fianco con la lancia, da cui \"usc\u00ec sangue e acqua\" (Gv e altri). Secondo una tradizione orientale e greca, passata poi anche in occidente, si trattava di un soldato cieco da un occhio o comunque afflitto da un grave disturbo agli occhi, che sarebbe guarito al contatto col sangue sprizzato.\nSecondo gli \"Acta Pilati\" Longino era inoltre il centurione al comando del picchetto di soldati posti a guardia del sepolcro di Cristo, che avevano anche assistito alla sua morte. In occidente la sua figura si fuse poi con quella del centurione, citato da Matteo, che riconobbe la natura divina di Ges\u00f9, esclamando \"vere iste Filius Dei erat\", \"veramente costui era Figlio di Dio\" (Mt ). Nella lettera apocrifa di Pilato a Erode, Ges\u00f9 risorto si rivolge alla guardia del sepolcro Longino chiedendogli: \"Non sei stato tu che hai fatto la guardia durante la mia passione e al mio sepolcro?\".\nQuesta fusione \u00e8 poi attestata, in maniera limpida, nella \"Legenda Aurea\" di Jacopo da Varazze, scritta nel 1273, che \u00e8 alla base dell'agiografia corrente.\nGli sviluppi della polemica antigiudaica avviata da Giovanni, tesa ad assegnare agli Ebrei tutta la responsabilit\u00e0 della morte di Cristo, fece s\u00ec che anche le figure dei soldati romani che molestarono Cristo sulla croce, cio\u00e8 Longino e \"Stefaton\" (come viene chiamato secondo una tradizione medievale colui che offr\u00ec la spugna imbevuta di aceto) diventassero ebrei, come se ne trova traccia in alcune rappresentazioni iconografiche. Matteo dopotutto (27, 65-66) scrisse che la guardia lasciata a sorvegliare il sepolcro di Cristo era dei sacerdoti del Tempio, quindi ebrea.\nAgiografia.\nNato nella citt\u00e0 di \"Anxanum\" (oggi Lanciano), dove sarebbe tornato in vecchiaia, milit\u00f2 nella Legione Fretense, di stanza in Siria e nella Palestina attorno all'anno 30. Altre leggende sostengono che sia nato in Cappadocia. Secondo la tradizione fu il centurione romano che al momento della morte di Ges\u00f9 grid\u00f2: \u201dCostui era veramente il figlio di Dio\u201d, e che successivamente, quando il corpo di Ges\u00f9 doveva essere deposto dalla croce perch\u00e9 stava per incominciare il sabato, giorno di festa per gli ebrei, in cui non si potevano lasciare i cadaveri dei condannati a morte esposti per evitare di spezzargli le ossa delle gambe, come prescriveva la legge, per un atto di piet\u00e0, prefer\u00ec colpirgli il costato con la lancia, dal quale sgorg\u00f2 sangue e acqua. Una tradizione medievale racconta che Longino era malato agli occhi, ma il sangue di Ges\u00f9, schizzato su di essi, lo guar\u00ec. Potrebbe essere una leggenda popolare nata per dire che la vista del sangue di Cristo, mentre era ai piedi della croce, gli apr\u00ec gli occhi alla fede cristiana.\nComand\u00f2 poi i soldati messi di guardia al sepolcro di Ges\u00f9, e dopo la sua Risurrezione and\u00f2 assieme alle altre guardie dai sommi sacerdoti a riferire l'accaduto. Questi tentarono di corromperli con doni e promesse affinch\u00e9 testimoniassero falsamente che i soldati di guardia al sepolcro si erano addormentati, permettendo che i seguaci di Ges\u00f9 ne trafugassero il corpo, per poi dire che era risorto. Mentre gli altri soldati si lasciarono corrompere, Longino rifiut\u00f2 di dire il falso, anzi contribu\u00ec a diffondere a Gerusalemme il resoconto della Resurrezione di Cristo. Per questo motivo cadde in disgrazia agli occhi dei maggiorenti della citt\u00e0, che decisero di farlo uccidere. Il centurione, per\u00f2, avendo scoperto questo disegno, lasci\u00f2 l'esercito romano assieme a due commilitoni e si rifugi\u00f2 in una contrada poco distante da Lanciano.\nUn'altra leggenda vuole che costui torn\u00f2 in Cappadocia, ove si diffuse la notizia della Resurrezione, convertendo al cristianesimo molte persone. La cosa fu notata dalle comunit\u00e0 israelitiche presenti nella regione, che la riferirono subito ai sacerdoti di Gerusalemme, che intervennero presso Pilato chiedendo la condanna a morte di Longino per tradimento. Pilato acconsent\u00ec e invi\u00f2 in Cappadocia due fidati soldati della sua guardia con l'ordine di catturare lui e i suoi due compagni, decapitarli e riportargli indietro le loro teste. Appena giunti questi incontrarono Longino, ma non lo riconobbero, anzi gli chiesero dove potessero rintracciarlo. Il centurione si offr\u00ec di aiutarli e li ospit\u00f2 in casa sua per tre giorni. Quando giunse il momento di accomiatarsi, i due soldati gli chiesero come potevano sdebitarsi dell'ospitalit\u00e0, egli allora si rivel\u00f2 dicendo: \"Sono Longino, che state cercando, sono pronto a morire e il pi\u00f9 grande regalo che possiate farmi \u00e8 di eseguire gli ordini di chi vi ha mandato\". I due non volevano credere alle sue parole, ma poi dietro le sue insistenze e per paura della punizione di Pilato, si decisero a eseguire la sentenza su di lui e sui suoi due compagni.\nLongino raccomand\u00f2 loro dove dovevano seppellire il suo corpo, si fece portare da un servo una veste bianca, la indoss\u00f2 e si lasci\u00f2 decapitare.\nLe due guardie riportarono a Gerusalemme le teste dei tre condannati, che Pilato fece esporre alle porte della citt\u00e0 e che poi fece gettare in una discarica. Dopo qualche tempo, una povera donna cieca della Cappadocia, rimasta vedova, si mise in viaggio per Gerusalemme guidata dal figlioletto per chiedere la grazia di essere guarita: appena giunse nella citt\u00e0 il figlio mor\u00ec lasciandola sola e senza guida. Le apparve in sogno Longino, incoraggiandola e promettendole che avrebbe pregato per la sua guarigione, le chiese poi di aiutarlo a dare degna sepoltura alla sua testa e le indic\u00f2 il luogo dove doveva andare a cercarla. La cieca allora, facendosi accompagnare, ritrov\u00f2 la testa di Longino nella discarica, sotto un mucchio di pietre, e appena la tocc\u00f2 riacquist\u00f2 la vista. Dopo le riapparve in sogno il santo che la rassicur\u00f2, facendole vedere che il figlio era gi\u00e0 in paradiso. La preg\u00f2 poi di riporre la sua testa nella stessa bara del figlio e di seppellirla a Sardial nel suo villaggio natale.\nUn'altra tradizione riguarda il ritorno di Longino in Italia da Gerusalemme, nella sua citt\u00e0 natale, ossia Anxanum, l'attuale Lanciano: qui avrebbe predicato e donato tutti i suoi averi ai poveri, prima di essere catturato e giustiziato. Nel luogo di sepoltura venne costruita la chiesa di San Legonziano (l'attuale chiesa di San Francesco). La testa invece fu riportata indietro a Pilato per provare l'avvenuta esecuzione.\nUn'ulteriore tradizione racconta che port\u00f2 con s\u00e9 in Italia il sangue raccolto dalla ferita di Ges\u00f9 in un'ampolla, osservando che il sangue si liquefaceva (questo particolare sarebbe simile al miracolo del sangue di San Gennaro). Longino sarebbe poi stato martirizzato nei pressi di Mantova.\nCulto e tradizione mantovana.\nIl Martirologio Romano fissa la memoria liturgica il 15 marzo, quello orientale il 16 ottobre.\nSecondo la tradizione di Mantova, dopo il martirio avvenuto nei pressi della citt\u00e0, fu seppellito nel sito dove poi sorse la basilica di Sant'Andrea. Nella cripta della stessa basilica si conservano tuttora la reliquia della fiala del \"preziosissimo sangue di Cristo\", che sarebbe il sangue raccolto da Longino, e la reliquia della spugna usata per dare da bere l'aceto a Ges\u00f9.\nLa leggenda mantovana appare ben definita. Cos\u00ec come la espone Ippolito Donesmondi, nella \"Historia Ecclesiastica di Mantova\" del 1612, essa si sviluppa in tre momenti distinti. Longino, risanato, giunge a Mantova nell'anno 36 portando con s\u00e9 la reliquia del Santo Sangue, che nasconde in un luogo segreto nei pressi dell'Ospedale dei Pellegrini, in prossimit\u00e0 di un tempio di Diana, l\u00e0 dove sorger\u00e0 poi la chiesa di Sant'Andrea. Incomincia quindi la sua predicazione. Infine, il 15 marzo del 37 viene martirizzato per decapitazione in un sobborgo chiamato Cappadocia; a ricordo del suo sacrificio viene posta una grata. Due secoli pi\u00f9 tardi sar\u00e0 costruito nei pressi un oratorio intitolato a S. Maria, detta del Gradaro.\nIl corpo del martire sarebbe per caso sepolto, il 2 dicembre dell'anno 37, proprio l\u00e0 dove era interrata la reliquia. Il tutto sar\u00e0 ritrovato una prima volta nell'anno 804, quando Andrea apostolo, apparso a un fedele, indica con precisione il luogo dove si trovava la cassetta portata da Longino. Nello stesso sito si scoprirono le ossa del martire, oggi conservate anch'esse nella basilica di Sant'Andrea. Il ritrovamento ebbe la fulminea approvazione di Carlo Magno e del papa Leone III, convenuti tempestivamente sul posto.\nLa santificazione del vecchio soldato avvenne il giorno 2 dicembre 1340 sotto il papato di Innocenzo VI.\nNelle raffigurazioni artistiche Longino viene rappresentato:\nUna statua di san Longino \u00e8 presente nella basilica di San Pietro in Vaticano, scolpita da Gian Lorenzo Bernini.\nLeggenda di Longino a Lanciano.\nA Lanciano esiste una leggenda popolare che riguarda il ritorno di Longino in Italia da Gerusalemme. Il soldato, dopo la conversione, avrebbe predicato nella citt\u00e0, stabilendosi nella sua villa che don\u00f2 ai poveri. Per la sua fede cattolica sarebbe stato denunciato e condannato a morte, e nel luogo dove fu sepolto sarebbe sorto, nell'VIII secolo, il convento di San Legonziano (\"Legonziano\" proviene da una variante di \"Longino\"), sopra una cappella in rovine, che serviva come luogo di culto per il martire.\nIn effetti i resti del convento vecchio di San Legonziano e Domiziano sono inglobati nella chiesa medievale del XIII secolo dedicata a San Francesco d'Assisi. La parte vecchia della chiesa si concentra sotto le fondamenta e presso la base del campanile, e si collegano a dei cunicoli romani della vecchia Anxanum che porta a Ponte Diocleziano (III secolo). La leggenda lancianese vuole che il giorno di Pasqua tre figure di tre affreschi differenti (XIV secolo) di tre diverse chiese della vecchia Lanciano (San Francesco, San Giovanni e la Madonna del Ponte) si animino e interagiscano tra loro, apparendo sotto forma di ombre nella piazza Plebiscito per annunciare la Buona novella.\nInoltre la credenza popolare lancianese vuole che il nome latino della citt\u00e0 \"Anxanum\" provenga dalla prodigiosa lancia di Longino. Infatti il nome della citt\u00e0 cambi\u00f2 in Lanxianum e poi in Lanciano. Anche lo stemma della citt\u00e0 riporta l'immagine di una lancia che punta verso il cielo sopra tre colli, i tre colli della citt\u00e0 vecchia di Lanciano.\nLa lancia di Longino.\nNel Medioevo ebbe anche grande diffusione un'altra reliquia del santo, la sua lancia. In verit\u00e0, numerose furono le reliquie identificate con la lancia di Longino.\nGli imperatori del Sacro Romano Impero, ad esempio, da Ottone I in poi, avevano fra le proprie insegne la cosiddetta Sacra Lancia (o Lancia del Destino), e presto arrivarono a identificarla con quella. Nella punta di questa lancia sacra fu incorporato un chiodo di ferro che sarebbe uno di quelli usati per crocifiggere Ges\u00f9. Ancora oggi essa \u00e8 custodita nel palazzo Hofburg a Vienna.\nUn'altra reliquia della punta della lancia di Longino, raccolta dal re di Francia san Luigi, fu conservata con altre reliquie attribuite a Ges\u00f9, come la corona di spine e un frammento della Vera Croce, nella Sainte-Chapelle di Parigi fino alla Rivoluzione francese, quando furono disperse dai rivoluzionari."}
{"id": "371654", "revid": "125656163", "url": "https://it.wikipedia.org/wiki?curid=371654", "title": "Lumpy Gravy", "text": "Lumpy Gravy \u00e8 il primo album solista di Frank Zappa (e il quarto contando anche gli LP con i Mothers of Invention), pubblicato nel 1968. La progettazione del disco part\u00ec per\u00f2 nel 1966, quando il produttore Nick Venet offr\u00ec a Zappa la possibilit\u00e0 di registrare un disco di musica orchestrale.\nIl disco.\nIn origine, l'album venne preparato per la Capitol Records in molte versioni differenti, ma la MGM non diede il permesso alla pubblicazione. La versione che non venne pubblicata era totalmente orchestrale, ed \u00e8 una delle pi\u00f9 rare, se non la pi\u00f9 rara, delle pubblicazioni ufficiali dell'artista statunitense.\nPer rendere \"Lumpy Gravy\" pi\u00f9 accessibile al pubblico, Zappa riedit\u00f2 l'album, sviluppando una versione molto diversa per la MGM. Il prodotto finale consiste in pezzi musicali intermezzati da dialoghi surreali.\nIl disco venne pubblicato dopo l'album dei The Mothers of Invention \"We're Only in It for the Money\", e contiene alcune tematiche che si collegano ad esso; come scrisse Zappa \u00abIs this phase 2 of We're Only in It for the Money?\u00bb.\nTracce.\nTesti e musiche di Frank Zappa"}
{"id": "371655", "revid": "219110", "url": "https://it.wikipedia.org/wiki?curid=371655", "title": "ECMAScript", "text": "ECMAScript (o ES) \u00e8 la specifica tecnica di un linguaggio di scripting, standardizzata e mantenuta da ECMA International nell'ECMA-262 ed ISO/IEC 16262. Le implementazioni pi\u00f9 conosciute di questo linguaggio (spesso definite come dialetti) sono JavaScript, JScript e ActionScript che sono entrati largamente in uso, inizialmente, come linguaggi lato client nello sviluppo web.\nStoria.\nLe specifiche definite da ECMAScript sono delle specifiche standardizzate di un linguaggio sviluppato da Brendan Eich di Netscape. Inizialmente era chiamato \"Mocha\", pi\u00f9 tardi LiveScript e solo in ultimo JavaScript. Nel dicembre del 1995, la Sun Microsystems insieme a Netscape annunciarono JavaScript attraverso un comunicato stampa. Nel marzo del 1996, Netscape Navigator 2.0 veniva rilasciato diventando il primo browser a supportare JavaScript.\nGrazie all'enorme successo di JavaScript come linguaggio client-side, Microsoft svilupp\u00f2 una versione differente ma compatibile del linguaggio chiamandolo JScript per evitare problemi di copyright. JScript implementava nuovi metodi per il calcolo della data per risolvere in parte i problemi dovuti all'anno 2000 che affliggevano JavaScript in quanto la classe Date era basata sull'omonima classe di Java. JScript fu incluso quindi in Internet Explorer 3.0, rilasciato nell'Agosto del 1996.\nNetscape consegn\u00f2 JavaScript ad Ecma International per il lavoro di standardizzazione e per fissare le specifiche. Cos\u00ec inizi\u00f2 ECMA-262 nel novembre del 1996. Questa prima edizione fu adottata dall'Ecma General Assembly nel giugno del 1997 e diverse edizioni della standardizzazione sono state pubblicate da allora. Il nome \"ECMAScript\" fu un compromesso tra le organizzazioni coinvolte nella standardizzazione del linguaggio, specialmente Netscape e Microsoft le cui dispute dominavano la scena durante i primi tempi in cui questi standard nascevano. Eich difatti comment\u00f2 che \"ECMAScript \u00e8 sempre stato un nome contrattato ma mai voluto che suonava molto come una malattia della pelle.\"\nMentre sia JavaScript che JScript mirano ad essere compatibili con le specifiche ECMAScript, provvedono a fornire allo stesso tempo funzioni aggiuntive non descritte dallo standard ECMA.\nVersioni.\nSono state pubblicate finora 10 edizione dell'ECMA-262. Dal 2015 la pubblicazione avviene con una cadenza annuale, per questo le edizioni hanno nel nome anche il riferimento all'anno di rilascio.\nNel giugno 2004, Ecma International pubblic\u00f2 lo standard ECMA-357, definendo un'estensione di ECMAScript, conosciuta come ECMAScript per XML (E4X). Ecma defin\u00ec anche un \"Compact Profile\" per ECMAScript (conosciuto come ES-CP o ECMA 327) ideato per dispositivi dalle risorse limitate, che venne ritirato nel 2015.\nQuarta Edizione (abbandonata).\nLa quarta edizione proposta di ECMA-262 (ECMAScript 4 o ES4) sarebbe stata la prima major update di ECMAScript dalla terza edizione pubblicata nel 1999. L'uscita delle specifiche (insieme alle referenze per l'implementazione) era inizialmente prevista per ottobre 2009 ed infatti un'introduzione al linguaggio fu rilasciata dal gruppo di lavoro il 23 ottobre 2007.\nAd agosto 2008, fu presa la decisione di ridimensionare la quarta edizione di ECMAScript e accorparla al progetto ECMAScript Harmony. Le novit\u00e0 in discussione per Harmony erano:\nL'intento di queste caratteristiche era in parte quello di facilitare lo sviluppo di software complessi con grandi gruppi di lavoro alle spalle e di permettere di eliminare alcune caratteristiche dinamiche del linguaggio per migliorare le prestazioni. Per esempio, Tamarin (la macchina virtuale per ActionScript sviluppata e rilasciata open source da Adobe) \u00e8 dotata di compilazione JIT (just-in-time).\nOltre all'introduzione di nuove features, nella quarta edizione fu proposto di correggere diversi bug dell'edizione precedente. Queste correzioni trovarono quindi posto nella quinta edizione\nI lavori per quest'edizione iniziarono dopo aver completato le specifiche dell'edizione Compact Profile e continuarono approssimativamente per 18 mesi in cui i progressi erano lenti nel coniugare le idee di Netscape su JavaScript 2 con l'implementazione pratica di JScript di Microsoft. Ci furono anche diversi dibattiti avvenuti pubblicamente su dei blog tra Eich, che sarebbe diventato pi\u00f9 tardi il CTO della Mozilla Foundation e Chris Wilson dipendente Microsoft, responsabile per l'architettura di Internet Explorer.\nWilson asseriva che i cambiamenti proposti per il nuovo standard che non erano completamente retrocompatibili con le versioni precedenti del linguaggio avrebbero \"rotto il web\" e che chi si era opposto era stato messo in secondo piano. Eich rispose dando del bugiardo al suo detrattore e lo sfid\u00f2 le critiche chiedendo pubblicamente di dimostrargli specifici esempi di incompatibilit\u00e0.\nQuinta Edizione.\nYahoo, Microsoft, Google e altri dissidenti della quarta edizione di ECMAScript formarono il loro \"sottocomitato\" per progettare un update di ECMAScript 3 un po' meno ambizioso, chiamandolo provvisoriamente ECMAScript 3.1. Questa edizione si sarebbe concentrata sulla sicurezza e sugli aggiornamenti delle librerie con un punto di riguardo sulla compatibilit\u00e0.\nDopo il dibattito sopra descritto, entrambi i team di ES 3.1 ed ES 4 si accordarono con un compromesso: si sarebbe lavorato sulle due edizioni in parallelo e con i due team coordinati per essere sicuri che ES 3.1 sarebbe rimasto strettamente un sottoinsieme di ES 4 (sia nella semantica che nella sintassi).\nSesta Edizione - ECMAScript 2015.\nLa sesta edizione, conosciuta inizialmente come ECMAScript (ES6) ma rinominata successivamente ECMAScript 2015 fu pronta nel 2015. Questa edizione port\u00f2 importanti ampliamenti alla sintassi, pensati per rendere pi\u00f9 agevole la scrittura di applicazioni complesse, tra cui le nuove dichiarazioni delle classi (class Foo { ... } ) e i moduli attraverso le istruzioni import e export. Alcune altre novit\u00e0 sintattiche furono il nuovo iteratore for ... of, le funzioni a freccia (() =&gt; {...} ), i generatori in stile Python, Le parole chiave codice_1 per dichiarare le variabili con visibilit\u00e0 locale e codice_2 dichiarare le costanti, dati binari, array tipizzati, nuove collections (maps, sets e WeakMap), promises, miglioramenti a numeri e matematica, reflection, proxy e template string.\nSettima Edizione - ECMAScript 2016.\nLa settima edizione, ufficialmente ECMAScript 2016, fu rilasciata nel Giugno del 2016. Le maggiori novit\u00e0 includono il block-scoping per variabili e funzioni, gli assegnamenti destrutturati delle variabili, proper tail calls, operatore esponente (codice_3) e le keyword codice_4, codice_5 per la programmazione asincrona.\nOttava Edizione - ECMAScript 2017.\nL'ottava edizione, nota ufficialmente con il nome di ECMAScript 2017, \u00e8 stata completata e pubblicata nel Giugno del 2017. Le nuove funzionalit\u00e0 proposte includono concurrency ed atomics, zero copy binary transfer, altri miglioramenti nell'ambito matematico, integrazione sintattica con le promise, observable streams, SIMD, migliore metaprogrammazione con le classi, overload degli operatori e molto altro.\nNona Edizione - ECMAScript 2018.\nLa nona edizione, nota come ECMAScript 2018 \u00e8 stata pubblicata nel giugno del 2018. Vengono introdotte le iterazioni asincrone (codice_6), le Promise ora hanno i metodi codice_7, codice_8 (se vanno in errore) e codice_9, la spread syntax per i parametri delle funzioni (codice_10). Corpose novit\u00e0 riguardano l'uso delle regular expression.\nDecima Edizione - ECMAScript 2019.\nLa decima edizione, chiamata ECMAScript 2019 \u00e8 stata rilasciata nel giugno 2019. Le maggiori novit\u00e0 riguardano i metodi codice_11 e codice_12.\nUndicesima Edizione - ECMAScript 2020.\nL'undicesima edizione, o ECMAScript 2020, \u00e8 stata pubblicata nel giugno 2020. In aggiunta alle nuove funzioni, questa versione introduct un tipo primitivo codice_13 per interi di dimensioni arbitrarie, l'operatore di coalescenza nullo, e l'oggettocodice_14 globale .\nI BigInt sono creati con il costruttore codice_13o con la sintassi codice_16, dove la \"n\" \u00e8 posizionata dopo il letterale del numero. I BigInt consentono la rappresentazione e la manipolazione di interi che vanno oltrecodice_17, mentre i tipi Numbers sono rappresentati da un valore IEEE 754 a precisione doppia da 64bit. Le funzioni incorporate in codice_18 non sono compatibili con BigInts; per esempio l'esponenzianzione dei BigInt deve essere fatta con l'operatore codice_3 invece di codice_20.\nl'operatore di coalescenza nullo, codice_21, restituisce l'operando di destra quando l'operando di sinistra \u00e8 codice_22 o codice_23. Questo \u00e8 in contrasto con l'operatore codice_24 , che restituirebbe codice_25 per tutti i valori \"falsy\", come quelli rappresentati di seguito.\n undefined ?? \"string\" // -&gt; \"string\"\n null ?? \"string\" // \"string\"\n false ?? \"string\" // -&gt; false\n NaN ?? \"string\" // -&gt; NaN\nLa concatenazione opzionale rende possibile accedere alle propriet\u00e0 annidate di un oggetto senza avere un controllo AND a ogni livello.\nUn esempio \u00e8 codice_26. Se una qualunque delle propriet\u00e0 \u00e8 non presente, codice_27 sar\u00e0 codice_23.\nConformit\u00e0.\nNel 2010, ECMA International inizi\u00f2 lo sviluppo di un test per verificare la conformit\u00e0 allo standard ECMA 262 ECMAScript.\nChiamato Test262, questo test viene utilizzato per capire quanto le varie implementazioni di JavaScript siano conformi alle specifiche. Il test contiene migliaia di verifiche individuali, una per ogni requisito dei vari standard.\nLo sviluppo di Test262 \u00e8 affidato all'ECMA Technical Committee 39 (TC39).\nGoogle e Microsoft hanno contribuito in modo importante allo sviluppo: entrambe hanno sviluppato migliaia dei test eseguiti dalla suite.\nTest262 consiste in test. Il dato \u00e8 aggiornato a Gennaio 2020..\nLe tabelle sottostanti mostrano la conformit\u00e0 degli engine JavaScript nelle applicazioni pi\u00f9 diffuse."}
{"id": "371656", "revid": "106643268", "url": "https://it.wikipedia.org/wiki?curid=371656", "title": "JScript", "text": "JScript \u00e8 l'implementazione Microsoft di ECMAScript, \u00e8 possibile che venga eseguito da ogni applicazione che supporta gli Script di Windows, come Internet Explorer, ASP e WSH.\n\u00c8 meno conosciuto di VBScript quando viene impiegato come sostituto dello scripting di batch, ma \u00e8 utilizzato globalmente nelle pagine HTML, in quanto VBScript \u00e8 supportato solo dal browser Internet Explorer.\nLa versione pi\u00f9 recente di JScript \u00e8 JScript .NET, basato sulla versione 4 di ECMAScript. JScript .NET pu\u00f2 essere interpretato dalla piattaforma .NET.\nVersioni.\nEssendo JScript l'equivalente Microsoft di JavaScript, ha dei punti in comune con quest'ultimo, ma spesso si sono rivelati dei problemi di compatibilit\u00e0 che hanno reso molto difficile la costruzione di pagine cross browser. L'ultima release di JScript, la 5.7, equivale alla versione 1.5 di JavaScript, portata avanti dal 1991 senza dei sensibili miglioramenti. Per questo motivo il motore JScript pu\u00f2 considerarsi abbastanza arretrato rispetto alle altre implementazioni di ECMAScript.\nJScript .NET.\nJScript .NET \u00e8 una implementazione del framework .NET di Jscript, \u00e8 un linguaggio CLS ed eredita tutte le sue interessanti caratteristiche, ma manca di diverse funzioni della versione originale di Jscript, e per questo diventa inappropriato per situazioni.\nJScript .NET pu\u00f2 essere utilizzato nelle pagine ASP .NET, ma non \u00e8 supportato nell'IDE di Visual Studio .NET.\nJScript .NET non \u00e8 supportato nel .NET Compact Framework.\nJScript .NET \u00e8 un prodotto separato da JScript, ed ha uno sviluppo indipendente da quest'ultimo. Contrariamente, essendo un prodotto .NET, dipende dagli altri linguaggi di questa famiglia come C#, VB.NET e J#.\nIl Framework .NET 3.0 non include una nuova versione di JScript."}
{"id": "371657", "revid": "2651316", "url": "https://it.wikipedia.org/wiki?curid=371657", "title": "Jscript", "text": ""}
{"id": "371660", "revid": "2651356", "url": "https://it.wikipedia.org/wiki?curid=371660", "title": "LiveScript", "text": ""}
{"id": "371661", "revid": "2651364", "url": "https://it.wikipedia.org/wiki?curid=371661", "title": "Livescript", "text": ""}
{"id": "371663", "revid": "9498", "url": "https://it.wikipedia.org/wiki?curid=371663", "title": "Convergenza e Unione", "text": "Convergenza e Unione (\"Converg\u00e8ncia i Uni\u00f3\") \u00e8 stata una federazione (e prima una coalizione) di partiti politici attiva in Spagna nella comunit\u00e0 autonoma di Catalogna dal 1978 al 2015. La componevano:\nStoria.\nLa coalizione \u00e8 stata costituita nel 1978 e ha debuttato in occasione delle elezioni generali del 1979, allorch\u00e9 ottenne otto seggi.\nIl 1980 segna l'inizio dell'egemonia di CiU nella politica catalana. L'alleanza guidata da Jordi Pujol ottiene 43 seggi al parlamento catalano e la guida del governo regionale, che manterr\u00e0 fino al 2003. Alle elezioni politiche del 1982 e del 1986 l'alleanza conferma la propria posizione di terza forza politica al Congresso nazionale.\nAlle elezioni comunali del 1999 CiU ottiene ben 602 sindaci e riesce alle elezioni europee a presentare un'unica lista con tutti gli altri partiti autonomisti catalani. \nNel 2001 CiU si \u00e8 data un nuovo statuto trasformandosi in una vera e propria federazione.\nNel 2003, CiU presenta una nuova proposta di Statuto regionale decisamente pi\u00f9 autonomista ed alle elezioni amministrative, dopo il ricambio di un terzo dei candidati, ottiene 525 sindaci.\nAlle elezioni regionali, si presenta il nuovo leader Artur Mas e CiU si conferma prima forza politica con 43 seggi. Ci\u00f2 nonostante il governo passa alla sinistra composta da Socialisti, Sinistra Repubblicana e Verdi.\nAlle elezioni europee del 2004 CiU aderisce alla lista \"GalEusCa-Pobles d'Europa\" che riunisce alcuni partiti autonomisti catalani, baschi e galiziani, ma che elegge un solo eurodeputato. Nel 2006, CiU, il Partito Nazionalista Basco ed il Blocco Nazionalista Galiziano danno vita ad una comune piattaforma programmatica ed all'associazione \"Galeusca\" che ha il compito di contribuire alla diffusione di una cultura non solo pluralista, ma plurinazionale ed autonomista.\nAlle elezioni regionali catalane del 2006, la lista unitaria di CiU ha conquistato il 31,5% dei voti (+ 0,6%) e ha ottenuto 48 seggi, 2 in pi\u00f9. Ci\u00f2 nonostante CiU \u00e8 rimasta all'opposizione nei confronti del governo di centro-sinistra, composto da Socialisti, Sinistra Unita e Alternativa, Sinistra Repubblicana e Verdi.\nNel 2010, alle elezioni regionali catalane, la lista di CiU ha ottenuto il 38,5% dei voti (+7%), risultando nettamente prima ed ottenendo 68 seggi su 135: la maggioranza assoluta le permette di tornare al governo dopo sette anni di opposizione.\nDopo momenti di tensione e disaccordi tra i leader dei due partiti che formano la federazione, soprattutto a causa delle elezioni del 27 settembre 2015 e della definizione della tabella di marcia verso il processo indipendentista, il momento pi\u00f9 teso si consuma all'indomani dei risultati del referendum tenuto da UDC il 14 giugno del 2015 con il quale il partito approva una propria tabella di marcia - che non prevede l'indipendenza ma una terza via - con il 50,5% dei voti. All'esito del referendum, CDC fa seguire un ultimatum di tre giorni a UDC affinch\u00e9 decida se seguire o meno il programma concordato tra la federazione, ERC e il Presidente della Generalitat. \nUDC risponde all'ultimatum mercoled\u00ec 17 giugno con l'uscita dal governo di tre propri consiglieri (Joana Ortega, Ramon e Josep Maria Pelegri Espadaler).\nIl 18 giugno 2015 il Segretario Generale di CDC Josep Rull annuncia con una conferenza stampa la fine della federazione, auspicando una separazione \"senza drammi\" ma affermando che era stata ormai imboccata \"una via di non ritorno\"."}
{"id": "371664", "revid": "289247", "url": "https://it.wikipedia.org/wiki?curid=371664", "title": "Pama-Nyungan", "text": ""}
{"id": "371665", "revid": "117421923", "url": "https://it.wikipedia.org/wiki?curid=371665", "title": "Valle San Giovanni", "text": "Valle San Giovanni \u00e8 una frazione del comune di Teramo sita 6\u00a0km a monte del capoluogo, lungo la stretta Val Tordino che penetra verso i Monti della Laga; nei pressi del paese, il fiume Tordino riceve le acque dei torrenti Lete e Fiumicello.\nI suoi abitanti sono circa 300 e si chiamano \"vallaroli\".\nNegli ultimi cento anni tanti sono stati gli emigrati, molti dei quali andati a Penns Grove in New Jersey, Stati Uniti.\nOrigini del nome.\nSecondo alcuni storici il nome deriverebbe dalla potente famiglia feudale teramana dei Di Valle, secondo altri dalla sua posizione in prossimit\u00e0 dell'antico cenobio benedettino di San Giovanni in Pergulis, cos\u00ec chiamato per l'abbondanza delle uve nel territorio circostante.\nStoria.\nVia Caecilia.\nIn epoca romana nelle immediate vicinanze dell'attuale Valle San Giovanni passava l\"'Interamnium Vorsus\", il tratto cio\u00e8 della via Caecilia che, proveniente da Amiternum, all'altezza dell'attuale Montorio deviava verso Interamnia Praetutiana, costeggiando l'attuale abitato di Travazzano e attraversando il Tordino (Batinus) nei pressi dell'attuale antica chiesa di Santa Maria di Ponte a Porto per poi giungere a Giulianova Castrum Novum nei pressi del mare seguendo il corso sinistro del fiume Tordino.\nProprio a Valle San Giovanni infatti, in localit\u00e0 \"Cavonetto\", nel 1993 fu rinvenuto il Cippo miliario \"CXIIII\" insieme a un tratto dell'antica strada.\nRapporto con il paese di Frunti.\nLa storia di Valle San Giovanni si intreccia con quella della vicina Frunti, prima feudo della famiglia \"De Frunto\", e con quella di Teramo con la quale aveva stretto un trattato di reciproca alleanza. \nTeramo mirava ad annettere Frunti mentre quest'ultima avrebbe voluto superare la condizione di feudo, pertanto il trattato ebbe breve durata. Nel 1338, gli abitanti sciolsero il contratto per tornare indipendenti e riappropriarsi del privilegio del foro (gestione autonoma della giustizia).\nCi fu autonomia fino al 1457 quando entr\u00f2 a far parte della vicina contea di Montorio. Nel 1668 Frunti divenne feudo del conte Crescenzio De Crescentiis, ma nei primi anni del Settecento, gli abitanti deliberarono la loro aggregazione con la comunit\u00e0 Valle San Giovanni.\nLa transumanza.\nIn quel periodo Valle San Giovanni si era sviluppata per aver ereditato gran parte dei possedimenti di San Giovanni in Pergulis e per essere diventata un centro di smistamento e di controllo della transumanza abruzzese. L'importante tratturo di San Quirico, di cui restano ancora vistose tracce, convogli\u00f2 per secoli le greggi da e per le Puglie.\nIl brigantaggio.\nNel Cinquecento e Seicento fu coinvolta dal brigantaggio, che vide tra i protagonisti alcuni briganti nativi in posti limitrofi. Probabilmente si lottava per il controllo dei boschi circostanti. Nel 1603 il marchese Baltassarre Caracciolo, per cercare di porre fine alle lotte, fece uccidere tre noti briganti. Nel 1682 nei pressi del paese si scontrarono due gruppi di briganti. La lotta dur\u00f2 sei giorni ed ebbe fine solo quando Teramo mand\u00f2 i propri soldati per porre fine alla faida.\nNel 1683 il paese fu completamente saccheggiato e quasi distrutto dalle truppe di don Alfonso di Villaparte alla caccia del famoso brigante Santuccio di Froscia che da anni terrorizzava il territorio. Nel 1799 diversi vallaroli (soprannome degli abitanti di Valle San Giovanni) combatterono contro i francesi al comando del capomassa Vincenzo Rolli.\nIl monastero di San Giovanni in Pergulis.\nIn questo periodo di lotte, il monastero di San Giovanni in Pergulis sub\u00ec una rapida decadenza. Nel 1561 le sue rendite, con quello che restava del vecchio convento, furono assegnate da Papa Paolo IV alla collegiata di Montorio, alla quale spettava l'obbligo del restauro del convento. Ma il degrado non si arrest\u00f2.\nNel 1775 il canonico di Montorio l'abbandon\u00f2 e pass\u00f2 a svolgere le funzioni religiose nella pi\u00f9 comoda chiesa della Madonna della Neve, nel centro del paese, appartenente alla popolazione di Valle San Giovanni. Attualmente il monastero \u00e8 in rovina, all'interno vi sono affreschi del 1458.\nCarbone fossile.\nNella prima met\u00e0 dell'Ottocento a Valle San Giovanni furono scoperti e sfruttati giacimenti di carbon fossile. Vi si applicarono tra gli altri Luigi Pigliacelli e Antonio Amary.\nStoria amministrativa.\nNel 1809 il governo francese, che govern\u00f2 per soli 10 anni il Regno di Napoli, scelse Valle San Giovanni come capoluogo di un vasto territorio comunale comprendente anche gli ex feudi di Frunti, Valle Piola, Abetemozzo, Borgonovo e Poggio Rattieri.\nPoco tempo dopo, nel 1868, successivamente alla nascita del Comune di Cortino, il territorio del comune di Valle San Giovanni venne diviso tra questo (frazioni di Casanova, Faieto e Collegilesco) e quello di Montorio.\nNel 1929 il paese ormai impoverito economicamente e nel numero di abitanti a causa della forte emigrazione, fu distaccato da Montorio al Vomano e divenne frazione di Teramo.\nI partigiani.\nGli abitanti raccontano che, alla fine della Seconda guerra mondiale, alcuni partigiani si rifugiarono nelle grotte che si trovano immediatamente a monte del paese.\nTradizioni antiche.\nNegli anni passati si \u00e8 svolta la festa di Sant'Antonio Abate, legata ad un'antica tradizione popolare della provincia di Teramo. Essa d\u00e0 risalto alla caratteristica benedizione degli animali, di tradizione contadina, per la quale, in questa ricorrenza, si portavano gli animali domestici giovani, di cui il santo \u00e8 patrono, sul sagrato della chiesa principale, San Giovanni, per farli benedire."}
{"id": "371668", "revid": "4", "url": "https://it.wikipedia.org/wiki?curid=371668", "title": "Sinistra Repubblicana della Catalogna", "text": ""}
{"id": "371670", "revid": "2225", "url": "https://it.wikipedia.org/wiki?curid=371670", "title": "Convergenza e Unione (Spagna)", "text": ""}
{"id": "371671", "revid": "121804555", "url": "https://it.wikipedia.org/wiki?curid=371671", "title": "Pierre de Ronsard", "text": "Conosciuto come Il \"principe dei poeti\", \u00e8 celebre anche per la partecipazione al movimento poetico \"la Pl\u00e9iade\".\nVita e opere.\nNacque nel castello della Possonni\u00e8re, nei dintorni del villaggio di Couture-sur-Loir nel Loir-et-Cher. Le origini della stirpe dei Ronsard sono da ricercarsi nelle province slave a sud del Danubio. Baudouin de Ronsard o Rossart diede vita al ramo francese della famiglia nella prima met\u00e0 del XIV secolo.\nPierre \u00e8 il figlio minore di Loys e Jeanne de Chaudrier; anche se la famiglia non apparteneva direttamente alla nobilt\u00e0, vi intratteneva dei legami molto stretti, tanto che la sconfitta di Pavia di Francesco I obblig\u00f2 il padre di Ronsard, che rivestiva il ruolo di ma\u00eetre d'h\u00f4tel, a partire poco dopo la sua nascita.\nRonsard ricevette un'educazione in casa durante l'infanzia e, una volta raggiunti i dodici anni d'et\u00e0, venne mandato al Collegio di Navarra a Parigi. Pare che il giovane Ronsard non abbia apprezzato affatto il rude stile di vita di questa scuola d'impronta medioevale.\nPer quanto privo d'esperienza, divenne prima paggio del Delfino del re di Francia, Francesco, e poi del fratello Carlo, duca d'Orl\u00e9ans.\nQuando Madeleine di Francia spos\u00f2 Giacomo V di Scozia, Ronsard fu preso a servizio del re e rimase tre anni in Gran Bretagna, per rientrare poi in Francia nel 1540 e riprendere il suo ruolo al seguito del Duca d'Orleans.\nTale posizione gli permise di viaggiare, prima nelle Fiandre e poi nuovamente in Scozia. Ben presto venne promosso ad un ruolo di maggior peso e divenne segretario del seguito di Lazare de Ba\u00eff, il padre del suo futuro amico e collega della Pl\u00e9iade, Antoine de Ba\u00eff. Con lo stesso ruolo fece parte del seguito del cardinale di Bellay-Langey. La famosa \"querelle\" con Fran\u00e7ois Rabelais avvenne proprio in quel periodo.\nLa sua promettente carriera diplomatica fu bruscamente interrotta da un attacco di sordit\u00e0 che nessun medico fu in grado di risolvere. Ronsard decise quindi di dedicarsi agli studi. Scelse di frequentare il Collegio di Coqueret, il cui rettore era Jean Dorat, professore di greco ed ellenista convinto (successivamente sar\u00e0 membro della Pl\u00e9iade), che Ronsard conosceva poich\u00e9 era stato il tutore di Antoine de Ba\u00eff, che and\u00f2 con Ronsard; Joachim du Bellay, secondo di sette fratelli, li raggiunse ben presto. Muretus (Marc-Antoine Muret), appassionato di latino, il cui ruolo nella creazione della tragedia francese sar\u00e0 rilevante, studiava presso il collegio di Coqueret, all'epoca.\nIl periodo di studi di Ronsard dur\u00f2 sette anni e il primo manifesto del nuovo movimento letterario che auspicava l'applicazione dei principi classici venne stilato dall'amico Du Bellay nel 1549: \"D\u00e9fense et illustration de la langue fran\u00e7aise\". \"La Pl\u00e9iade\" (o \"La Brigata\", come si chiamava all'inizio) era nata. Era composta inizialmente da sette scrittori: Ronsard, Du Bellay, Ba\u00eff, R\u00e9my Belleau, Pontus de Tyard, Jodelle e Jean Dorat. L'anno successivo, nel 1550, Ronsard pubblica le sue opere raccogliendole nelle prime quattro raccolte delle \"Odi\".\nNel 1552, il quinto volume delle Odi fu pubblicato contemporaneamente a \"Les Amours de Cassandre\". Le due opere scatenarono una vera polemica nell'ambiente letterario. Un aneddoto illustra le rivalit\u00e0 e le critiche dell'epoca: si dice che Mellin de Saint-Gelais, esponente di punta dell\"'\u00c9cole Marotique\", leggesse in maniera burlesca degli stralci dei poemi di Ronsard davanti al re per prendersene gioco. Sennonch\u00e9 Margherita di Francia, la sorella del re, e futura duchessa di Savoia, prese dalle mani di Mellin il libro e si mise a leggere l'opera di Ronsard, restituendo ai poemi tutto il loro splendore: alla fine della lettura, tutta la sala era affascinata ed esplose in un caloroso applauso. Ronsard era stato accettato come poeta.\nLa sua gloria fu repentina e smisurata e non sub\u00ec battute d'arresto. Tra il 1555 e il 1556 pubblic\u00f2 gli \"Hymnes\", dedicati a Margherita di Savoia. Finisce gli \"Amori\" nel 1556 e poi compose una collezione di \"Opere complete\" che, secondo una leggenda, sarebbero state volute da Maria Stuarda, sposa di Francesco II nel 1560. Nel 1565 vedono la luce le \"\u00c9l\u00e9gies\" e l'\"Abr\u00e9g\u00e9 de l'art po\u00e9tique fran\u00e7ais\".\nIl rapido susseguirsi di diversi sovrani non incise sul trattamento riservato a Ronsard. Dopo Enrico II e Francesco II, anche Carlo IX viene affascinato dal poeta. Gli vengono anche riservati degli spazi all'interno del palazzo. Questo patrocinio reale per\u00f2 ha degli effetti negativi sull'opera di Ronsard: \"la Franciade\", commissionata da Carlo IX, non raggiunge il livello delle altre opere dell'autore, per via dell'opinabile scelta del re di utilizzare il decasillabo piuttosto che il verso alessandrino.\nLa morte di Carlo IX non intacc\u00f2 il favore ottenuto a corte. Ma, per via dei crescenti problemi di salute da cui era affetto, Ronsard scelse di passare i suoi ultimi anni di vita lontano dai fasti di palazzo, alternando i soggiorni nella sua casa di Vend\u00f4me o nella non lontana abbazia di Croix-Val a visite all'amico Jean Galland, intellettuale del Collegio di Boncourt, a Parigi. Pare che Ronsard disponesse anche di una casa in Faubourg Saint Marcel.\nGli ultimi anni della sua vita non furono tra i pi\u00f9 felici. Sub\u00ec la perdita di diversi amici e il suo stato di salute peggior\u00f2. Diversi sovrani stranieri, tra cui Elisabetta I d'Inghilterra, gli inviarono doni. Malgrado la malattia, le sue creazioni letterarie rimasero comunque eccellenti, tanto che alcuni dei suoi ultimi scritti sono reputati tra i migliori.\nIl 27 dicembre 1585 Ronsard venne sepolto nella chiesa di Saint Cosme a Tours.\nFrasi famose.\n\"Finch\u00e9 la vita e la stagion d'amore, ad amar c'invitano... Vieni amor mio, e sia colma la deliziosa messa dei baci\".\nUn sonetto famoso.\nFabrizio De Andr\u00e9 si ispir\u00f2 a questo sonetto per comporre \"Valzer per un amore\".\nCome si vede a maggio la rosa sulla fronda, \nbella di giovinezza, nel suo primo fiorire,\nrender geloso il cielo del suo vivo colore,\nquando l\u2019Alba di pianto sul far del d\u00ec la inonda;\nsui petali la grazia e l\u2019amore si posa,\navvolgendo giardini ed alberi di odore;\nma abbattuta da pioggia o da troppo calore,\nlanguendo muore, foglia dopo foglia dischiusa.\nCos\u00ec nella tua prima e giovanile et\u00e0,\nquando onoravan Terra e Cielo la tua belt\u00e0,\nla Parca ti ha uccisa, e cenere ora riposa.\nPer ossequi ricevi da me pianti e dolori, \nquesto vaso di latte, quel paniere di fiori,\na che il tuo corpo sia, vivo o morto, una rosa.\nTraduzione di Nino Muzzi\nComme on voit sur la branche au mois de may la rose,\nen sa belle jeunesse, en sa premi\u00e8re fleur,\nrendre le ciel jaloux de sa vive couleur,\nquand l\u2019Aube de ses pleurs au poinct du jour l\u2019arrose;\nla grace dans sa feuille, et l\u2019amour se repose,\nembasmant les jardins et les arbres d\u2019odeur;\nmais batue ou de pluye, ou d\u2019excessive ardeur,\nlanguissante elle meurt, feuille \u00e0 feuille d\u00e9close.\nAinsi en ta premiere et jeune nouveaut\u00e9,\nquand la Terre et le Ciel honoroient ta beaut\u00e9,\nla Parque t\u2019a tu\u00e9e, et cendre tu reposes.\nPour obseques re\u00e7oy mes larmes et mes pleurs,\nce vase plein de laict, ce panier plein de fleur,\nafin que vif et mort ton corps ne soit que roses."}
{"id": "371675", "revid": "2075211", "url": "https://it.wikipedia.org/wiki?curid=371675", "title": "Tony Adams", "text": "\u00c8 membro dell'Ordine dell'Impero Britannico dal 1999, nonch\u00e9 membro della Hall of Fame del calcio inglese dal 2004..\nNel 2019 \u00e8 stato nominato presidente della Rugby Football League.\nCarriera.\nGiocatore.\nNativo di Havering, entr\u00f2 nel 1980 nelle giovanili dell', squadra nella quale milit\u00f2 per la sua intera carriera. Esord\u00ec diciassettenne nel 1983 contro il e gi\u00e0 il 1\u00ba gennaio 1988 divenne capitano, il pi\u00f9 giovane di tutti i tempi per la societ\u00e0 londinese, ruolo che ricopr\u00ec per i successivi 14 anni. Dopo la conquista della League Cup nel 1987, guid\u00f2 la squadra alla conquista del campionato del 1989, vinto negli ultimi minuti dell'ultima giornata grazie alla differenza reti. La vittoria si ripet\u00e9 anche due anni dopo, nel 1991.\nNel frattempo i suoi problemi fuori dal campo iniziarono ad aumentare: coinvolto sempre pi\u00f9 spesso in risse, nel 1991 venne arrestato per guida in stato di ebbrezza, venendo condannato a quattro mesi, poi ridotti a 58 giorni per buona condotta (cfr. il libro ufficiale dello stesso Adams dal titolo \"Fuorigioco - La mia vita con l'alcool\"). Allo stesso tempo ebbe una fermata anche la sua carriera internazionale: dopo l'esordio in nazionale il 18 febbraio 1987 contro la e le prime partite, fu lasciato infatti fuori dai mondiali di Italia '90.\nTorn\u00f2 a vestire stabilmente la maglia della sua Nazionale, di cui divenne capitano insieme a David Platt, dopo gli Europei del 1992, a cui non prese parte per infortunio. Nel frattempo a livello di club vinse l'accoppiata FA Cup e League Cup nel 1993 e la Coppa delle Coppe nel 1994. Partecip\u00f2 agli Europei del 1996, dove l'Inghilterra fu eliminata in semifinale dalla .\nSubito dopo gli Europei ammise pubblicamente i suoi problemi di alcolismo e inizi\u00f2 una disintossicazione felicemente conclusasi. Adams tuttavia si tolse ancora grosse soddisfazioni come la doppietta campionato e FA Cup del 1998 seguita poi da quella del 2002, concludendo cos\u00ec la carriera, dopo 668 partite con la maglia del club londinese. In Nazionale diede l'addio nel settembre 2000, dopo aver partecipato agli Europei di quell'anno.\nAllenatore.\nLa sua carriera da allenatore inizia nel 2003 alla guida del Wycombe. La sua esperienza non basta per salvare la squadra, che al termine della stagione retroceder\u00e0 in League Two. Dopo un'altra stagione, nel novembre 2004 si dimette per motivi personali.\nDopo un'esperienza olandese, il 28 giugno 2006 approda al Portsmouth, come vice di Harry Redknapp, del quale prende il posto 2 anni dopo. La sua avventura al Portsmouth finisce l'8 febbraio 2009, dopo la sconfitta contro il Liverpool 3 a 2 in una rocambolesca partita.\nIn assenza di offerte, dopo circa un anno e mezzo di inattivit\u00e0, nel giugno 2010 decide di accettare l'offerta del Gabala Football Club, societ\u00e0 calcistica che milita nel campionato dell'Azerbaigian. Il 10 aprile 2017 viene ingaggiato come tecnico del .\nStatistiche.\nAllenatore.\nAggiornate al 12 dicembre 2011.\nLa prima partita da allenatore del Portsmouth di Adams fu un pareggio per 1-1 contro il . Tuttavia non era ancora stato nominato ufficialmente allenatore della squadra."}
{"id": "371676", "revid": "124663786", "url": "https://it.wikipedia.org/wiki?curid=371676", "title": "Roger Zelazny", "text": "Ha vinto il premio Nebula per tre volte ed il premio Hugo sei volte, di cui due per i romanzi \"Signore della luce\" (\"Lord of Light\", 1968) e \"Io, l'immortale\" (\"This Immortal\", 1966).\nBiografia.\nNato il 13 maggio 1937 negli Stati Uniti nella citt\u00e0 di Euclid (Ohio), sin da giovanissimo ha dimostrato la sua vocazione letteraria scrivendo novelle e poesie a sfondo umoristico. Ebbe modo di dimostrare le sue capacit\u00e0 non solo durante gli studi primari e secondari, svolti presso le scuole di Euclid, ma anche durante il liceo, pubblicando sulle riviste scolastiche alcuni racconti e poemi e vendendo nel 1954 il racconto breve \"Mr. Fuller's Revolt\", uscito sulla rivista \"Literary Cavalcade\". Nel 1955 si iscrive alla facolt\u00e0 di psicologia dell'Universit\u00e0 di Cleveland continuando comunque a coltivare la sua passione per la scrittura, tanto da cambiare indirizzo di studi quasi subito, frequentando la facolt\u00e0 di inglese e diplomandosi nel 1959 in Bachelor of Arts. Durante questo periodo continua a pubblicare alcune sue opere nelle riviste scolastiche e vince dei premi di poesia: il Finley Foster Poetry Prize due volte nel 1957 e nel 1959 e in quest'ultimo anno anche l'Holden Essay Award. Si interessa anche allo judo iniziando a praticarlo, mantenendo sempre un grande interesse per le arti marziali, fino ai suoi ultimi anni di vita, diventando in seguito anche insegnante di Aikid\u014d.\nNei due anni successivi frequenta l'ambiente universitario della Columbia University approfittando della permanenza a New York per interessarsi di musica, arte e respirando l'atmosfera \"off\" del Greenwich Village di quegli anni, rinunciando a tutto ci\u00f2 nel 1960 quando si arruola nella Guardia Nazionale prima come volontario e poi coscritto fino al 1963, riuscendo comunque a laurearsi nel 1962 alla Columbia University conseguendo il Master of Arts e anche a lavorare presso la Social Security Administration di Cleveland. Sempre nel 1962 pubblica i suoi primi due opere di fantascienza: \"Passion Play\" sulla rivista Amazing Stories e \"Horseman\" su \"Fantastic\". Nel 1963 scrive e pubblica una lunga serie di opere di fantascienza, alcune di esse firmate sotto lo pseudonimo di Harrison Denmark e sempre in questo anno ottiene la sua prima candidatura al premio Hugo per il miglior racconto breve con l'opera \"Una rosa per l'Ecclesiaste\" (\"A Rose for Ecclesiastes\"), premio assegnato poi a Poul Anderson per \"L'infiltrazione\" (\"No Truce with Kings\"). \nNel 1964, a causa degli strascichi di un brutto incidente d'auto, \u00e8 costretto a rinviare il matrimonio con la fidanzata Sharon Stebler che sposer\u00e0 alla fine dello stesso anno, il 5 dicembre, e dalla quale si separer\u00e0 nell'estate dell'anno successivo. Sempre nel 1965, a seguito di una promozione di lavoro, si trasferisce a Cleveland, continuando a pubblicare opere di fantascienza e ottenendo per una di esse, \"Le porte del suo viso, i fuochi della sua bocca\" (\"The Doors of His Face, the Lamps of His Mouth\"), una seconda candidatura al Premio Hugo per il miglior racconto breve e vincendo inoltre il premio Hugo per il miglior romanzo con l'opera \"Io, l'immortale\" (\"...And Call Me Conrad\"), premio questo diviso \"ex aequo\" con il romanzo \"Dune\" di Frank Herbert. Ancora nello stesso anno vince il premio Nebula con il racconto \"He Who Shapes\", ex aequo con \"L'albero della vita\" (\"The Saliva Tree\") di Brian W. Aldiss, e con il racconto breve \"Le porte del suo viso, i fuochi della sua bocca\".\nNel giugno del 1966 divorzia da Sharon Steberl, sposando nell'agosto dello stesso anno Judith Alene Callahan. Nel 1967 pubblica il romanzo \"Signore della luce\" (\"Lord of Light\"), cui sar\u00e0 assegnato nell'anno successivo il premio Hugo, e il romanzo breve \"La pista dell'orrore\" (\"Damnation Alley\"), candidato allo stesso premio. Nel 1969 lascia il suo lavoro alla Social Security Administration per dedicarsi completamente alla scrittura. Nel 1971 nasce suo figlio Devin. \nNel 1972 in Francia il suo romanzo \"Metamorfosi cosmica\" (\"Isle of the Dead\") ottiene il premio Apollo. Nel 1975 si trasferisce a Santa Fe (Nuovo Messico); in questo stesso anno pubblica sulla rivista \"Analog\" il racconto \"Home is the Hangman\", vincitore del premio Hugo e del premio Nebula e il romanzo \"Le rocce dell'impero\" (\"Doorways in the Sand\") candidato anch'esso al premio Hugo. Nel 1976 nasce il suo secondo figlio Jonathan Trent e viene pubblicato il romanzo \"Deus Irae\" scritto con Philip K. Dick. Nel 1977 dal suo romanzo \"La pista dell'orrore\" (\"Damnation Alley\", 1969) viene tratto il film \"L'ultima odissea\" (\"Damnation Alley\") per la regia di Jack Smight. Nel 1979 nasce sua figlia Shannon.\nNell'aprile del 1981 pubblic\u00f2 \"La variante dell'unicorno\" (\"Unicorn Variation\") che vinse nell'anno successivo il premio Hugo per il miglior racconto, mentre nel 1986 analogo riconoscimento ottenne \"24 vedute del monte Fuji, di Hokusai\" (\"24 Views of Mt. Fuji, by Hokusai\", 1985), premiato come miglior romanzo breve. Nel 1987 il suo racconto \"Permafrost\", pubblicato sulla rivista \"Omni\" di aprile del 1986 ottiene anch'esso il premio Hugo.\nRoger Zelazny mor\u00ec a 58 anni il 14 giugno 1995 a Santa Fe, per un tumore."}
{"id": "371681", "revid": "1714743", "url": "https://it.wikipedia.org/wiki?curid=371681", "title": "Giovanni di Borgogna", "text": "Giovanni era figlio del duca di Borgogna, Filippo II l'Ardito e di Margherita di Male, erede delle contee di Fiandra, di Nevers, di Rethel, di Borgogna e d'Artois, e pretendente dei ducati di Brabante e Limburgo.\nBiografia.\nCome erede della terza dinastia di Borgogna, dal 1384, a Giovanni fu concesso dai genitori il titolo di Conte di Nevers, titolo che tenne sino al 1405, quando dopo essere divenuto duca di Borgogna vi rinunci\u00f2 a favore del fratello Filippo.\nDopo aver rotto il fidanzamento con Caterina di Valois, figlia del re Carlo V di Francia, nell'aprile 1385, per la politica voluta dal padre Filippo di consolidamento della posizione della casata nei Paesi Bassi, Giovanni, a Cambrai, spos\u00f2 Margherita, figlia del duca di Baviera-Straubing Alberto I, conte di Hainaut e di Olanda, mentre sua sorella Margherita sposava Guglielmo IV di Hainaut, figlio ed erede di Alberto.\nI festeggiamenti, alla presenza del re di Francia, Carlo VI si protrassero per cinque giorni, durante i quali il re combin\u00f2 il proprio matrimonio con Isabella di Baviera.\nIl conte di Nevers, Giovanni, nel 1396, guid\u00f2 un contingente in aiuto del re d'Ungheria, Sigismondo, partecip\u00f2 alla guerra contro il Sultano turco, Bayezid I, ove combatt\u00e9 nella Battaglia di Nicopoli (25 settembre 1396) con cos\u00ec tanto entusiasmo e coraggio che gli fu attribuito il soprannome di \"Senza paura\". Ci\u00f2 nondimeno la battaglia si risolse in un disastro e Giovanni fu fatto prigioniero e rilasciato solo l'anno successivo, dopo il versamento di un enorme riscatto da parte del padre. Fu Governatore Generale dell'Ordine di S. Giorgio di Borgogna.\nGiovanni contro gli Orl\u00e9ans.\nGiovanni eredit\u00f2 il ducato di Borgogna nel 1404 e il personaggio pi\u00f9 importante del governo era il duca d'Orleans, Luigi di Valois, il giovane fratello dell'ormai insano Carlo VI. Luigi ora che sua moglie Valentina Visconti era in esilio si era avvicinato alla regina Isabella. Ma l'intimit\u00e0 tra il fratello del re e la regina, i lussi, l'amore per i divertimenti e le licenziosit\u00e0 tendevano ad alienargli l'opinione pubblica. Inoltre essendo le finanze in disordine, Luigi svalut\u00f2 la moneta e impose una nuova imposta. A questo punto Giovanni arriv\u00f2 a Parigi, in armi, sostenendo che l'imposta nei suoi stati non era valida. Luigi e la regina lasciarono precipitosamente Parigi in mano a Giovanni.Due mesi dopo, dato che erano riprese le ostilit\u00e0 tra inglesi e francesi, ci fu una riconciliazione. Entrambi i rivali cercarono di colmare il vuoto di potere creato dal sovrano, ormai folle. Giovanni organizz\u00f2 una politica matrimoniale, sposando, nel 1404, sua figlia Margherita con il Delfino di Francia, Luigi, duca di Guyenna e combinando il fidanzamento (si sarebbero sposati, nel 1409) del suo erede, il futuro Duca di Borgogna Filippo III, con Michela di Valois, figlia di Carlo VI e di Isabella di Baviera. Il Duca di Borgogna, inoltre, cerc\u00f2 di divenire per decreto, durante uno dei periodi di pura follia del sovrano, tutore del Delfino e della prole del re. E non trascur\u00f2 neppure di avere buoni rapporti la classe intermedia dei mercanti, degli uomini d'affari e dell'Universit\u00e0 di Parigi. Ci\u00f2 non miglior\u00f2 i rapporti tra Giovanni e Luigi di Valois, gi\u00e0 tesi anche per la rivalit\u00e0 che li opponeva nei bacini della Mosa e della Schelda, dove Giovanni controllava le Fiandre ed il Brabante, mentre Luigi aveva i diritti sul ducato del Lussemburgo e stava stringendo un'alleanza col duca di Gheldria.\nPresto i due rivali arrivarono a minacciarsi apertamente. Il loro zio Duca di Berry, favor\u00ec una promessa di riconciliazione solenne, ma tre giorni dopo, il 23 novembre 1407 Luigi, mentre stava tornando a casa, dopo una visita alla regina fu assassinato nelle strade di Parigi. Gli furono tributati solenni funerali. le investigazioni del prevosto di Parigi giunsero presto alla verit\u00e0 e Giovanni confess\u00f2 allo zio, il duca di Berry, Giovanni di Berry, e al cugino, il re di Napoli, Luigi II d'Angi\u00f2 di essere il mandante del delitto, \"istigato dal demonio\". Poi lo giustific\u00f2 come un \"tirannicidio\". Comunque dovette lasciare Parigi, perch\u00e9 la vedova, Valentina Visconti, e il nuovo duca d'Orleans, di 14 anni, Carlo, chiedevano un'esemplare punizione.\nDopo la fuga Giovanni rientr\u00f2 a Parigi, nel febbraio 1408, ben accolto da tutti e, in un'assemblea, in marzo, il teologo normando, Giovanni il Piccolo, senza essere contraddetto giustific\u00f2 Giovanni. Ma sei mesi dopo Valentina Visconti riapparve a Parigi ed in un'altra assemblea, l'abate di C\u00e9risy replic\u00f2 al Piccolo e furono preannunciate misure molto severe contro Giovanni, che si trovava a Liegi per domare una sommossa. Domata la sommossa, Giovanni ritorn\u00f2 a Parigi che lo accolse con gli onori di un tempo, riottenendo il favore del sovrano. Nel trattato di Chartres, firmato il 9 marzo 1409, il re assolse il Duca di Borgogna dal crimine, ed insieme al figlio di Luigi, Carlo, Duca di Orl\u00e9ans, promise una riconciliazione. La riconciliazione, davvero umiliante per Carlo d'Orleans, fu riproposta in un trattato successivo, nel novembre del 1410. Con un editto intanto era stata rinnovata la posizione di Giovanni quale tutore del Delfino.\nIl partito degli Armagnacchi contro Giovanni e il partito dei Borgognoni.\nAlla morte di Valentina Visconti il figlio maggiore, Carlo, era quattordicenne, ed era sposato con la cugina Isabella di Francia (1389-1409), e, dopo l'umiliante riconciliazione col duca di Borgogna, nel marzo 1409, aveva raccolto intorno a s\u00e9 diversi nobili del partito orleanista. Carlo, rimasto vedovo, nel 1410, in seconde nozze, spos\u00f2 Bona d'Armagnac, la figlia del conte d'Armagnac, Bernardo VII, che port\u00f2 ad una alleanza tra i partigiani del duca d'Orl\u00e9ans ed i conti d'Armagnac, sancita durante la celebrazione del matrimonio tra Carlo e Bona, a Gien, il 15 aprile 1410, con la formazione di una lega contro il duca di Borgogna, formata dal duca d'Orl\u00e9ans e suo suocero con i duchi di Berry, i duchi di Borbone e di Bretagna, i conti d'Alen\u00e7on et di Clermont, sotto la guida del conte d'Armagnac, e dato che la lega aveva nelle sue file molti cavalieri guasconi, il partito fu detto degli Armagnacchi, mentre la fazione opposta che si era stretta intorno al duca di Borgogna fu detta dei Borgognoni e che raccoglieva intorno a s\u00e9, oltre ai suoi due fratelli, Antonio, duca del Brabante e Filippo, conte di Nevers, tutti i nobili dell'Artois, della Piccardia e della Franca Contea, fiamminghi e tedeschi inclusi. inoltre Giovanni poteva contare sul popolo di Parigi e quello delle grandi citt\u00e0 del nord e sull'universit\u00e0 di Parigi. I due partiti cominciarono a costituire delle bande armate e palazzi e castelli cominciarono ad essere aggrediti e assaltati ed i delitti aumentavano di giorno in giorno. Parigi era in mano agli Armagnacchi e dai pulpiti cominciarono a scagliare scomuniche contro le loro bande.\nLa guerra civile.\nLa pace era stata solennemente sancita nel 1410, quando, nel 1411, Giovanni si rivolse agli inglesi, per avere rinforzi per Parigi e, in luglio, il duca d'Orleans invi\u00f2 una sfida a Giovanni, duca di Borgogna, insultandolo. La battaglia avvenne, in autunno, fuori Parigi, e gli Armagnacchi furono respinti con difficolt\u00e0 dalle schiere borgognone e dai loro alleati inglesi. Nel maggio del 1412, Giovanni, accompagnato dal delfino e dal re mise l'assedio a Bourges, dove si era rinchiuso il duca di Berry; il duca d'Orleans chiese l'aiuto degli inglesi, che arrivarono quando ormai l'assedio era stato tolto; e ad Auxerre fu stabilita una pace armata, assai onerosa per il duca d'Orleans. Carlo e Bernardo rimasero a Parigi, mentre Giovanni ritorn\u00f2 in Borgogna.\nTutti questi conflitti avevano procurato un dissesto nella giustizia e nelle casse dello stato, per cui i principi per mantenere le loro ambizioni e i loro dissidi aumentavano le imposte, assecondati dai funzionari statali. A Parigi tale situazione cre\u00f2 del malcontento e soprattutto le corporazioni dei macellai, dei trippai e dei conciapelli fomentavano i disordini. Giovanni rientr\u00f2 a Parigi e cominci\u00f2 a offrire doni e paghe ai pi\u00f9 scalmanati e in poco tempo si form\u00f2 una potente coalizione borgognona. Alla fine del 1412, in previsione di un'invasione degli inglesi, dato che il tesoro era vuoto, per aumentare le imposte, furono convocati gli Stati Generali, che accusarono apertamente i funzionari reali e chiedendo che fossero allontanati dalle cariche ed i loro beni confiscati, in modo da trovare i denari per la guerra. Procedendo tale lavoro a rilento, il popolo parigino, il 27 aprile 1413, si sollev\u00f2, assedi\u00f2 e conquist\u00f2 la Bastiglia, poi il palazzo del delfino ed inizi\u00f2 ad arrestare tutti i sospetti, tra cui quindici dame di corte, che vennero rinchiusi allo Ch\u00e2telet ed al Louvre, senza che Giovanni intervenisse tempestivamente. Dopo una sosta di pochi giorni, ai primi di giugno ricominciarono gli arresti a cui seguirono brutalit\u00e0 ed esecuzioni sommarie, ormai alcune corporazioni, tra cui i macellai erano fuori dal controllo di Giovanni.\nGli Armagnacchi coi duchi di Berry e d'Orleans si erano radunati fuori Parigi e a Vernon si incontrarono coi borgognoni stabilendo la soppressione del governo rivoluzionario che aveva sopraffatto la corte seguita da un'amnistia generale, la pace fu firmata a Pontoise, il 28 luglio. Ai primi di agosto i prigionieri furono liberati dalle carceri, il duca d'Orleans e gli Armagnacchi rientrarono a Parigi, i funzionari reali rimessi al loro posto, ma ben presto iniziarono le persecuzioni contro i borgognoni. Giovanni, vistosi a malpartito, lasci\u00f2 in tutta fretta Parigi e raggiunse Lilla.\nInvasione della Francia e battaglia di Azincourt.\nIn quel periodo, il 20 marzo del 1413, era morto il re d'Inghilterra, Enrico IV, che essendo stanco e malato non aveva intenzione di invadere la Francia. Invece il figlio, Enrico V, molto ambizioso riprese le pretese al trono di Francia di suo bisnonno, Edoardo III, prepar\u00f2 l'invasione dei territori francesi, approfittando della guerra civile in corso in Francia.Gi\u00e0, nel 1413, Enrico V strinse un'alleanza con Giovanni per combattere gli Armagnacchi, e, nel caso che Enrico avesse attaccato la Francia sarebbe rimasto neutrale e lo avrebbe riconosciuto come re se avesse avuto il sopravvento. Nello stesso tempo Giovanni garantiva a Carlo VI di non aver preso alcun impegno con gli inglesi.Enrico V, nell'agosto del 1414, rivendic\u00f2 il trono di Francia, chiedendo in sposa Caterina, la figlia di Carlo VI. La controproposta, portata dagli ambasciatori a Winchester, fu la mano di Caterina, una grossa dote e una parte dell'Aquitania; Enrico cacci\u00f2 gli ambasciatori e prosegu\u00ec nei preparativi di invasione.\nIl 13 agosto 1415, la flotta inglese arriv\u00f2 a Cap de la H\u00e8ve, alla foce della Senna, nei pressi di Le Havre e alcuni giorni dopo l'esercito inglese assedi\u00f2 Harfleur, che cadde il 22 settembre. Dopo alcuni giorni, Enrico V, coi suoi 13.000 soldati, si avvi\u00f2 verso Calais, con l'intenzione di svernare, ma arrivato in Piccardia si trov\u00f2 di fronte l'armata francese, composta da ben 50.000 uomini. L'esercito francese avrebbe potuto essere ancora pi\u00f9 numeroso se fosse stato accettata l'offerta di aiuto di Giovanni Senza Paura, che fu respinta per paura che volesse impadronirsi del potere, e forse anche perch\u00e9 si sapeva che trattava anche con Enrico V.Nonostante il parere negativo del duca di Berry, alle undici del 24 ottobre del 1415, si inizi\u00f2 la Battaglia di Azincourt, che alle quattro del pomeriggio era gi\u00e0 finita con un disastro francese ove morirono, combattendo per la Francia, circa 10.000 uomini tra cui i due fratelli, di Giovanni Senza Paura, Antonio, Duca del Brabante e Filippo, Conte di Nevers, mentre il duca d'Orleans cadde prigioniero.\nGuerra in Normandia e conquista del potere di Giovanni.\nDopo la sconfitta di Azincourt, data la pazzia del re, la morte, nel dicembre 1415, del Delfino di Francia, il genero di Giovanni, Luigi, duca di Guienna, dato che la regina era stata esiliata a Tours, e che il nuovo delfino era il fratello di Luigi, Giovanni, duca di Turenna, viveva fuori Parigi presso il suocero, Guglielmo II di Baviera-Straubing, il governo della Francia era nelle mani del suocero del duca 'Orleans (prigioniero degli inglesi), il connestabile, conte d'Armagnac, Bernardo VII, che si era circondato di bande armate che seminavano il terrore nelle strade di Parigi.\nNel frattempo Giovanni Senza Paura, dopo aver inutilmente tentato un accordo col governo francese, nell'ottobre del 1416, incontr\u00f2, a Calais, Enrico V e pare che fosse disposto a riconoscerlo re di Francia.Nell'aprile del 1417 il delfino Giovanni, duca di Turenna, era morto ed il nuovo delfino ora era un ragazzo di quattordici anni, Carlo, che praticamente era stato adottato dalla famiglia dei d'Angi\u00f2, Luigi II d'Angi\u00f2 e la moglie, Iolanda di Aragona.\nNell'agosto del 1417, mentre Enrico V sbarc\u00f2 a Trouville con l'esercito inglese, le truppe di Giovanni marciarono su Parigi. Enrico in meno di un anno aveva conquistato la Normandia e il 29 luglio 1418 si present\u00f2 davanti a Rouen, con circa 45.000 uomini. Nello stesso tempo Giovanni era avanzato su Parigi accolto come un liberatore e giunto di fronte alla citt\u00e0, aveva richiamato la regina dall'esilio, installandola, come reggente, a Troyes. Parigi era stanca della tirannia e delle imposte degli Armagnacchi e si inizi\u00f2 una trattativa di pace, fallita per colpa di Bernardo e alla fine i parigini, nella notte tra il 20 e il 21 maggio, aprirono una porta della citt\u00e0, a un contingente di 800 borgognoni che con l'aiuto de cittadini conquistarono Parigi. Il 30 maggio 1418 la citt\u00e0 era in mani borgognone, ma Giovanni non era presente, perch\u00e9 era a caccia in Borgogna e fece la sua comparsa a Parigi, solo il 14 luglio. Purtroppo in quel frattempo bande di scalmanati, capeggiati dai macellai, avevano creato disordini, andando a prelevare i prigionieri, tra cui Bernardo VII d'Armagnac e parecchie donne, e mettendoli a morte con efferata crudelt\u00e0. Il Duca si sistem\u00f2 a Parigi e si atteggi\u00f2 a protettore del re, ma non riusc\u00ec a fermare i disordini che proseguirono sino ad agosto, quando i caporioni dei disordini vennero fermati e giustiziati. A Parigi dal 1\u00ba ottobre, vennero aboliti i tributi.\nGiovanni ora aveva il comando delle operazioni contro gli inglesi che assediavano Rouen tergivers\u00f2 e non fece nulla per evitare la resa della citt\u00e0, il 20 gennaio 1419. Ora la Normandia era tutta inglese, ad eccezione di Mont-Saint-Michel.\nGiovanni e il Delfino e morte di Giovanni.\nAlla presa di Parigi da parte dei borgognoni, il Delfino di Francia, Carlo, sotto la protezione del nobile bretone, Duchastel, era riuscito ad uscire dalla citt\u00e0, ed in poco tempo, a sedici anni, dato che Bernardo era stato ucciso, era divenuto il capo della fazione degli Armagnacchi e nel 1418, si era autoproclamato reggente del regno di Francia ed aveva organizzato un governo su tutti i territori controllati dagli Armagnacchi.Sia Giovanni che il Delfino, volevano riconciliarsi per scacciare gli inglesi ed ebbero un primo incontro a Saint-Maur, nel settembre 1418. per\u00f2 Giovanni contemporaneamente con la regina Isabella, portava avanti una trattativa con Enrico V per il suo matrimonio con Caterina, figlia di Isabella e Carlo VI; l'incontro di Nantes non fu risolutivo. Allora Giovanni si riavvicin\u00f2 al delfino e i due si incontrarono a luglio, sul ponte di Pouilly, vicino a Melun, ove si ripromisero una pacificazione e, a Corbeil, si scambiarono il bacio della pace. Gli inglesi avanzarono e conquistarono Mantes, Melun e Pontoise, per cui fu stabilito un ulteriore colloquio a Montereau, Giovanni esit\u00f2 e ritard\u00f2 l'incontro, per cui nel campo degli Armagnacchi sorse una certa diffidenza nei confronti di Giovanni e quando finalmente si incontrarono il 10 settembre 1419 sul ponte di Montereau, sia il delfino che il Duca Giovanni si presentarono accompagnati da una piccola scorta, per ci\u00f2 che riteneva un incontro che avrebbe dovuto sancire una pace definitiva e duratura, invece il colloquio fu aspro e si scambiarono reciproche accuse e la trattativa fall\u00ec. Ma mentre il delfino si ritirava, alcuni uomini della sua scorta si avventarono contro Giovanni e lo trafissero pi\u00f9 volte con la spada, uccidendolo. Questo omicidio, probabilmente non premeditato, vendicava l'assassinio del duca d'Orleans, Luigi di Valois, ma riapriva una stagione di odio per la Francia.A Giovanni Senza Paura successe il figlio Filippo, detto il Buono. Il corpo di Giovanni fu sepolto a Digione.\nDiscendenza.\nGiovanni da Margherita ebbe i seguenti otto figli:\nGiovanni ebbe anche diversi figli illegittimi:"}
{"id": "371682", "revid": "6923", "url": "https://it.wikipedia.org/wiki?curid=371682", "title": "Decisione dell'Unione europea", "text": "Una Decisione dell'Unione europea, nell'ordinamento e nel diritto dell'Unione europea, \u00e8 una delle fonti del diritto dotata di efficacia vincolante.\nCon le modifiche introdotte dal Trattato di Lisbona, la nuova formulazione dell'art. 288 par. 4 TFUE consente che siano emanate decisioni prive di indicazioni sui destinatari.\nTipologie.\nLe decisioni possono essere atti legislativi o non legislativi. Le decisioni non legislative possono anche prendere la forma di atti delegati e di esecuzione. \nLe decisioni, invece, che non hanno carattere legislativo e che designano i destinatari cui sono rivolte, sono notificate ed hanno efficacia in virt\u00f9 di tale notificazione.\nSono atti legislativi quando vengono adottate congiuntamente:\nIn tutti gli altri casi le decisioni sono atti non legislativi. Possono essere adottate, ad esempio, dal Consiglio europeo, dal Consiglio o dalla Commissione.\nIn base all'art. 297 TFUE le decisioni che hanno carattere legislativo devono essere firmate dal presidente dell'istituzione che le ha adottate e pubblicate nella Gazzetta ufficiale dell'Unione europea; entrano in vigore alla data da esse stabilita oppure, in mancanza di data, il ventesimo giorno successivo alla pubblicazione. Lo stesso discorso vale per le decisioni non aventi carattere legislativo, e solo nel caso in cui queste ultime non designino i destinatari cui sono rivolte.\nL'unica condizione richiesta affinch\u00e9 la decisione possa essere fatta valere come titolo esecutivo \u00e8 l'apposizione della formula esecutiva da parte dell'autorit\u00e0 nazionale designata che procede ad una verifica dell'autenticit\u00e0 dell'atto.\nI destinatari.\nDestinatari possono essere sia Stati membri (eccezionalmente anche tutti gli Stati membri), come accade per le decisioni della Commissione relative agli aiuti concessi dagli Stati, sia persone fisiche o giuridiche, quali le decisioni della stessa Commissione in materia di regole di concorrenza applicabili alle imprese. Nel caso di decisioni rivolte a persone fisiche o giuridiche esse assumono caratteri sensibilmente affini a quelli propri del provvedimento amministrativo del diritto interno.\nNella prassi sono adottate le decisioni particolari che, prevedendo la presenza di specifici destinatari e comportando un obbligo pecuniario, hanno efficacia di titolo esecutivo da far valere negli Stati membri, in virt\u00f9 dell'art. 299 TFUE. Nell'ipotesi di mancata esecuzione, la Commissione potr\u00e0 esperire la procedura di infrazione per violazione del trattato, come disposto dall'art. 258 TFUE.\nLa Corte di giustizia chiarisce che:"}
{"id": "371683", "revid": "106908", "url": "https://it.wikipedia.org/wiki?curid=371683", "title": "Bolingbroke (Regno Unito)", "text": "Bolingbroke, oggi chiamato Old Bolingbroke, \u00e8 un villaggio inglese nelle vicinanze di Boston, nel Lincolnshire. Un secondo villaggio a dieci chilometri a sud-ovest \u00e8 chiamato New Bolingbroke.\nWilliam de Roumare, I conte di Lincoln, (nato circa nel 1096) edific\u00f2 il castello di Bolingbroke nel XIII secolo: un classico castello a terrapieno e recinzione, con fossato di cinta riempito d'acqua, il tipo di castello divenuto uno stereotipo hollywoodiano 700 anni dopo.\nIl figlio di Edoardo III, Giovanni di Gand, acquis\u00ec il castello che nel 1367 divenne il luogo di nascita di suo figlio Henry, conosciuto in seguito come Enrico di Bolingbroke e destinato a divenire re Enrico IV d'Inghilterra. Il castello sub\u00ec un assedio durante la guerra civile nel 1643, in quanto usato per le truppe di presidio prima della battaglia di Winceby (11 ottobre 1643). Le ultime strutture rimaste in piedi caddero nel 1815. Il sito infine divenne una collina erbosa, che gli archeologi escavarono negli anni settanta."}
{"id": "371685", "revid": "404338", "url": "https://it.wikipedia.org/wiki?curid=371685", "title": "Unicef", "text": ""}
{"id": "371689", "revid": "486946", "url": "https://it.wikipedia.org/wiki?curid=371689", "title": "Eurofestival (1979)", "text": ""}
{"id": "371693", "revid": "124573250", "url": "https://it.wikipedia.org/wiki?curid=371693", "title": "T\u00e8 Bianco", "text": ""}
{"id": "371694", "revid": "466539", "url": "https://it.wikipedia.org/wiki?curid=371694", "title": "Rocco Tanica", "text": "Musica.\nNegli Elio e le Storie Tese.\nRocco Tanica si unisce ufficialmente al gruppo di Elio nel 1982, rimanendo ufficialmente parte della formazione fino allo scioglimento del 2018.&lt;br&gt;\nCome tutti gli altri componenti del gruppo, anche lui riceve un proprio soprannome: il primo \u00e8 \"Confo Tanica\", che successivamente verr\u00e0 mutato in \"Rocco Tanica\", a causa di uno sketch intitolato \"Vivi vivi Rocco\" (parodia di \"We Will Rock You\" dei Queen). L'assonanza con \"Rocco Tano\", nome originale del pornoattore Rocco Siffredi, \u00e8 quindi da giudicare come una coincidenza. Nel corso della carriera con gli Elio e le Storie Tese, Rocco Tanica ha adottato ulteriori soprannomi estemporanei, quali \"Renato Tinca\", \"Ren\u00e9\", \"Carambola\", \"Nuovo Boosta\", \"Luigi Calimero\", \"Antonelliano\", \"Aleppe\", \"Tony Concilianti\", \"Carlo Ponte\", e molti altri.\nNel corso dei concerti degli anni ottanta (il periodo della gavetta del gruppo), mancando nel gruppo un batterista, Tanica cura anche la ritmica, preparando una serie di tracce musicali da caricare durante l'esecuzione dei vari brani. Tale espediente \u00e8 stato utilizzato anche per le primissime registrazioni degli Elio e le Storie Tese, come la versione di \"John Holmes\" contenuta nel disco della trasmissione \"Lupo solitario\" (1988).&lt;br&gt;\nAssieme ad Elio, \u00e8 coautore di gran parte delle canzoni del gruppo presenti nei dischi \"Elio Samaga Hukapan Kariyana Turu\" (1989), \"Italyan, Rum Casusu \u00c7ikti\" (1992) ed \"Esco dal mio corpo e ho molta paura\" (1993), nonch\u00e9 dei numerosi brani presentati nei primi concerti degli Anni Ottanta e rimasti inediti. \u00c8 inoltre unico autore dei brani \"Luigi il pugilista\" (2013), \"Amore amorissimo\" (2013) e \"Il circo discutibile\" (2018), nonch\u00e9 della musica di \"I delfini nuotano\" (2016).&lt;br&gt;\nCanta inoltre nelle canzoni \"Cara ti amo\" (1989), \"Alfieri\" (1997), \"Shpalman\u00ae\" (2003; versione singolo), \"She Wants\" (2016), \"Parla come mangi\" (2016) e \"I delfini nuotano\" (2016). Negli spettacoli live si \u00e8 trovato spesso a interpretare la parte di Enrico Ruggeri nel \"Vitello dei piedi di balsa\", di Sir Oliver Skardy in \"Uomini col borsello\" e di Lucio Dalla in \"Psichedelia\".\nAssieme a Elio, Faso, Cesareo, Linus e Mangoni \u00e8 stato conduttore di \"Cordialmente\" dal 1993 al 2018, scrivendo per la trasmissione numerose rubriche umoristiche.\nA partire dal tour del 2013, pur rimanendo a tutti gli effetti membro degli Elio e le Storie Tese come autore e musicista in studio, ha ridotto le apparizioni dal vivo con il gruppo, venendo sostituito nei live dal pianista e produttore Vittorio Cosma.\nIl 24 aprile 2016, durante un'intervista realizzata dal programma \"Storie\" dell'emittente svizzera RSI, il tastierista ha rivelato che quella decisione fu presa in seguito ad un periodo di profonda depressione, causato proprio dai ritmi stressanti e usuranti del dover suonare dal vivo. Questo distacco dall'attivit\u00e0 live gli ha permesso di recuperare salute e serenit\u00e0.\nIl 29 aprile 2016, durante il primo concerto del \"Piccoli Energumeni Tour\" a Milano, Rocco Tanica annuncia ufficialmente che al termine di quel tour smetter\u00e0 di suonare dal vivo con la band, pur continuando a rimanerne un membro. Il 21 maggio 2016 suona per l'ultima volta con gli Elio e le Storie Tese, in occasione dell'ultima tappa del \"Piccoli Energumeni Tour\", a Padova. Negli anni successivi Rocco si \u00e8 riunito con la sua band solo per alcune esibizioni televisive e per un'ultima volta sul palco durante l'ultimo concerto a Barolo il 29 giugno 2018.\nAltre collaborazioni.\nOltre all'attivit\u00e0 principale di tastierista con Elio e le Storie Tese, Tanica ha collaborato anche con diversi altri musicisti come: i Righeira, nelle hit \"L'estate sta finendo\" e \"Innamoratissimo\" (del quale \u00e8 autore della musica con i Fratelli La Bionda); Massimo Ranieri, per cui ha curato anche l'arrangiamento e suonato l'introduzione al pianoforte di \"Perdere l'amore\"; ma anche Roberto Vecchioni, Claudio Baglioni, Ricchi e Poveri, Sergio Caputo, Stefano Nosei, Max Pezzali, The Kolors, Claudio Bisio e Paola Cortellesi. Nel 2005 partecipa all'album di Max Pezzali, intitolato Il mondo insieme a te, in cui suona il pianoforte nel brano Essenziale.\nNel 1990 collabora con Fabrizio De Andr\u00e9 come musicista (suonando le tastiere, il pianoforte e l'armonium) e co-arrangiatore nel disco \"Le nuvole\" e componendo lo strumentale \"bandistico\" di \"Don Raffa\u00e8\" (che tuttavia non lo vede accreditato fra gli autori).&lt;br&gt;\nNel 1990 \u00e8 tra gli autori dello spettacolo \"Aspettando Godo\" di Claudio Bisio, in cui \u00e8 presente la canzone \"Quella vacca di nonna papera\", scritta da lui e dallo stesso Bisio. Nel 1991 \u00e8 coautore assieme a Claudio Bisio del singolo \"Rapput\" e di tutti i brani del successivo album \"Pat\u00e9 d'animo\" (dove duetta assieme a Bisio in \"Le donne di Tunisi\", parodia di \"Le donne di Modena\" di Baccini). La collaborazione con Bisio prosegue anche negli anni seguenti (sua \u00e8 \"Mai Uei\", parodia di \"My Way\" scritta per lo spettacolo \"Tersa Repubblica\" del 1995) e continua con la trasmissione Zelig. Tanica scrive molte canzoni per la trasmissione di cabaret, tra cui \"Dannato umorismo\", cantata prima nello Zelig in Tour del 2003 e poi durante lo spettacolo \"Co\u00e8si se vi pare\" del 2006. Tra le altre canzoni scritte per Zelig si possono ricordare \"Sotto la quarta non pu\u00f2 essere vero amore\", \"Basta coi luoghi comuni sulle zone erogene\" e, pi\u00f9 tardi, \"Cuneo\", parodia di \"Empire State of Mind\".&lt;br&gt;\nNel 1996, per Claudio Baglioni, ha arrangiato gli archi nel brano \"Male di me\", contenuto nell'album \"Io sono qui\". Nel 2003 partecipa come ospite del Cd degli Ossi Duri \"X\", omaggio a Frank Zappa, per il decennale della sua morte, dove inframmezza i brani con \"sproloqui\" insieme a Claudio Bisio. Nello stesso anno collabora con Enzo Jannacci nell\u2019album \"L'uomo a met\u00e0\". Nel 2004 firma con Paola Cortellesi la canzone \"No perditempo\", presentato al Festival di Sanremo (in cui la comica \u00e8 co-conduttrice assieme a Simona Ventura). Nel 2005 partecipa all'album \"L'ultimo dei miei cani\" degli Ossi Duri, dove suona nei brani \"La fonte dell'odore\" e \"Siga fecca\". Nel 2020 cura collabora al singolo di Mao \"Scusa caro vicino\".&lt;br&gt;\nNel 2020 collabora con Elio Enrico Melozzi alla ricostruzione del quintetto perduto de \"Le nozze in villa\" di Gaetano Donizetti, andate in scena al Teatro Gaetano Donizetti di Bergamo nell'ambito del Donizetti Opera Festival.\nTelevisione e cinema.\nAutore televisivo, nel biennio 2007-2008, Tanica ha collaborato alla trasmissione domenicale di Rai 2 \"Quelli che... il calcio\". Diverse le sue apparizioni nella trasmissione televisiva \"Zelig Circus\", dove ha impersonato \"Vano Fossati\", ironica ed originale parodia del cantautore Ivano Fossati. Nelle prime due edizioni del programma di Rai 2 \"Scorie\" ha interpretato il ruolo di \"Sergione\" (accompagnato da partner femminili quali la ragazza immagine \"Lookrezia\" e la contorsionista \"Lili\"), proponendo \"instant songs\" e stacchetti utilizzando tastiera e vocoder. Nelle edizioni seguenti, da solo, ha curato una \"curiosa\" rassegna stampa.\nConduce il format \"Quasi TG\", surreale notiziario prodotto da Endemol e Vodafone Italia, distribuito come servizio VAS e anche in onda sul canale satellitare Comedy Central. Dal 2009 partecipa alla serie comica \"I soliti idioti\", in onda su MTV, interpretando il ruolo del tassista negli sketch \"Quindi Quindi\". Nel 2010 \u00e8 stato autore e conduttore del \"TG Tanica\", rubrica della trasmissione di LA7 \"Crozza Italia\" poi riproposta nel 2011 all'interno di \"TV Talk\" su Rai 3.\nIn qualit\u00e0 di attore cinematografico ha recitato in due film di Antonello Grimaldi: nel 1999 in \"Asini\", di cui ha firmato anche la colonna sonora e nel 1996 in \"Il cielo \u00e8 sempre pi\u00f9 blu\". Inoltre \u00e8 celebre la sua partecipazione al film pornografico \"Rocco e le Storie Tese\" (1997) con Rocco Siffredi, di cui \u00e8 stato uno degli ideatori principali.\nNel 2004 ha prestato la sua voce per interpretare il personaggio di \"Sten\" nel film d'animazione danese \"Terkel in Trouble\". Sempre nello stesso anno, assieme agli altri Elii, compare nel cast di \"Natale a casa Deejay\", film diretto da Lorenzo Bassano e che si chiude sulle note della canzone \"Natale allo Zenzero\" degli stessi Elio e le Storie Tese. \u00c8 copresentatore di \"Xtra Factor\", doposhow del talent \"X Factor\" di cui Elio \u00e8 giudice. Dal 2011 \u00e8 ospite fisso della trasmissione \"Xtra Factor\" per commentare comicamente la diretta di \"X Factor\" appena terminata.\nNel 2014 partecipa al programma \"Il Musichione\", a cura del suo gruppo, gli Elio e le Storie Tese. Il contributo al programma consta soprattutto in alcune strampalate interviste (parodie di quelle dei rotocalchi televisivi) a personaggi dello spettacolo come Laura Pausini; saltuariamente prende parte alle esecuzioni live del gruppo, con lo pseudonimo di \"Sergio Antibiotice\". Adotter\u00e0 questo pseudonimo anche in seguito, per il Festival di Sanremo 2016 (quando, nella serata delle cover, suoner\u00e0 col gruppo \"Il Quinto Ripensamento\", rifacimento di \"A Fifth of Beethoven\" di Walter Murphy).\nDal 10 al 14 febbraio 2015 \u00e8 nel cast del Festival di Sanremo 2015 nel ruolo di inviato speciale dalla sala stampa, dalla quale propone la sua surreale rassegna di giornali e riviste. \u00c8 poi confermato nel cast della manifestazione per le successive edizioni, andate in onda rispettivamente dal 9 al 13 febbraio 2016 e dal 7 all'11 febbraio 2017. Nella primavera 2015 \u00e8 co-presentatore, insieme a Lucilla Agosti, del programma \"Italia's Got Veramente Talent?\", talk show comico che funge da dopo serata per \"Italia's Got Talent\". Dall'8 giugno conduce \"Razzolaser\" su Rai 2, insieme ad Angela Rafanelli.\nNel 2019 partecipa come attore alla terza stagione de \"La dottoressa Gi\u00f2\" nel ruolo di Fabio Bracco e nella serie \"La Compagnia del Cigno\" nel ruolo del Professor Guido Sestrieri.\nVita privata.\nRocco Tanica \u00e8 fratello minore di Marco Conforti, gi\u00e0 manager del gruppo Elio e le Storie Tese (e compagno di classe di Stefano Belisari/Elio e di Luca Mangoni). Bench\u00e9 della sua vita privata non si conosca molto, \u00e8 noto che Rocco Tanica ha avuto una relazione con l'attrice romana Paola Cortellesi all'inizio degli anni Duemila (periodo in cui entrambi collaboravano a \"Mai Dire Gol\").\nNell'aprile del 2005 conduce uno sciopero della fame assieme a Paolo Macchi, presidente del comitato Giardino in Gioia, per impedire l'abbattimento del Bosco di Gioia, senza successo. La vicenda viene ricordata nel 2008 dal brano degli Elio e le Storie Tese \"Parco Sempione\" (versi \"sedicimila firme/niente cibo per Rocco Tanica/ma poi il bosco l'hanno rasato/mentre la gente era via per il ponte\").\nCresciuto con un'educazione cattolica (da giovane frequenta a lungo un oratorio milanese), oggi si professa cristiano valdese.\nI \"Corti\".\nSergio Conforti detiene la paternit\u00e0 dell'idea dei \"Corti\", brevi pezzi audio ricavati, con un certosino lavoro di copia-incolla, da successi di musica leggera italiana (e in parte internazionale), presentati nel corso della trasmissione radiofonica \"Cordialmente\". Il risultato \u00e8 un esilarante effetto, sempre diverso, di stravolgimento della musica e/o del testo di partenza: in particolare quest'ultimo, rimaneggiato a dovere, o cambia di significato rispetto all'originale, o si trasforma in una serie di vocaboli ed espressioni completamente prive di senso.\nL'ispirazione della tecnica con la quale sono stati creati i Corti \u00e8 venuta dall'ascolto di una versione concentrata e appunto \"mutilata\" di \"Birdland\" degli Weather Report, che negli anni ottanta faceva da sottofondo ad uno spot televisivo dell\"'Amaro Ramazzotti\".\nDopo i primi esperimenti su popolari canzoni, la tecnica dei Corti \u00e8 stata estesa, con il medesimo effetto surreale, ad ulteriori files audio (fiabe, documentari, sommari di TG, ecc.). A partire dal 28 gennaio 2008, i \"Corti\" annoverano un'ulteriore tecnica: ricondurre un'intera canzone alla nota pi\u00f9 significativa, che viene presa come punto di riferimento cui ritrasporre (con opportuno software di elaborazione delle frequenze) ogni altra nota sull'intera canzone o su parte di essa. Un esempio di questa tecnica \u00e8 \"Satisfaction\" dei Rolling Stones, imperniata sul \"si\" e sul \"mi\". Rocco Tanica \u00e8 noto anche per il particolare uso dell'harmonizer, modulatore vocale attraverso il quale il tastierista d\u00e0 voce ai suoi \"alter ego\" durante i concerti (utilizzato, ad esempio, nei brani \"Shpalman\u00ae\" e \"She Wants\", in cui Tanica \u00e8 voce solista)."}
{"id": "371695", "revid": "3831", "url": "https://it.wikipedia.org/wiki?curid=371695", "title": "Bancha", "text": ""}
{"id": "371698", "revid": "2225786", "url": "https://it.wikipedia.org/wiki?curid=371698", "title": "Matcha", "text": "Il matcha (pron. giapponese) o mocha (pron. cinese) (\u62b9\u8336, \"t\u00e8 sfregolato\", pronunciato ) \u00e8 una variet\u00e0 di t\u00e8 verde originaria della Cina imperiale usata durante la dinastia Sui. Le foglie sono finemente lavorate e usate principalmente nella tradizionale cerimonia del t\u00e8. Vengono cotte al vapore, asciugate e ridotte in polvere finissima. Ce ne sono due tipi: il \"koicha\" (spesso) che proviene da piante di et\u00e0 superiore a 30 anni, e l\"'usucha\" (sottile) che proviene da piante di et\u00e0 inferiore ai 30 anni.\nStoria.\nDurante la dinastia Tang (618-907) in Cina le foglie del t\u00e8 venivano cotte al vapore e poi pressate in una specie di \"mattoni\" per lo stoccaggio e il commercio. Il t\u00e8 veniva preparato scaldando e polverizzando le foglie, e quindi bollendo la polvere che se ne ricavava in acqua calda, aggiungendo del sale.\nCon la dinastia Song (960-1279) il metodo di preparazione del t\u00e8 al vapore con foglie essiccate e poi mescolate in una ciotola con la frusta divenne molto popolare.\nLa preparazione e il consumo di t\u00e8 in polvere venne definita nel rituale buddista chan. Il primo codice monastico \"chan\" esistente, il \"Chanyuan qinggui\" (\"Regolamento di purezza per un monastero chan\", 1103), descrive in dettaglio il galateo per le cerimonie del t\u00e8.\nUtilizzo.\nIn Giappone il t\u00e8 \"matcha\" viene utilizzato anche come spezia o colorante naturale in cibi quali il \"mochi\" o la \"soba\", il gelato al t\u00e8 verde e un'enorme variet\u00e0 di \"wagashi\" (torte, biscotti, tiramis\u00f9, cioccolatini, gelati industriali ed artigianali, \"cr\u00e8me caramel\", \"muffin\", frapp\u00e9, granite).\nCerimonia del t\u00e8.\nIl Cha no yu (\u8336\u306e\u6e6f, \"acqua calda per il t\u00e8\"), conosciuto in Occidente anche come \"cerimonia del t\u00e8\", \u00e8 un rito sociale e spirituale praticato in Cina e Giappone, indicato anche come Chad\u014d o \"Sad\u014d\", [\u8336(cha)\u9053(dao),Via del t\u00e8, in cinese]. \n\u00c8 una delle arti tradizionali \"zen\" pi\u00f9 note. Questa cerimonia e pratica spirituale pu\u00f2 essere svolta secondo stili e forme diverse. Nella cerimonia del t\u00e8 denso (\u6fc3\u8336, \"koicha\") viene utilizzato un t\u00e8 proveniente dalle foglie pi\u00f9 giovani delle piante pi\u00f9 vecchie della piantagione. Viceversa, nella cerimonia del t\u00e8 leggero (\u8584\u8336, \"usucha\") viene utilizzato un t\u00e8 proveniente dalle foglie pi\u00f9 vecchie delle piante pi\u00f9 giovani, risultando al gusto leggermente pi\u00f9 amaro rispetto al t\u00e8 denso. La polvere per il t\u00e8 denso pu\u00f2 essere usata per preparare anche il t\u00e8 leggero, ma non viceversa. Per il t\u00e8 leggero viene usato il doppio dell'acqua utilizzata per la preparazione del t\u00e8 denso, in proporzione; quest'ultimo risulta quindi pi\u00f9 pastoso. \nAnche i contenitori utilizzati per conservare il t\u00e8 sono differenti (vedi anche \"chaki\").. Il t\u00e8 leggero \"usucha\", a seguito dello sbattimento dell'acqua col frullino durante la preparazione, si ricopre di una sottile schiuma di una tonalit\u00e0 particolarmente piacevole che si intona con i colori della tazza. Il \"matcha\" viene mescolato all'acqua calda con l'apposito frullino di bamb\u00f9 (\"chasen\", \u8336\u7b45), creando non un'infusione ma una sospensione, ovvero la polvere di t\u00e8 viene consumata insieme all'acqua. Per questo motivo e per il fatto che il \"matcha\" viene prodotto utilizzando germogli terminali della pianta, la bevanda ha un effetto notevolmente eccitante. Infatti veniva utilizzata, e lo \u00e8 tutt'oggi, dai monaci Zen, per rimanere svegli durante le pratiche meditative (\"zazen\", \u5750\u7985). \nCaratteristiche.\nIl \"matcha\" \u00e8 ricco di vitamine, minerali, polifenoli ed \u00e8 il t\u00e8 con la maggior percentuale di antiossidanti (anche superiore al normale t\u00e8 verde).."}
{"id": "371701", "revid": "2175", "url": "https://it.wikipedia.org/wiki?curid=371701", "title": "Sencha", "text": ""}
{"id": "371702", "revid": "1812137", "url": "https://it.wikipedia.org/wiki?curid=371702", "title": "Leopoldstadt", "text": "Leopoldstadt () \u00e8 il secondo distretto di Vienna, in Austria ed \u00e8 situato subito a est del primo e centrale distretto, la Innere Stadt, oltre il canale del Danubio, in tedesco \"Donaukanal\".\nLa zona \u00e8 attraversata dalla Pazmanitengasse, la grande arteria che ospitava la pi\u00f9 grande sinagoga di Vienna (il \"Pazmanitentempel\", costruito a partire dal 1910), fino alla sua distruzione nel 1938 nel corso della \"Notte dei Cristalli\".\nIl distretto ospita la Chiesa di San Francesco d'Assisi."}
{"id": "371703", "revid": "858648", "url": "https://it.wikipedia.org/wiki?curid=371703", "title": "Anna Faris", "text": "Biografia.\nFiglia di Jack e Karen Faris, crebbe a Seattle e fin da giovanissima ebbe una grande passione per la recitazione. I suoi genitori le consigliarono di proseguire nella sua ambizione e a nove anni la Faris ebbe la prima grande occasione, esibendosi al \"Seattle Repertory Theatre\". Dopo essersi diplomata ad Edmonds, studi\u00f2 letteratura inglese a Washington e visse a Londra per un paio d'anni. Negli anni novanta mosse i suoi primi passi nel cinema partecipando soprattutto a film indipendenti a basso budget, come ad esempio \"Non dirmi bugie\" (1991), \"Eden\" (1996) e \"Viale dei delitti\" (1999).\nIl successo arriv\u00f2 nel 2000 con l'interpretazione della ingenua studentessa (poi giornalista) Cindy Campbell nel film \"Scary Movie\", diretto da Keenen Ivory Wayans. Venne confermata protagonista della saga anche nei successivi sequel \"Scary Movie 2\" (2001), \"Scary Movie 3\" (2003) e \"Scary Movie 4\" (2006), questi ultimi due con la regia di David Zucker. Divenuta famosa come attrice comica, la Faris nacque in realt\u00e0 come interprete drammatica, avendo la possibilit\u00e0 di dimostrarlo con pellicole quali \"Lost in Translation - L'amore tradotto\" (2003) e \"I segreti di Brokeback Mountain\" (2005).\nHa inoltre preso parte, con personaggi ricorrenti, alle serie televisive \"Friends\" ed \"Enturage\". A cavallo degli anni duemila e duemiladieci ha recitato in commedie come \"La mia super ex-ragazza\" (2006), \"La coniglietta di casa\" (2008), \"(S)Ex List\" (2011) e \"Il dittatore\" (2012). Nel frattempo, nel settembre del 2008 \u00e8 apparsa sulla copertina della rivista \"Playboy\". Dal 2013 \u00e8 protagonista della serie TV \"Mom\".\nVita privata.\nNel giugno 2004 Anna Faris si \u00e8 sposata con l'attore Ben Indra, che aveva conosciuto nel 1999 sul set di \"Viale dei delitti\" e dal quale ha divorziato nell'aprile 2007. Il 9 luglio 2009 si \u00e8 sposata con il collega Chris Pratt a Bali. Il 25 agosto 2012 \u00e8 nato loro figlio, Jack. Il 6 agosto 2017 la coppia ha annunciato la separazione.\nDoppiatrici italiane.\nNelle versioni in italiano dei suoi film, Anna Faris \u00e8 stata doppiata da:\nDa doppiatrice \u00e8 sostituita da:"}
{"id": "371704", "revid": "298229", "url": "https://it.wikipedia.org/wiki?curid=371704", "title": "Medaglia d'oro dello Svenska Dagbladet", "text": "La medaglia d'oro dello Svenska Dagbladet (swe \"Svenska Dagbladets guldmedalj\" o \"Svenska Dagbladets bragdguld\") \u00e8 un premio assegnato annualmente dal quotidiano svedese \"Svenska Dagbladet\" allo sportivo o alla squadra svedese che ha ottenuto il risultato pi\u00f9 significativo dell'anno. Il riconoscimento fu istituito nel 1925. L'assegnazione avviene ogni anno nel mese di novembre o dicembre.\nI vincitori.\nSecondo lo statuto del premio, nessuno sportivo pu\u00f2 ricevere pi\u00f9 di due volte la medaglia d'oro. Il doppio riconoscimento \u00e8 stato tributato finora solo a tre persone, il tennista Bj\u00f6rn Borg (1974, 1978) e lo sciatore Ingemar Stenmark (1975, 1978), ritenuti tra i pi\u00f9 grandi campioni di tutti i tempi nei rispettivi sport a livello internazionale, e pi\u00f9 recentemente (2006, 2007) la sciatrice Anja P\u00e4rson.\nLe discipline sportive pi\u00f9 premiate sono l'atletica leggera e lo sci di fondo, che sono tradizionalmente gli sport di punta in Svezia. Fino al 2007 compreso, sono stati premiati 18 esponenti dell'atletica e 14 dello sci di fondo. Seguono la lotta (6 premiati), il calcio, il nuoto e il tennis (5 a testa)."}
{"id": "371714", "revid": "287204", "url": "https://it.wikipedia.org/wiki?curid=371714", "title": "Nemunas", "text": "Il Nemunas (dal lituano; in tedesco: \"Memel;\" , \"Neman;\" in bielorusso: \u041d\u0451\u043c\u0430\u043d, \"Njoman;\" in polacco: \"Niemen\") \u00e8 un fiume lungo 937\u00a0km che attraversa la Bielorussia, la Lituania e la Russia.\nLa sua lunghezza complessiva \u00e8 di 937\u00a0km, che ne fa (in termini di lunghezza) il quarto fiume pi\u00f9 lungo del bacino del mar Baltico.\nScorre per 459\u00a0km in Bielorussia e per 359\u00a0km in Lituania; 116\u00a0km del suo percorso rappresentano il confine tra la Lituania e l'exclave russa dell'oblast' di Kaliningrad.\nLa profondit\u00e0 massima \u00e8 pari a 5\u00a0m e il punto pi\u00f9 largo \u00e8 pari a circa 500\u00a0m, la sua velocit\u00e0 va dagli 1 ai 2\u00a0m/s. Ha circa 105 tributari maggiori, i principali sono il Neris (lungo 510\u00a0km), il \u010cara (325\u00a0km) e lo \u0160e\u0161up\u0117 (298\u00a0km).\nPercorso.\nIl fiume nasce sulle colline bielorusse situate a sud-ovest di Minsk. Scorre inizialmente in direzione ovest verso la citt\u00e0 di Hrodna, in seguito devia verso nord-ovest in direzione della Lituania, attraversa la dorsale collinare baltica e attraversa la citt\u00e0 di Kaunas situata alla confluenza con il fiume Neris. Poco prima di Kaunas una diga forma con le acque del Nemunas il cosiddetto mare di Kaunas. Pi\u00f9 avanti nel suo percorso forma il confine tra la Lituania e l'exclave di Kaliningrad per terminare formando un grosso delta costituito da due rami principali, il \"Matrosovka\" (in lituano \"Gilg\u0117\" o \"Gilija\", in tedesco \"Gilge\") e il \"Rusn\u0117\", che sfociano nella laguna dei Curi, tributaria del mar Baltico. Il canale Polesski lo collega al fiume Pregel che scorre pi\u00f9 a meridione.\nStoria.\nDurante il periodo Napoleonico, la battaglia di Friedland e la successiva Pace di Tilsit segnarono la fine della guerra della quarta coalizione e sancirono la divisione dell'Europa orientale in due sfere di influenza tra le due potenze firmatarie. Il 7 luglio 1807 fu allestito un pontone galleggiante sul fiume per la firma della Pace di Tilsit tra Napoleone Bonaparte e lo zar Alessandro I di Russia.\nIl trattato prevedeva tra l'altro la creazione del Ducato di Varsavia, il cui confine con la Russia seguiva il corso del fiume. Il 24 giugno 1812 la Grande Armata diede inizio alla Campagna di Russia attraversando il Nemunas.\nFino al 1946 il fiume segnava la frontiera tra Germania (Prussia Orientale), Lituania e Bielorussia. \nIl fiume \u00e8 citato anche nella prima strofa dell'inno tedesco (\"Das Lied der Deutschen\").\nIn russo e in altre lingue slave \"nemzo\" \u00e8 sinonimo di straniero ma anche di tedesco; in rumeno la parola \"nemzo\" significa \"tedesco\".\nCitt\u00e0 principali.\nLe principali citt\u00e0 situate sul corso del fiume sono:"}
{"id": "371717", "revid": "125811335", "url": "https://it.wikipedia.org/wiki?curid=371717", "title": "Casta", "text": "Il termine casta individua gruppi sociali che costituiscono una gerarchia rigida in alcune societ\u00e0. In societ\u00e0 di questo tipo, per un individuo appartenente a una casta \u00e8 impossibile entrare a far parte di una casta diversa, in particolare se di rango pi\u00f9 alto.\nIl concetto di casta si riferisce originariamente alla societ\u00e0 indiana orientale, ma \u00e8 utilizzato per estensione anche in altri contesti e in senso improprio anche per riferirsi a qualsiasi gruppo sociale chiuso, anche in societ\u00e0 che non sono ufficialmente divise in caste.\nEtimologia.\nLa parola \"casta\", che si avvicina anche all'italiano \"casto\" e all'inglese \"cast\" (usato verbalmente per riferirsi a una \"sorta\"), venne usato per definire la stratificazione sociale realizzatasi nell'America Latina sotto il dominio degli imperi coloniali di Spagna e Portogallo.\nAnche nel loro dominio di Goa, in India, durante il periodo coloniale, i portoghesi utilizzavano i termini seguenti per etichettare gli abitanti dell'enclave:\nIl termine \"casta\" venne poi esteso anche alla suddivisione della societ\u00e0 dell'India, il sistema dei \"var\u1e47a\".\nCorea del Nord.\nLe classi sociali della Corea del Nord sono suddivise in cinque livelli, che vanno da una piccola casta di \u00e9lite fino alle classi discriminate dei livelli pi\u00f9 bassi, secondo un nuovo rapporto rilasciato da NK News. La struttura sociale in Corea del Nord ancora non era conosciuta, e l\u2019articolo riesce a gettare uno sguardo raro all\u2019interno dei segreti della nazione.\nLa base delle caste sociali in cui si trovano i nordcoreani risalgono alla Guerra di Corea del 1950-1953 e al periodo coloniale giapponese del 1910-1945. Lo stato attuale del cittadino \u00e8 determinato dalla discendenza paterna, dagli incarichi ricoperti nel corso della guerra e alle azioni intraprese durante il periodo coloniale e bellico.\nIl sistema delle caste \u00e8 stato messo in atto dal fondatore dello stato comunista, Kim Il Sung, il nonno dell\u2019attuale leader Kim Jong Un. Kim Il Sung ha fatto funzionare il Paese per 46 anni come primo leader supremo della Repubblica popolare democratica di Corea.\nI nomi delle caste, dalla pi\u00f9 alta alla pi\u00f9 bassa, sono: speciale, nucleare, base, complessa e ostile. Speciale \u00e8 una casta rara in cui nascere, permette una vita in cui si viene introdotti ad altre persone importanti e si viene trattati con rispetto. Dietro la speciale, la nucleare \u00e8 la casta pi\u00f9 comune in cui nascere ed \u00e8 anche la pi\u00f9 grande. Dietro la classe nucleare incomincia la discriminazione di casta. Quelli della casta base possono lavorare, anche se sono discriminati. Quelli delle caste complesse e ostili affrontano invece gravi discriminazioni.\nKim Il Sung \u00e8 stato in gran parte responsabile per la guerra di Corea. Nell'estate del 1950, Kim ha portato all'invasione della Corea del Sud con la speranza di unificare la penisola sotto il controllo comunista. Gli Stati Uniti e le truppe delle Nazioni Unite sono intervenute per salvare il Sud dall\u2019invasione. La guerra ha finito per costare la vita a probabilmente 1 milione di soldati e 2 milioni di civili. Il combattimento si \u00e8 concluso con un armistizio nel 1953, ma non vi \u00e8 ancora alcun trattato di pace.\nLa Corea del Nord in seguito ha eletto Kim come presidente, che ha promosso un'ideologia di totale indipendenza economica per il Paese. Inoltre ha messo a fuoco le priorit\u00e0 nazionali per la militarizzazione e l'industrializzazione. La sua famiglia \u00e8 al potere da allora.\nGiappone.\nNella storia del Giappone, la stratificazione sociale era basata sui diritti ereditari, secondo uno schema rigido e altamente formalizzato. All'apice figurato l'Imperatore e i nobili di corte (Kuge), insieme con il comandante dell'esercito (Sh\u014dgun) e il Daimy\u014d. Sotto di loro, la popolazione era divisa in quattro classi, in un sistema noto come mibunsei (\u8eab\u5206\u5236). Le quattro classi sono: samurai, contadini, artigiani e mercanti. Solo la classe dei samurai aveva il diritto di portare le armi. I samurai avevano anche il diritto di uccidere ogni contadino, artigiano o mercante, qualora ritenessero di essere stati offesi da questi. I mercanti erano considerati come la classe pi\u00f9 bassa, poich\u00e9 non producevano alcun prodotto. Le caste erano ulteriormente suddivise: ad esempio, la casta dei contadini era suddivisa in \"furiouri\", \"tanagari\", \"mizunomi-byakusho\", tra le altre. Le caste e le sottocaste, come in Europa, erano accomunate dalla stessa etnia, religione e cultura. Era teoricamente possibile un passaggio da una casta all'altra, attraverso un matrimonio, ma la pratica era difficile e poco diffusa. Sono state eliminate nel 1871. Esisteva poi la casta degli intoccabili \"burakumin\" ( \u90e8\u843d \u6c11) detta in epoca feudale degli \"eta\" o \"hinin\", che svolgevano nel sistema feudale i lavori \"contaminanti\" (macellaio, becchino, conciatore, addetto alla pulizia delle fognature, ma anche, in alcuni periodi, attore, prostituta, saltimbanco, vagabondo, ladro, criminale, bandito, tatuatore, ecc., oppure persone che semplicemente svolgevano attivit\u00e0 al di fuori del normale circuito economico feudale). Questi individui dovevano vivere in comunit\u00e0 separate (da qui l'etimologia del termine \"burakumin\" ovvero \"gente del villaggio\") e molti dei loro discendenti abitano ancora in queste comunit\u00e0 o quartieri chiusi, e spesso molto poco integrati ancora oggi nella citt\u00e0. Ad esempio il quartiere \"burakumin\" di Tokyo fu l'ultimo, a fine anni venti, a essere attraversato da una linea di tram. La presenza di questa casta discriminata era molto pi\u00f9 forte in alcune zone del Giappone rispetto che ad altre (per esempio nelle prefetture di Fukuoka, Hiroshima, Kochi e nella regione del Kansai) e, differenza delle altre caste, la discriminazione e lo stigma sociale verso questo gruppo non si attenu\u00f2 dopo il 1871, se non molto lentamente, soprattutto grazie alla possibilit\u00e0 (ribadita dalla legge anche in anni recenti, come nel 1976 e nel 1985) di nascondere le proprie origini burakumin, rendendo, tra l'altro, illegale raccogliere informazioni in tal senso per impedire un matrimonio \"misto\". Il numero dei \"burakumin\" ancora discriminati \u00e8 oggetto di controversie ma comunque in diminuzione, a fronte di una stima demografica di circa 3-4 milioni di individui di origine eta, solo 900.000 persone circa (abitanti in 4.533 villaggi) erano censiti come \"burakumin\" a met\u00e0 anni '90 del XX secolo. Alcune professioni sono per\u00f2 ancora pi\u00f9 facilmente collegate a questa casta (come quella di becchino, tutt'ora oggetti di alcuni tab\u00f9 culturali in ampie aree del Giappone), mentre alcuni clan della yakuza si sono sviluppati da questa casta.\nIndia.\nIl termine (XVI secolo) deriva dal portoghese \"lignaggio, razza\" e si riferiva al complesso sistema sviluppato in India con l'induismo.\nChi nasce in una determinata casta non pu\u00f2 uscirne ed \u00e8 costretto da adulto a fare lo stesso lavoro del padre. La casta \u00e8 un sistema di stratificazione gerarchica della societ\u00e0. Le caste influiscono anche sulla suddivisione del lavoro, diversificando quindi lo stato sociale di ogni cultura. Le caste sono molto relazionate alla religione, che si trasform\u00f2 in uno strumento di controllo sociale, tuttora potente in India. Il sistema delle caste trov\u00f2 una giustificazione religiosa nel primo dei testi sacri dell'induismo, il \u1e5agveda, e fu poi riaffermato nella Bhagavadg\u012bt\u0101. Le caste ebbero origine da Puru\u1e63a, il primordiale 'Essere cosmico\", secondo un inno del Rig Veda (\"Puru\u1e63a-sukta, X 90\") e la loro nascita \u00e8 menzionata anche dal Manusm\u1e5bti (\"Leggi di Manu\"; I,31) per il quale le caste si generarono dal dio Brahm\u0101. Le quattro classi vennero fuori rispettivamente dalla bocca, dalle braccia, dalle cosce e dai piedi di Puru\u1e63a. Nel \"Codice di Manu\" l'origine delle caste viene attribuita al dio Brahma secondo lo stesso schema. Le funzioni delle caste appaiono classificate nelle \"Leggi di Manu\": \"Egli (il Creatore) ha dato ai \"Br\u0101hma\u1e47a\" l'insegnamento e lo studio sacri, la celebrazione dei sacrifici per s\u00e9 stessi e per gli altri, il privilegio di dare e di ricevere. La protezione del popolo, il dono, l'offerta e lo studio sacri, la dominazione dei sensi, ci\u00f2 \u00e8 quanto \u00e8 toccato al \"K\u1e63atriya\". La protezione del bestiame, il dono, l'offerta e lo studio sacri, il commercio, il prestito e il lavoro della terra appartengono al \"Vai\u015bya\". Quanto al \"S\u016bdra\", il solo compito fissatogli dal Sovrano Signore \u00e8 di servire le caste precedenti senza recar loro oltraggio\".\nInizialmente le caste erano quattro, nel seguente ordine decrescente: \"brahmani\" (i sacerdoti), \"kshatriya\" (il re, i nobili e i guerrieri), \"vaishya\" (gli agricoltori e i mercanti) e \"shudra\" (i servi); ma con l'emergere di nuove attivit\u00e0 e gruppi sociali il sistema sub\u00ec un'evoluzione e si svilupp\u00f2 una serie di sottocaste o \"j\u0101ti\". In effetti, in italiano si usa la parola \"casta\" sia per tradurre il sanscrito \"var\u1e47a\" (le quattro grandi suddivisioni della societ\u00e0 indiana) sia per tradurre il sanscrito \"j\u0101ti\" (le migliaia di comunit\u00e0 endogame caratterizzate da regole proprie).\nIl concetto di \"purezza rituale\" port\u00f2 alla stigmatizzazione dei fuori-casta, gli \"intoccabili\", il cui lavoro veniva considerato impuro. Ogni casta ha il proprio dharma, ossia una serie di doveri da compiere. Si tratta per lo pi\u00f9 di preghiere, di servizio nei confronti della comunit\u00e0, di dominio delle proprie passioni. Secondo le dottrine induiste, la casta nella quale un individuo nasce \u00e8 il risultato delle sue azioni in una vita precedente. In questa visione le ineguaglianze fra gli uomini sono quindi la conseguenza di azioni nelle vite passate, e hanno del resto un valore provvisorio: valgono cio\u00e8 fino alla morte dell'individuo e alla sua successiva reincarnazione. I paria: sono i fuori casta detti anche \"gli intoccabili\" in quanto chi li sfiora anche solo accidentalmente deve immediatamente andare a purificarsi; a essi sono comunemente riservati lavori umili quali la pulizia delle strade.\nSe il buddhismo, il giainismo, il sikhismo e l'Islam rappresentano forme di ribellione al sistema delle caste, anche all'interno dell'induismo vari personaggi vi si opposero nel corso dei secoli.\nDopo l'indipendenza, la nuova Costituzione indiana ha accolto i principi di un sistema laico ed egualitario e sono state promulgate leggi e iniziative per favorire l'integrazione degli intoccabili. All'erosione del sistema, tuttavia, hanno contribuito soprattutto la modernizzazione e l'emergere di una classe media urbana, il cui status \u00e8 definito in base alla riuscita economica, piuttosto che all'appartenenza a una casta sociale. Ciononostante, gli intoccabili continuano a vivere in condizioni di miseria e molte antiche usanze sono ancora radicate.\nSri Lanka.\nIl sistema delle caste nello Sri Lanka determina la suddivisione stratificata della societ\u00e0, influenzata dalle classiche caste dell'India, sia settentrionale sia meridionale. Gli antichi testi dello Sri Lanka come il \"Pujavaliya\", il \"Sadharmaratnavaliya\", il \"Yogaratnakaraya\" e le prove epigrafiche dimostrano che la gerarchia ha prevalso per tutto il periodo feudale. La stessa gerarchia delle caste si \u00e8 protratta anche nel XVIII secolo, nel periodo britannico, continuando la tradizione fino alla fine della monarchia dello Sri Lanka.\nMetonimia nella politica.\nIl termine \"casta\" nel dibattito politico italiano \u00e8 passato a indicare un gruppo ristretto di persone che, ricoprendo cariche pubbliche, difendono e incrementano privilegi personali ingiustificati. Ci\u00f2 \u00e8 conseguente al successo del libro di Gian Antonio Stella e Sergio Rizzo \"La casta - Cos\u00ec i politici italiani sono diventati intoccabili\" (pubblicato il 2 maggio del 2007). Il titolo del libro deriva da una frase di Walter Veltroni citata nel libro: \nIn Spagna la parola \"casta\" fu usata con la stessa accezione nella retorica del partito politico Podemos durante il corso del 2014. A partire dall'anno successivo per\u00f2 non fu pi\u00f9 utilizzata."}
{"id": "371718", "revid": "12760", "url": "https://it.wikipedia.org/wiki?curid=371718", "title": "Abraham B. Yehoshua", "text": ""}
{"id": "371719", "revid": "12760", "url": "https://it.wikipedia.org/wiki?curid=371719", "title": "A. B. Yehoshua", "text": ""}
{"id": "371720", "revid": "1318658", "url": "https://it.wikipedia.org/wiki?curid=371720", "title": "Arrondissement di Grasse", "text": "L\"arrondissement\" di Grasse \u00e8 un \"arrondissement\" dipartimentale della Francia situato nel dipartimento delle Alpi Marittime, nella regione della Provenza-Alpi-Costa Azzurra.\nStoria.\nFu creato nel 1800, sulla base dei preesistenti distretti, nel dipartimento del Varo; nel 1860, dopo l'annessione della Contea di Nizza alla Francia, fu staccato da questo per andare a formare, insieme all'arrondissement di Nizza ed all'arrondissement di Puget-Th\u00e9niers, il nuovo dipartimento delle \"Alpes-Maritimes\".\nComposizione.\nL'arrondissement \u00e8 composto da 62 comuni raggruppati in 19 cantoni:"}
{"id": "371722", "revid": "1982", "url": "https://it.wikipedia.org/wiki?curid=371722", "title": "Innesco combustione", "text": ""}
{"id": "371724", "revid": "2136", "url": "https://it.wikipedia.org/wiki?curid=371724", "title": "Tomb Raider- The Last Revelation", "text": ""}
{"id": "371726", "revid": "1305772", "url": "https://it.wikipedia.org/wiki?curid=371726", "title": "Sid Meier's Pirates!", "text": "Sid Meier's Pirates!, presentato anche come Pirates!, \u00e8 un videogioco creato da Sid Meier e sviluppato e all'inizio pubblicato da MicroProse nel 1987 per diversi computer. Il gioco \u00e8 una simulazione della vita di un pirata nell'America coloniale, approssimativamente nel XVII secolo. Il gioco venne migliorato e riproposto nel 1993 con \"Pirates! Gold\" e nel 2004 con l'omonimo, migliorato, \"Sid Meier's Pirates!\".\nModalit\u00e0 di gioco.\n\"Pirates!\" \u00e8 un gioco a giocatore singolo. Il giocatore non prende a tutti gli effetti il ruolo di un pirata, ma piuttosto quello di un corsaro a capo di una o pi\u00f9 navi, al servizio dell'Inghilterra, della Francia, dei Paesi Bassi o della Spagna (sebbene non debba per forza rimanere fedele a una nazione; difatti la sua lealt\u00e0 pu\u00f2 passare da una nazione all'altra nel corso del gioco). Le quattro affiliazioni rappresentano, nell'ordine specificato, i quattro livelli di difficolt\u00e0 dell'avventura: il gioco sar\u00e0 pi\u00f9 facile e adatto ai principianti se si sceglie di supportare la Corona Inglese, mentre sar\u00e0 molto impegnativo se si prenderanno le parti dei Reali di Spagna.\nIl gioco non ha un obiettivo preciso, infatti non c'\u00e8 una vera storia portante e il giocatore pu\u00f2 decidere se accettare le sfide, ritrovando persone rapite o i vari tesori, o se limitarsi a saccheggiare le navi che trova lungo il suo cammino. Inoltre pu\u00f2 saccheggiare e sconfiggere intere citt\u00e0, catturare altri fuorilegge come lui o sbarcare in tutte le citt\u00e0 e alimentare floridi traffici commerciali.\nOgni partita pu\u00f2 prendere strade differenti, vari eventi all'inizio del gioco possono modificare enormemente le future opzioni strategiche. Il gioco per\u00f2 non dura all'infinito, infatti il protagonista invecchia con gli anni e i combattimenti si fanno man mano pi\u00f9 difficili a causa dei suoi \"acciacchi\" che aumentano col passare degli anni. Il gioco finisce quindi quando un giocatore si ritira, ma a questo punto ha guadagnato una posizione sociale per la sua vita futura, ammucchiando il bottino e ricevendo terreni dai vari governatori in cambio dei suoi servizi. Cos\u00ec il pirata pu\u00f2 passare dallo status di barbone fino a quello di consigliere del re.\nLe scelte gestionali e strategiche vengono fatte tramite men\u00f9 testuali e illustrati, per molte cose, dal decidere quali merci acquistare o saccheggiare in relazione al limitato spazio della stiva, allo scegliere una moglie, fino al decidere quando spartire il bottino con la ciurma.\nSono presenti inoltre diverse sequenze d'azione in tempo reale:\nSuccesso.\n\"Pirates!\" \u00e8 stato nominato \"gioco dell'anno\" per il suo genere da almeno tre riviste di giochi, e ha continuato a ricevere riconoscimenti, essendo stato reputato il 18\u00b0 miglior gioco per computer di tutti i tempi da Computer Gaming World nel 1996 e al 6\u00ba posto tra i migliori di tutti i tempi da IGN nel 2005.\nVersioni.\nLa versione originale del 1987 pubblicata da MicroProse fu tradotta e riadattata dall'originale versione per Commodore 64. Esso fu riadattato per l'Amiga nel 1990, per l'Apple II nel 1987, per l'Apple IIGS nel 1988, per l'Atari ST nel 1989, per Macintosh nel 1988(?), per Amstrad CPC nel 1987, per il Nintendo Entertainment System nel 1991 e per PC nel 1987. La versione ZX Spectrum venne annunciata ma mai realizzata.\nNella versione per Atari ST figurava un sistema di protezione contro la copia pirata che richiedeva al giocatore di identificare, in base alla bandiera, la prima nave privata che incontrava. Anche le versioni per Commodore 64, MS-DOS e Amiga inclusero una protezione contro la copia pirata, nella quale il giocatore doveva confermare il tempo dei diversi tesori riferendosi al manuale."}
{"id": "371728", "revid": "2063781", "url": "https://it.wikipedia.org/wiki?curid=371728", "title": "Lingua malgascia", "text": "Il malgascio (in malgascio \"malagasy\") \u00e8 la pi\u00f9 occidentale delle lingue maleo-polinesiache e quindi delle lingue austronesiane. \u00c8 la lingua nazionale del Madagascar ed \u00e8 parlata anche in alcune isole della zona (il termine \"malgascio\" viene anche usato per riferirsi alla popolazione del Madagascar). Il malgascio come lingua \u00e8 nato dall'ufficializzazione della lingua merina, parlata dall'omonimo popolo. Le lingue delle altre etnie malgasce sono piuttosto simili e spesso classificate come dialetti del malgascio.\nDescrizione.\nIl vocabolario tradizionale del malgascio \u00e8 al 90% sovrapposto con quello della lingua ma'anyan, parlata nella zona del fiume Barito nel sud del Borneo. Questo legame linguistico \u00e8 uno degli elementi su cui si basa la teoria predominante circa la colonizzazione del Madagascar, che sarebbe avvenuta fra 1000 e 2000 anni fa da parte di popolazioni del Borneo, in seguito mischiatesi ad africani, asiatici e arabi. La diversit\u00e0 della lingua rispetto alle altre lingue africane era gi\u00e0 stata notata nel 1708 dallo studioso olandese Adriaan Reland.\nIl malgascio presenta altre influenze soprattutto dalle lingue bantu e dall'arabo, con qualche vocabolo di radice comune col sanscrito. La frase ha l'insolita struttura Verbo Oggetto Soggetto. Le parole sono accentate sulla penultima sillaba, eccetto quelle che terminano in \"ka\", \"tra\" o \"na\", accentate sulla terzultima. Le vocali non accentate sono spesso elise nella lingua parlata; per esempio \"fanorona\" si pronuncia \"fan\u00f9rn\" (o in francese, \"fanourne\") e \"malagasy\" suona all'incirca come la sua translitterazione francese \"Malgache\".\nLingua scritta.\nLa corrispondenza fra grafia malgascia e la fonetica \u00e8 in generale piuttosto semplice. La lettera \"i\" diventa \"y\" alla fine delle parole, e \"o\" si pronuncia /u/.\nL'alfabeto usa 21 lettere: \"a, b, d, e, f, g, h, i, j, k, l, m, n, o, p, r, s, t, v, y, z.\"\n\"@\" viene usato informalmente come abbreviazione di \"amin'ny\", che \u00e8 una preposizione seguita da una forma definita, che pu\u00f2 significare per esempio \"con il\".\nSegni diacritici.\nI segni diacritici non sono obbligatori nel malgascio standard; possono essere usati nei seguenti modi:\nDialetti.\nLa seguente tabella mostra un elenco dei principali dialetti o lingue malgasce e la loro corrispondenza (come percentuale di vocaboli in comune) con il malgascio \"ufficiale\" (merina)."}
{"id": "371732", "revid": "4711", "url": "https://it.wikipedia.org/wiki?curid=371732", "title": "Malagasy", "text": ""}
{"id": "371733", "revid": "834", "url": "https://it.wikipedia.org/wiki?curid=371733", "title": "Svenska Dagbladets guldmedalj", "text": ""}
{"id": "371736", "revid": "466539", "url": "https://it.wikipedia.org/wiki?curid=371736", "title": "Luigi I di Valois-Orl\u00e9ans", "text": "Fu duca d'Orl\u00e9ans dal 1392 fino alla morte. Fu anche conte poi duca di Valois (1392-1407), duca di Turenna (1386-1392), conte di Blois (1397-1407), di Angoul\u00eame (1394-1407), P\u00e9rigord, Dreux e Soissons.\nBiografia.\nLuigi ebbe un ruolo politico notevole durante la Guerra dei cent'anni. A causa della progressiva follia del fratello maggiore Carlo (pi\u00f9 tardi conosciuto come il pazzo, poich\u00e9 soffriva di schizofrenia e di crisi maniaco-depressive), contese a Giovanni di Borgogna la reggenza ed il tutorato della prole reale. La rivalit\u00e0 tra i due era cosa nota e fu fonte di agitazione sociale in una Francia gi\u00e0 alle prese con un periodo difficile. Luigi ebbe il vantaggio iniziale di essere di sangue reale, tuttavia la sua indole e le dicerie circa una relazione con la regina Isabella di Baviera lo resero piuttosto impopolare. Negli anni successivi i figli di Carlo VI furono rapiti e recuperati da entrambe le parti, finch\u00e9 Giovanni di Borgogna riusc\u00ec a farsi nominare dal re, mediante decreto, tutore del Delfino e reggente di Francia. \nNel 1393 Luigi caus\u00f2 l'incendio durante quello che \u00e8 passato alla storia come Ballo degli Ardenti, costato la vita a quattro persone, per la qual cosa vide ulteriormente peggiorare la propria reputazione. Ma egli non si arrese e si adoper\u00f2 per sabotare il governo del Duca di Borgogna, anche sperperando il denaro raccolto per aiutare Calais, in seguito occupata dagli inglesi. Dopo questo episodio, Giovanni e Luigi arrivarono a minacciarsi apertamente e solo l'intervento di Giovanni di Valois, Duca di Berry e zio di entrambi, scongiur\u00f2 una guerra civile. Il 20 novembre 1407 fu sancita una riconciliazione solenne al cospetto della corte di Francia, ma appena tre giorni dopo Luigi fu pugnalato a morte nelle strade di Parigi, per ordine di Giovanni di Borgogna.\nDiscendenza.\nDal suo matrimonio con Valentina Visconti nacquero:\nEbbe poi da Mariette d'Enghien un figlio illegittimo, Jean d'Orl\u00e9ans, pi\u00f9 noto come Bastardo d'Orl\u00e9ans e, in seguito alla sua creazione a conte di Dunois, come Jean de Dunois, capostipite della linea degli Orl\u00e9ans-Longueville."}
{"id": "371737", "revid": "4711", "url": "https://it.wikipedia.org/wiki?curid=371737", "title": "Gustav Vasa", "text": ""}
{"id": "371740", "revid": "6340", "url": "https://it.wikipedia.org/wiki?curid=371740", "title": "Einheriar", "text": ""}
{"id": "371741", "revid": "4711", "url": "https://it.wikipedia.org/wiki?curid=371741", "title": "Oxford University", "text": ""}
{"id": "371742", "revid": "767487", "url": "https://it.wikipedia.org/wiki?curid=371742", "title": "We're Only in It for the Money", "text": "We're Only in It for the Money \u00e8 il terzo album dei The Mothers of Invention, gruppo guidato da Frank Zappa. Come i due predecessori, il disco mescola elementi di stili fra loro diversissimi, parodia la cultura hippie e la Summer of Love, oltre ad offrire una satira sulla societ\u00e0 degli Stati Uniti.\nInizialmente pubblicato nel 1968, il disco venne ripubblicato dalla Rykodisc nel 1986 con nuove registrazioni per le percussioni. Le parti censurate sulla prima versione vennero inoltre riammesse.\nNel 2003 l'album \u00e8 stato inserito dalla rivista \"Rolling Stone\" alla posizione n. 296 nella lista dei migliori 500 dischi di sempre. Il disco \u00e8 stato anche inserito da \"Q magazine\" nella lista dei \"Migliori Album psichedelici di tutti i tempi\".\nAntefatto.\nNel 1967 Zappa concep\u00ec l'idea per un disco, \"Our Man in Nirvana\", che doveva combinare la musica della sua band The Mothers of Invention con la comicit\u00e0 di Lenny Bruce (che si era esibito con Zappa al The Fillmore nel 1966). Ma quando venne pubblicato \"Sgt. Pepper's Lonely Hearts Club Band\" Zappa not\u00f2 l'effetto e la popolarit\u00e0 che diede ai Beatles, e pens\u00f2 che la scena flower power avrebbe avuto sempre maggiore influenza sulla cultura popolare. Di conseguenza decise di produrre un album satirico che parodiasse ogni aspetto di \"Sgt. Pepper\" e della societ\u00e0 statunitense degli anni sessanta. \nL'unico rimasuglio dell'idea originale che compare in \"We're Only in It For The Money\" \u00e8 la frase \"\u00abDon't come in me, in me, in me...\u00bb\" nella canzone \"Harry, You're a Beast\", e si riferisce ad una gag di Lenny Bruce riguardante l'eiaculazione.\nIl disco.\nL'album viene pubblicato nel 1968, nel massimo fulgore dell'epoca hippie. Zappa e i suoi accoliti, ben lungi dal voler essere dei portabandiera del movimento, anche se dei freak ante-litteram, pubblicano un disco in cui la critica ai figli dei fiori e alla loro filosofia love-peace-drugs (amore-pace-droghe) non \u00e8 semplicemente costituita da osservazioni ironiche e irriverenti, ma da un vero e proprio violento attacco allo stile di vita hippy. I testi delle canzoni parlano degli effetti della droga sui giovani, del perch\u00e9 la societ\u00e0 induca i giovani alla droga per rimbecillirli e tenerli buoni e \"sedati\" in una beata incoscienza, di come il consumismo abbia distrutto principi e valori della famiglia americana (vedi la rappresentazione tragicomica della violenza domestica in \"Harry you're a beast\"), e di come anche la protesta dei movimenti studenteschi sia diventata essa stessa parte del sistema che vorrebbe rovesciare.\nMusicalmente, nel disco non ci sono canzoni vere e proprie, ma piuttosto brevi sketch sonori simili a jingle pubblicitari, anche se sofisticati dal punto di vista compositivo. La canzone \"Flower Punk\" \u00e8 arrangiata sul brano \"Hey Joe\" di Billy Roberts reso celebre da Jimi Hendrix. Hendrix stesso appare tra l'altro sulla copertina del disco.\nRegistrazione.\nRay Collins aveva lasciato i Mothers prima che le sedute di registrazione a New York avessero luogo, ma successivamente era rientrato nella band in occasione dell'incisione dell'album \"Cruisin' with Ruben &amp; the Jets\". Gary Kellgren era stato scritturato come ingegnere del suono per il progetto, e in seguito si prest\u00f2 a fornire alcune frasi di dialogo per collegare i vari segmenti di \"We're Only in It for the Money\". Durante il processo di registrazione, la Verve richiese a Zappa di togliere un verso dalla canzone \"Mother People\". Zappa accett\u00f2, ma incluse la frase incisa al contrario come parte della traccia \"Hot Poop\", in chiusura della prima facciata del disco, ma anche questo \"mascheramento\" non fu sufficiente e il verso incriminato fu rimosso dalla Verve nelle successive ristampe dell'album.\nMentre registrava \"We're Only in It for the Money\", Zappa scopr\u00ec che le corde del pianoforte a coda presente negli Apostolic Studios risuonavano se una persona parlava molto vicino alla strumento. L'esperimento \"piano people\" coinvolse Zappa che improvvis\u00f2 parecchie linee di dialogo parlando a ruota libera. Varie altre persone contribuirono alle sessioni di registrazione, inclusi Eric Clapton, Rod Stewart e Tim Buckley. Le voci della \"gente del piano\" erano in prevalenza quelle di Motorhead Sherwood, Roy Estrada, Spider Barbour, All-Night John (il manager dello studio) e Louis Cuneo, che era stato notato per la sua bizzarra risata, che lo faceva sembrare un \"tacchino psicotico\".\nDurante la produzione, Zappa speriment\u00f2 con tecniche di incisione e montaggio che produssero composizioni inusuali e brani di musique concr\u00e8te; l'album contiene brevi canzoni interrotte da segmenti parlati e brani di altra musica senza una logica apparente, ma in realt\u00e0 il tutto era stato attentamente studiato. Spezzoni di musica orchestrale inclusa nell'album provengono dall'album orchestrale di Zappa pubblicato in precedenza dalla Capitol Records con il titolo \"Lumpy Gravy\" (1967). La MGM dichiar\u00f2 che Zappa aveva l'obbligo contrattuale di registrare per loro, e quindi successivamente Frank Zappa ri-mont\u00f2 \"Lumpy Gravy\", pubblicandone una versione drasticamente differente su etichetta Verve Records, dopo l'uscita di \"We're Only in It for the Money\".\nCopertina.\nIl design originale di copertina ideato da Cal Schenkel era un'evidente parodia della copertina del celebre \"Sgt. Pepper's Lonely Hearts Club Band\" dei Beatles, che venivano \"presi in giro\" con l'accusa di \"far parte della controcultura (flower power) solo per i soldi\" (\"We're Only in It For The Money\" \u00e8 infatti il titolo dell'album). Schenkel ricre\u00f2 il collage della copertina dei Beatles con dovizia di particolari, stravolgendone per\u00f2 il significato in chiave satirica, e Zappa spese 4,000 dollari (circa 28,000 dollari attuali) per la foto, che voleva fosse \"una copia in negativo della copertina di \"Sgt. Pepper\"\". Egli disse: \u00ab[\"Sgt. Pepper\"] ha un cielo azzurro;... noi abbiamo una tempesta.\u00bb Jimi Hendrix, amico di Zappa, partecip\u00f2 alla sessione fotografica, prendendo posizione nello stesso punto dove, nella copertina dei Beatles, c'\u00e8 una statua di cera di Sonny Liston.\nZappa telefon\u00f2 a Paul McCartney chiedendogli il permesso di parodiare la copertina di \"Sgt. Pepper's\" e Paul gli disse che per lui la cosa andava anche bene ma che per\u00f2 avrebbe prima dovuto rivolgersi all'ufficio gestioni manageriali dei Beatles presso la EMI. La sensazione di Zappa, raccontata anni dopo, fu che McCartney non essendo entusiasta dell'idea, avesse cercato di osteggiare il progetto ritardando cos\u00ec l'uscita dell'album di qualche mese. La casa discografica di Zappa ebbe comunque paura di problemi legali relativi al copyright della cover del \"Sgt. Pepper\" e pretese che la foto venisse inserita all'interno del disco, mentre come copertina vera e propria fosse utilizzata una foto dei membri della band su sfondo giallo (immagine comunque simile a quella contenuta all'interno proprio del disco dei Beatles).\nNel 1986 la Rykodisc pubblic\u00f2 una versione in CD dell'album con in copertina l'originale front cover \"alla Sgt. Pepper\", ma senza la foto del gruppo. Questa versione \u00e8 accoppiata con l'album \"Lumpy Gravy\".\nCensura.\nNella versione originale del disco vi erano alcune parti di canzoni modificate o addirittura cancellate poich\u00e9 ritenute offensive. Le parti censurate variano per\u00f2 a seconda dell'edizione che si possiede; secondo alcuni fu lo stesso Frank ad effettuare i primi tagli, mentre \u00e8 probabilmente la Verve Records la responsabile della seconda serie di tagli. Le tracce censurate sono:\nLa versione del 1986 reintrodusse queste parti, mentre la versione del 1995 riproponeva anche la censura originale."}
{"id": "371743", "revid": "767487", "url": "https://it.wikipedia.org/wiki?curid=371743", "title": "P\u00e9ter Palot\u00e1s", "text": "Carriera.\nClub.\nDal 1950 al 1959 milit\u00f2 nel MTK Budapest, il quale si era chiamato, al inizio dei cinquanta, \"Textiles\", \"B\u00e1stya\" nonch\u00e9 \"V\u00f6r\u00f6s Lobog\u00f3\". \u00c8 stato il primo calciatore a realizzare una tripletta in Coppa dei Campioni, il 7 settembre 1955 al N\u00e9pstadion contro l'Anderlecht nella stagione 1955-1956. La prima tripletta venne cos\u00ec messa a segno gi\u00e0 alla seconda partita ufficiale del torneo.\nNon cambi\u00f2 mai la sua squadra di club, fino al compimento dei 30 anni d'et\u00e0 \nNazionale.\nCon la Nazionale ungherese conquist\u00f2 l'oro olimpico a Helsinki nel 1952, sconfiggendo la Jugoslavia in finale per 2-0. Palot\u00e1s and\u00f2 a segno quattro volte in quattro partite essendo figura sempre titolare nell'attacco dell'Ungheria assieme al suo compagno N\u00e1ndor Hidegkuti.\nNel 1954, due anni dopo il trionfo ai Giochi olimpici, partecipa ai Mondiali in Svizzera dove mette a segno una doppietta nel debutto vinto per 9-0 contro la Repubblica di Corea. Furono i suoi ultimi gol nel torneo, sebbene avrebbe disputato una partita pi\u00f9 (la semifinale contro l'Uruguay.\nIn totale ha segnato 18 gol in 24 partite con la maglia della Nazionale."}
{"id": "371744", "revid": "4711", "url": "https://it.wikipedia.org/wiki?curid=371744", "title": "University of London", "text": ""}
{"id": "371745", "revid": "4711", "url": "https://it.wikipedia.org/wiki?curid=371745", "title": "London University", "text": ""}
{"id": "371746", "revid": "57342", "url": "https://it.wikipedia.org/wiki?curid=371746", "title": "Albano (nome)", "text": "Origine e diffusione.\nDeriva dal soprannome latino \"Albanus\", che indicava la provenienza da una delle numerose citt\u00e0 chiamate \"Alba\" (\"Alba Longa\", \"Alba Fucentia\", \"Alba Pompeia\" e via dicendo). In alcuni casi viene ricondotto anche al latino \"albus\", \"bianco\", da cui derivano invece i nomi Alba e Albino.\nIn inglese, nella forma \"Alban\", godeva di un uso occasionale nel Medioevo, e venne ripreso nel XVIII secolo, ma \u00e8 successivamente tornato a rarificarsi. Il nome \"Alpinolo\", di scarsissima diffusione, \u00e8 un diminutivo di \"Alpa\", arcaico ipocoristico di Albano.\nOnomastico.\nL'onomastico si festeggia solitamente in onore di sant'Albano, primo martire della Britannia, nel III secolo; egli \u00e8 festeggiato il 22 giugno dalla Chiesa cattolica e il 17 giugno dalla Chiesa anglicana. Si ricordano con questo nome anche, alle date seguenti:"}
{"id": "371748", "revid": "965226", "url": "https://it.wikipedia.org/wiki?curid=371748", "title": "Giuseppe Fanfani", "text": "Esponente del Partito Democratico, \u00e8 stato deputato in Parlamento e sindaco di Arezzo per due mandati (2006-2014). Dal 2014 al 2018 \u00e8 stato componente laico del Consiglio superiore della magistratura.\nAttualmente \u00e8 il garante dei diritti dei detenuti per la Regione Toscana.\nBiografia.\n\u00c8 nipote del celebre Amintore, figlio del fratello minore Ameglio, avvocato e insegnante, che ha partecipato alla vita politica locale fino a ricoprire la carica di segretario provinciale della Democrazia Cristiana.\nIscritto all'Azione Cattolica nell'adolescenza, a diciassette anni ader\u00ec alla DC, venendo in seguito eletto consigliere comunale a Sansepolcro e poi consigliere provinciale ad Arezzo. \u00c8 stato presidente dell'USL della Valtiberina. Per due volte \u00e8 stato segretario provinciale della DC.\nDeputato nazionale.\nAlle elezioni politiche del 13 maggio 2001 venne candidato alla Camera dei deputati per L'Ulivo nel collegio di Arezzo-Valtiberina risultando eletto con 49.794 preferenze. Alla Camera ha fatto parte della \"Giunta per le autorizzazioni a procedere\", del \"Comitato parlamentare per i procedimenti d'accusa\", della \"Commissione Giustizia\" e Telekom-Serbia.\n\u00c8 stato responsabile nazionale Giustizia della Margherita.\nSindaco di Arezzo.\nAlle elezioni politiche del 2006 \u00e8 stato fra i candidati della lista dell'Ulivo in Toscana, nonostante fosse candidato anche come sindaco di Arezzo, senza risultare fra gli eletti in Parlamento.\nNelle elezioni amministrative di maggio venne eletto sindaco con il 59,2% dei voti, riconsegnando Arezzo, dopo sette anni, nelle mani del centrosinistra.\nIl 29 maggio 2010 ha presentato \"Fulgenzio\", il suo primo romanzo, storia di un parroco nel dopoguerra.\nMembro del CSM.\nIl 9 settembre 2014 venne eletto, insieme al Sottosegretario di Stato al Ministero dell'Economia e delle Finanze Giovanni Legnini, componente laico del CSM in quota PD con 499 voti sui 489 richiesti, pari ai 3/5 dei votanti, nel quinto scrutinio. A sette giorni dall'elezione, decise di dimettersi da sindaco di Arezzo, venendo sostituito nell'incarico dal vice-sindaco Stefano Gasperini."}
{"id": "371749", "revid": "7336", "url": "https://it.wikipedia.org/wiki?curid=371749", "title": "Nitrato di cellulosa", "text": ""}
{"id": "371750", "revid": "119792274", "url": "https://it.wikipedia.org/wiki?curid=371750", "title": "Sorbonne (disambigua)", "text": ""}
{"id": "371751", "revid": "4711", "url": "https://it.wikipedia.org/wiki?curid=371751", "title": "La Sorbona", "text": ""}
{"id": "371755", "revid": "256896", "url": "https://it.wikipedia.org/wiki?curid=371755", "title": "University of Tokyo", "text": ""}
{"id": "371761", "revid": "466539", "url": "https://it.wikipedia.org/wiki?curid=371761", "title": "Cloe Elmo", "text": "Biografia.\nStudi\u00f2 al Conservatorio Santa Cecilia con Edvige Ghibaudo. Nel 1932 vinse il primo premio al \"Concorso internazionale di canto e musica\" a Vienna. Debutt\u00f2 nel 1935 a Cagliari come Santuzza. Nel 1936 debutt\u00f2 alla Scala come Meg Page in \"Falstaff\". Nel 1945 si esib\u00ec alle Terme di Caracalla in \"Cavalleria rusticana\", \"La Gioconda\", \"Carmen\". Tra il 1947 e il 1949 cant\u00f2 al Metropolitan di New York e all'Opera di San Francisco. Nel 1951 prese parte al Teatro San Carlo di Napoli, con Maria Callas e Giacomo Lauri-Volpi, a una storica edizione de \"Il trovatore\" per il cinquantesimo della morte di Giuseppe Verdi, di cui rimane testimonianza sonora.\n Fu un'apprezzata interprete di \"Aida\", \"Il trovatore\", \"Un ballo in maschera\", \"La Gioconda\" (Laura), \"Falstaff\" (Quickly), di cui ha lasciato registrazioni sotto le importanti bacchette di Arturo Toscanini e Victor de Sabata. Negli anni cinquanta si ritir\u00f2 dalle scene e si dedic\u00f2 all'insegnamento, in particolare, dal 1954, al Conservatorio di Ankara, dove scomparve all'et\u00e0 di 52 anni."}
{"id": "371762", "revid": "436907", "url": "https://it.wikipedia.org/wiki?curid=371762", "title": "Fant\u00f4mas (album)", "text": "Fant\u00f4mas \u00e8 il primo album in studio del gruppo musicale statunitense omonimo, pubblicato nel 1999 dalla Ipecac Recordings.\nDescrizione.\nIl disco viene a volte chiamato erroneamente \"Amenaza al Mundo\" (\"minaccia al mondo\" in spagnolo) per via della scritta in copertina.\nSi tratta di un concept album concepito come colonna sonora del primo numero del fumetto Fant\u00f4mas pubblicato nella prima met\u00e0 del Novecento.\nLe trenta tracce descriverebbero in musica rispettivamente le trenta pagine del fumetto. Musicalmente il disco rappresenta un'opera originale, formata da trenta brevi tracce in cui anche la voce di Mike Patton \u00e8 utilizzata come strumento."}
{"id": "371769", "revid": "287204", "url": "https://it.wikipedia.org/wiki?curid=371769", "title": "Donieber Alexander Marangon", "text": ""}
{"id": "371770", "revid": "287204", "url": "https://it.wikipedia.org/wiki?curid=371770", "title": "Francesco Libetta", "text": "Biografia.\nLa sua formazione artistica si \u00e8 sviluppata soprattutto in Francia e in Russia. Ha studiato pianoforte con Vittoria De Donno a Lecce, composizione con Gino Marinuzzi a Roma e Jacques Cast\u00e9r\u00e8de a Parigi. Dopo essersi imposto all'attenzione internazionale nel 2000 al Miami International Piano Festival of Discovery, \u00e8 stato invitato in stagioni concertistiche negli Stati Uniti, a Londra, Parigi, Stoccolma, Oslo, Barcellona, Hong Kong, Tokyo e Osaka. Si esibisce in alcune delle pi\u00f9 importanti istituzioni musicali, quali il Teatro alla Scala di Milano - sia da solista che in quartetto con il Trio d'archi della Scala - e la Carnegie Hall di New York.\nCome direttore d'orchestra ha collaborato con I Filarmonici di Verona, la Nuova Orchestra Scarlatti di Napoli, l'orchestra del Teatro Nazionale di Tirana.\nHa eseguito registrazioni (pubblicate anche negli Stati Uniti) delle Variazioni Diabelli di Beethoven, le trascrizioni di Liszt delle opere wagneriane, di Mozart, brani di Debussy, Brahms, Ravel e Chopin, numerose opere di Schumann, l'integrale della musica per tastiera di Georg Friedrich H\u00e4ndel.\nHa eseguito le 32 sonate di Beethoven per pianoforte, l'integrale pianistica di Chopin e la \"prima assoluta\" (1990) dei 53 Studi di Leopold Godowsky sugli Studi di Chopin.\nIl regista Bruno Monsaingeon ha dedicato un filmato, premiato con il \"Diapason d'Or\" e lo \"CHOC - Le Monde de la Musique\", al concerto da lui eseguito al Festival pianistico di Roque d'Anth\u00e9ron.\nDirettore dei master di pianoforte della Fondazione P. Grassi di Martina Franca, docente presso la Miami Piano Festival Academy in Florida, presso la AIMA di Roma, e presso la Musical Arts di Madrid, ha insegnato per venti anni musica da camera presso il Conservatorio \"Tito Schipa\" di Lecce, dimettendosi nel 2020. \nNel 2005 appare nel film \"Musikanten\" di Franco Battiato, con cui collabora anche successivamente.\nNel 2009 \u00e8 stata prodotta la sua opera musicale \"Ottocento\", scritta in collaborazione con il coreografo e regista Fredy Franzutti (Otranto - Agosto 2009. Ripresa a Roma, Auditorium di via della Conciliazione - Gennaio 2010). Viene messa in scena la storia dell'assedio subito da Otranto nel 1480.\nNel 2010 la casa discografica statunitense Marston lo include in una antologia di interpreti chopiniani storici, che a partire da Pabst include de Pachmann, Friedman, Paderewski, Rubinstein, Lipatti, Bartok, etc., e un unico altro italiano: Busoni.\n\u00c8 direttore artistico del \"Miami International Piano Festival in Lecce\" e dal 2003 \u00e8 fondatore e presidente dell'Associazione Nireo, che promuove la riscoperta di brani e autori quasi dimenticati, anche attraverso la ripubblicazione discografica.\nNel 2018 pubblica il libro \"Musicista in pochi decenni - Idoli, opinioni, esperienze sulla strada del successo sicuro\", ironica e interessante riflessione sul mondo pianistico odierno.\nDiscografia.\n- DVD\n- ALBUM\nNIREO 013.\n\"Tradizioni musicali a Nard\u00f2\" (2011).\nLibetta: \"Sonata per violino e pianoforte\" (with Aylen Pritchin, vl), LAD. A. Scarlatti: two \"Intonazioni\". N. Fago: \"Toccata\". [+ Anonimo, Bove, De Cupertinis, Manfroci, San Pier di Negro, Serafico]\nNIREO 040.\n\"Da Bach a Battiato\" (2010).\nBach, Battiato, Gesualdo, Lulli, Martini, Pasquini, Rameau, Rossi, Turini, Vento, Zipoli\nNIREO 012.\n\"Libetta: Musiche per Bene\" (2010).\nWith: Maria Luisa Bene, ensemble and electronic.\nMARSTON (4\u00a0cd).\n\"A Century of Romantic Chopin\" (2010).\nChopin: Nocturne Op. 27 n. 2 [+ Josef Hofmann, Sergei Rachmaninoff, Ferruccio Busoni, Moritz Rosenthal, Ignace Jan Paderewski, Ignaz Friedman, Alfred Cortot, Francis Plant\u00e9, B\u00e9la Bart\u00f3k, Claudio Arrau, Guiomar Novaes, Vladimir de Pachmann, Solomon, Arthur Rubinstein, Emil Gilels, Vladimir Horowitz, Jorge Bolet, and others.]\nNIREO 011.\n\"Eriberto Scarlino: Composizioni per pianoforte e da camera\" (2008).\nScarlino: Fiaba, Improvviso, Aria, Scherzo, Due Studi da concerto, Cantilena, Minuetto, Berceuse, Piccolo Valzer, Serenatina, Improvviso, Canzoncina nostalgica, Notturno\nNIREO 010.\n\"Francesco d'Avalos: Composizioni per pianoforte\" (2008).\nVergangliche Bilder Albumblatter und Variationen Albumblatt - Variazione di una variazione - 13 Preludi (1840\u20131900) - \"Notturno - Piccola Romanza - Foglio d'Album - Minuetto - Paysages marines\" - 2 Pezzi caratteristici (\"Le Marionette suonano e ballano\", \"Veli neri e bianchi ballano nella notte\") - Valzer\nNIREO 007.\n\"Libetta live in Fort Lauderdale\" (2005).\nMozart, (\"Variations in F Major\", K. 398); Beethoven (\"Sonata Op. 27\", No. 2) ; Chopin (\"Nocturne\", Op. 27, No. 2) Liszt (\"Canzone and Tarantella\" from Ann\u00e9es de P\u00e9lerinage); Schumann (\"Albumblatt\"); Cajkovskij-Liszt (\"Polonaise\"); Alfano (\"Se taci\"); Trabaci (\"Toccata\"); Leo-Libetta (\"Canzone a dispetto\"); Friedman-Gartner (\"Wiener Tanze\").\nNIREO 006.\n\"Czerny - Musiche per pianoforte a sei mani\" (2009).\nCzerny: \"Variazioni su Bellini\" Op. 295, \"Rondo\" Op. 227, \"Fantasia su Mozart\" Op. 741, \"Grand Pot-pourri\" Op. 84, \"Overture da Le Nozze di Figaro\" di Mozart, \"Sinfonia da Tancredi\" di Rossini.\nWith: Alessandro Mandurino, Luigi Nicolardi, Renato Rizzello, Scipione Sangiovanni, Vanessa Sotgiu.\nNIREO 003/5 (3 CDs).\n\"Liszt: 12 Symphonic Poems for Two Pianos\" (2005).\nWith : Matteo Cistemino, Lara Escelsior, Giuliano Graniti, Luigi Nicolardi, Valentina Parentera, Renato Rizzello, Scipione Sangiovanni, Vanessa Sotgiu.\nNIREO (2005).\n001/2(2 CDs).\n\"Pozzoli: Studi di media difficolt\u00e0\" (Studies of moderate difficulty), \"Studi a moto rapido\" (Studies in fast motion), and \"Studi sulle note ribattute\" (Studies on repeated notes), \"Riflessi del mare\" (Reflections on the Sea).\nVAI (2004).\nVAIA 1241.\nCzerny: \"Studies\" Op. 740\nVAI (2004).\nVAIA 1242.\nMussorgsky (\"Pictures at an Exhibition\", Hopak), Balakirev (Sonata)\nVAI (2003).\n\"Libetta Plays Beethoven\"\nAUDIO VAIA 1208.\nBeethoven: \"Variazioni Diabelli, Variazioni\" Op. 34\nTactus - TC:841905 (2007).\n\"Sgambati: Sinfonia n. 1\", op. 16; Maestoso (Marcia Funebre); Die Ideale (Liszt)\n\"Accademia Classics\" - AC 502.2 (2CD).\nFranz Liszt: The Complete piano Transcription.\nVAI (2003).\n\"Piano duos\".\nAUDIO VAIA 1212.\nMozart, Libetta, Rimsky-Korsakov/Libetta (with Pietro De Maria); Liszt (with Kemal Gekic); Rachmaninov (with Ilya Itin)\nVAI (2002). AUDIO VAIA 1206.\n\"Masters of the Keyboard Vol. 2\".\n(+ A. Neiman, N. Angelich, D. Burstein, I. Itin, P. De Maria).\nDebussy (\"Le Colline d'Anacapri\"), Strauss-Risler (\"Till Eulenspiegel\"), Brahms-Cortot (\"Wiegenlied\")\nVAI (2001) - VAIA 1196.\nRespighi (\"Due Danze Italiane\"), Gesualdo (\"Canzone Francese\"), Godowsky (\"Due Studi su Chopin\"), Ravel (\"La Valse\"), Debussy (\"Estampes\"), Wagner/Liszt (\"O du mein holder Abendstern\"), Gounod/Liszt (\"Valzer da \"Faust\"\"), Saint-Sa\u00ebns (\"Etude en forme de Valse\"), etc.\nMPF (2000) - (2 CD).\nAlkan (\"Grande Sonate\" Op. 33, I mov.), etc. (+ others)\nDanacord (2000) - DANACOCD 559.\nGodard (\"Mazurka n. 4\" Op. 103) (+ others)\nChandos (2000) - CHAN 9820.\nEisler (\"Die Mutter\") - with E. Arciuli, D. Fasolis, RTSI Choir. \nAgor\u00e0 (1999) - AG 175.2 (2CD).\nLiszt (\"Integrale delle trascrizioni da opere di Wagner\")\nAgor\u00e0 (1999) - AG 168.1.\nPlatti (\"Sonate XIII-XVIII\")\nAgor\u00e0 1999.\n\"Canzoni di Cesare Andrea Bixio\".\nCon Ernesto Palacio\nAIG (1998) - AIG 1097.\nChopin: \"Due Notturni\" Op.27, \"Scherzo\" Op. 31, \"Studi Op. 10\" nn. 3,5,10,12, \"Studi Op. 25\" nn. 2,8,9,12, \"Valzer Op. 34\" n. 2, \"Impromptu Op. 66\", \"Polacca Op. 53\"\nEventyr (1998).\nLibetta (\"Le candide\"), Monpou (\"Cancion VI\"), Wagner (\"Brautlied aus Lohengrin\")\nAgor\u00e0 (1997) - AG 115.1.\nLiszt: \"Trascrizioni da opere italiane e francesi\".\nRigoletto, \"La muta di Portici\", \"Guglielmo Tell\", \"Roberto il diavolo\", \"Sonnambula\", Faust\nEventyr (1995) - LC 01.\nSchubert (\"Momento musicale\", \"Kuperwieser Waltzer\"), Mendelssohn (\"Romanze senza parole\" Op. 62 n. 6, Op. 67 n. 4), Beethoven (\"Sonata Op. 78\"), Mozart (\"Adagio\" KV 617a), Hummel (\"Rondo favori\" Op. 11), Raff (\"Le Fileuse\"), etc.\nPromusica Norway (1992) - PCC 9031.\nLigeti (\"Etudes\", \"Pr\u00e8mier Livre I-V\")\nPromusica Norway (1992) - PCC 9030.\nSinding (\"Serenate Op. 33\" n. 4) Cleve (\"Etude Op. 17\" n. 2)\n - ALBUM (LP)\nETERFON (1990) RR 141 \nPutignano (\"Tendre\", \"Dulcissime\", \"Parvenze\")\nLibri.\nFrancesco Libetta, \"Musicista in pochi decenni. Idoli, opinioni, esperienze sulla strada del successo sicuro\", pp. VI+194, Zecchini Editore 2018, ISBN 978-88-6540-206-1"}
{"id": "371774", "revid": "3831", "url": "https://it.wikipedia.org/wiki?curid=371774", "title": "Gyokuro", "text": ""}
{"id": "371791", "revid": "154326", "url": "https://it.wikipedia.org/wiki?curid=371791", "title": "Re di Prussia", "text": ""}
{"id": "371792", "revid": "122312342", "url": "https://it.wikipedia.org/wiki?curid=371792", "title": "Testaroli", "text": "I testaroli sono un antico primo piatto originario della Lunigiana.\n. La loro storia \u00e8 legata alla zona della Lunigiana e in particolare ai paesi di Pontremoli, Castagnetoli, Fosdinovo, ed in generale tutti i paesini della Lunigiana e dell'estremo levante ligure.\nNel complesso panorama gastronomico lunigianese, caratterizzato tradizionalmente da cibi poveri, ricavati dalla magra economia locale di stampo prettamente agricolo, il testarolo \u00e8 venuto alla ribalta nel secondo dopoguerra grazie alla produzione industriale, la quale, per definizione, permette la realizzazione di grandi numeri per la prima volta.\nDescrizione.\nSono fatti con acqua, farina e sale e si preparano mescolando gli ingredienti in una pastella fluida cotta a legna per alcuni minuti a formare una specie di crespella di alcuni millimetri di spessore. La cottura avviene in particolari contenitori chiamati testi, anch'essi di origine antica, un tempo in terracotta o in ghisa. Si tratta di una grosse teglie costituite ciascuna da due parti: il \"soprano\", con la semplice funzione del coperchio, e la parte inferiore, nella quale si mettevano a cuocere i cibi pi\u00f9 diversi, detta \"sottano\". Rispetto a molte altre tipiche preparazioni alimentari (come ad esempio le citate crespelle), il testarolo cuoce a contatto con il sottano senza mai essere girato: la parte superiore del disco di pasta cuoce quindi grazie all'irradiazione di calore fornita dal soprano.\nL'uso del testo era funzionale alle necessit\u00e0 di un'economia agricola e pastorale che, in lunghi periodi dell'anno, prevedeva il trasferimento degli operatori in aree lontane dall'abitazione abituale, per cui pastori e contadini, nella necessit\u00e0 di cuocere il cibo, trasportavano il testo nelle nuove residenze provvisorie e qui, proprio grazie al prezioso strumento, erano in grado di preparare i cibi pi\u00f9 disparati.\nIl testarolo s'inserisce in questo contesto come un tentativo di variare la qualit\u00e0 della ristretta proposta gastronomica, possibilit\u00e0 di un uso diverso della farina di grano appetibile soprattutto perch\u00e9 comportava la presenza di condimento.\nPreparazione.\nUna delle novelle nel libro \"Novelle di Valdimagra\" di Pietro Ferrari ha ad oggetto proprio la ricetta dei testaroli.\nPresidio Slow Food.\nIl testarolo \u00e8 un presidio Slow Food e ha una precisa ricetta depositata, ma spesso viene ancora confuso con i simili Panigacci. Si possono condire secondo la ricetta Slow Food che prevede un \"pesto povero\" fatto da parmigiano reggiano invecchiato 24 mesi inverdito da un trito di basilico, si cospargono i testaroli con questo \"misto\" e solo dopo si aggiunge un buon olio extravergine di olive.\nLa variante fosdinovese e della Val di Magra.\nIl testarolo fatto a Fosdinovo e nel suo comune si differenzia da quello lunigianese per le pi\u00f9 piccole dimensioni (15-20 cm di diametro contro i 40 cm di quelli pontremolesi), la diversa preparazione (si prepara una pastella abbastanza fluida fatta di acqua, sale e farina che poi si versa su un testo in metallo o in terracotta scaldato; in pochi minuti \u00e8 cotto e pronto per essere mangiato) e perch\u00e9 non viene tagliato, condito e servito in un piatto, ma viene farcito con olio d'oliva, pesto, pecorino grattugiato, sugo di funghi, salumi, stracchino o altro (anche ingredienti dolci come la Nutella), arrotolato su se stesso e mangiato a mo' di panino. Tipico anche di alcuni comuni della Val di Magra, in particolare Castelnuovo Magra e Sarzana."}
{"id": "371795", "revid": "254059", "url": "https://it.wikipedia.org/wiki?curid=371795", "title": "Distretto di La Chaux-de-Fonds", "text": "Il distretto di La Chaux-de-Fonds \u00e8 un distretto del Canton Neuch\u00e2tel, in Svizzera. Confina con i distretti di Val-de-Ruz a sud-est, di Boudry a sud, di Le Locle a sud-ovest, con la Francia (dipartimento del Doubs nella Borgogna-Franca Contea) a nord-ovest, con il Canton Giura (distretto delle Franches-Montagnes) a nord e con il Canton Berna (regione del Giura Bernese) a nord-est. Il capoluogo \u00e8 La Chaux-de-Fonds.\nSuddivisioni.\nAmministrativamente \u00e8 diviso in 3 comuni:"}
{"id": "371799", "revid": "124230369", "url": "https://it.wikipedia.org/wiki?curid=371799", "title": "OSS", "text": ""}
{"id": "371801", "revid": "2225", "url": "https://it.wikipedia.org/wiki?curid=371801", "title": "Cliffhanger - l'ultima sfida", "text": ""}
{"id": "371802", "revid": "10548", "url": "https://it.wikipedia.org/wiki?curid=371802", "title": "Palazzi storici di Taranto", "text": ""}
{"id": "371816", "revid": "767487", "url": "https://it.wikipedia.org/wiki?curid=371816", "title": "Road Trip (film)", "text": "Road Trip \u00e8 un film commedia del 2000, co-scritto e diretto da Todd Phillips.\n Dalla stessa idea sono stati girati altri due film (\"EuroTrip\" e \"Boat Trip\") i quali per\u00f2 non ottennero lo stesso successo dell'originale.\nTrama.\nUniversit\u00e0 di Ithaca, New York. Barry Manilow sta tenendo una visita guidata ad una scolaresca quando uno dei ragazzi domanda se sia mai successo nulla di interessante all'universit\u00e0, Manilow inizia a raccontargli la storia del suo amico, Josh Parker. Josh, studente dell'universit\u00e0, aveva una relazione a distanza con Tiffany, studentessa all'Universit\u00e0 di Austin, in Texas. Nonostante la distanza, le era fedele. Allo stesso tempo per\u00f2 il ragazzo era anche attratto da Beth, una sua compagna di corso innamorata di lui. Durante un party organizzato da un suo amico, E.L., per gioco iniziano a tenere un'asta con in palio la compagnia delle ragazze disponibili. Josh finisce per comprare la compagnia di Beth per salvarla da un assistente universitario, Jacob. Per divertimento i ragazzi decidono di registrare con una telecamera la loro notte insieme.\nMa, per colpa di un amico maldestro, la cassetta viene spedita a Tiffany, la ragazza di Josh. Con E.L. , l'amico Rubin, e Kyle, Josh organizza un viaggio in macchina fino in Texas, per recuperare il pacco con la cassetta, prima che questo venga consegnato a Tiffany.\nAmbientazione.\nTutti i nomi di college presenti nel film sono delle varianti dei veri nomi di college. La \"Universit\u00e0 di Ithaca\" \u00e8 in realt\u00e0 l'Ithaca College, ad Ithaca. Ithaca \u00e8 stato scelto come luogo del film perch\u00e9 il regista Todd Phillips e lo sceneggiatore Scott Armstrong erano entrambi alunni dell'Ithaca College. Il nome \"Universit\u00e0 di Ithaca\" \u00e8 stato usato perch\u00e9 il college non ha concesso l'autorizzazione ad usare il vero nome della scuola nel film. Gli spazi aperti di quella che nel film \u00e8 chiamata \"Universit\u00e0 di Ithaca\" sono in realt\u00e0 quelli dell'Universit\u00e0 di Harvard. Altri nomi falsi sono quelli dell'Universit\u00e0 di Boston e dell'Universit\u00e0 di Austin. Gran parte del film \u00e8 stato girato nel campus del Georgia Tech della Emory University e dell'Universit\u00e0 della Georgia."}
{"id": "371822", "revid": "712828", "url": "https://it.wikipedia.org/wiki?curid=371822", "title": "Zam Wesell", "text": ""}
{"id": "371826", "revid": "110157", "url": "https://it.wikipedia.org/wiki?curid=371826", "title": "Distretto di Yverdon", "text": "Il distretto di Yverdon \u00e8 stato un distretto del Canton Vaud, in Svizzera. Confinava con i distretti di Payerne a est, di Moudon a sud-est, di Echallens a sud, di Orbe a sud-ovest, di Grandson a nord e con il Canton Friburgo (distretto di Broye) a nord-est. Il capoluogo era Yverdon-les-Bains. Comprendeva una parte del lago di Neuch\u00e2tel.\nIn seguito alla riforma territoriale entrata in vigore nel 2008 il distretto \u00e8 stato soppresso e i suoi comuni sono entrati a far parte del distretto del Jura-Nord vaudois, tranne Oppens che si \u00e8 unito al distretto del Gros-de-Vaud.\nDivisione.\nAmministrativamente era diviso in 4 circoli e 38 comuni:"}
{"id": "371833", "revid": "767487", "url": "https://it.wikipedia.org/wiki?curid=371833", "title": "ICS Vortex", "text": "\u00c8 stato bassista e secondo cantante della band norvegese symphonic black metal Dimmu Borgir dal 1999 al 2009. La sua attivit\u00e0 pi\u00f9 duratura \u00e8 stata con la band doom metal Lamented Souls, costituita nel 1991, in cui suonava sia la chitarra che il basso. \u00c8 sposato con una fumettista, Lise Myhre. Attualmente ricopre il ruolo di bassista e cantante (quest'ultimo in coabitazione con Vintersorg fino al 2019) nei Borknagar, e di solo cantante negli Arcturus.\nIl 22 agosto 2011 \u00e8 uscito \"Storm Seeker\", il primo album del suo progetto personale sotto l'etichetta Century Media."}
{"id": "371834", "revid": "767487", "url": "https://it.wikipedia.org/wiki?curid=371834", "title": "Mustis", "text": "Biografia.\n\u00c8 noto per essere stato tastierista della symphonic black metal band norvegese Dimmu Borgir.\nSi \u00e8 unito ai Dimmu Borgir nel 1998, sostituendo Stian Aarstad e contribuendo all'impronta sinfonica della band con le sue parti melodiche di tastiera.\nUn suo importante contributo pu\u00f2 essere ascoltato nella canzone \"Progenies of the Great Apocalypse\" (ideata da lui) sull'album \"Death Cult Armageddon\" del 2003.\nPrima di entrare nei Borgir (con cui si \u00e8 esibito per la prima volta al Dynamo Open Air festival nell'estate del 1998) ha suonato con i Vidder, band con cui suonava ai tempi della scuola. Inoltre nel 1999 si un\u00ec ai Seven Sins (futuri Susperia), con cui ha inciso il demo \"Illusions of Evil\", pubblicato nel 2000, lasciando poi la band lo stesso anno.\nGli album nei quali Mustis ha suonato includono \"Spiritual Black Dimensions\" (1999), \"Puritanical Euphoric Misanthropia\" (2001), \"Death Cult Armageddon\" (2003), \"Stormbl\u00e5st MMV\" (2005) e il recente \"In Sorte Diaboli\" (2007). Oltre a suonare le tastiere, il piano e i sintetizzatori, suona anche chitarra, violino, batteria, flauto di Pan e armonica a bocca.\nIl 31 agosto 2009 viene ufficialmente licenziato dalla band, tramite uno scarno comunicato ufficiale, in cui \u00e8 riportato come motivo le differenze musicali, bench\u00e9 il vero motivo non sia ben noto. Il tastierista afferma inoltre di essere stato licenziato tramite SMS e che il vero motivo sia perch\u00e9 rivendicava diritti su alcune canzoni dei Dimmu Borgir, affermando che le tastiere avevano un ruolo fondamentale nei brani del gruppo.\nIl 29 ottobre 2010 Mustis ha dichiarato di essere tornato a far parte dei Susperia, con i quali ha cominciato ad esibirsi agli inizi del 2011."}
{"id": "371835", "revid": "767487", "url": "https://it.wikipedia.org/wiki?curid=371835", "title": "Erkekjetter Silenoz", "text": "\u00c8 il fondatore, insieme a Shagrath, della black metal band norvegese Dimmu Borgir.\nPrima di entrare nella band, faceva parte dei Nocturnal Breed e dei Malefic.\nSilenoz usa chitarre ESP e amplificatori Engl.\nCollegamenti esterni.\nBiografia di Silenoz nel sito ufficiale dei Dimmu Borgir"}
{"id": "371836", "revid": "119511383", "url": "https://it.wikipedia.org/wiki?curid=371836", "title": "Atena Parthenos", "text": "La statua crisoelefantina raffigurante Atena Parth\u00e8nos (\u0391\u03b8\u03b7\u03bd\u03ac \u03a0\u03b1\u03c1\u03b8\u03ad\u03bd\u03bf\u03c2, \"Atena la vergine\") fu scolpita da Fidia nel 438 a.C., anno in cui raggiunse il culmine della sua fama. Alta oltre 12 metri, era collocata nel n\u00e0os del Partenone, tempio principale dell'Acropoli di Atene che proprio da essa prese il nome. Della statua, non pervenutaci, rimangono solo delle copie in scala molto ridotta e qualche raffigurazione su gemma.\nStoria.\nRealizzata solo pochi anni prima e con gli stessi materiali della Statua di Zeus a Olimpia, si tramanda che la statua fosse di dimensioni tali che per la sua costruzione occorse oltre una tonnellata d'oro (pi\u00f9 precisamente 1137\u00a0kg); il costo totale fu di 750 talenti, il corrispondente del salario annuo di 12.750 lavoratori.\nLa statua \u00e8 descritta dallo scrittore greco Pausania nel primo libro della sua \"Periegesi della Grecia\" (I. 24, 5-7).\nLa statua - secondo William Bell Dinsmoor - venne danneggiata da un incendio verificatosi all'interno del Partenone poco prima del 165 a.C., ma fu restaurata, troneggiando nel tempio fino al V secolo, quando un altro incendio la distrusse.\nDescrizione.\nEra alta circa 12,75 metri.\nDifferentemente dalla Statua di Zeus a Olimpia, realizzata pochi anni dopo da Fidia, in cui il dio era ritratto in posizione seduta e in atteggiamento pacifico, la statua di Atena era ritta in piedi e vestita come una guerriera, indossava un elmo, una corazza pettorale ed era dotata di lancia e scudo.\nDalle piccole copie sopravvissute \u00e8 possibile ricostruire l'aspetto della statua: sul braccio destro della dea, sostenuto da una colonnetta, si trovava la dea Nike, che simboleggiava le molte vittorie conseguite, mentre il sinistro reggeva una lancia e poggiava su uno scudo, ornato sul lato esterno dalle scene di amazzonomachia e su quello interno da una gigantomachia. Tale scudo aveva un diametro di quattro metri, e nascondeva il serpente Erittonio, sacro ad Atena.\nI sandali rappresentavano scene di centauromachia. Le decorazioni della statua riprendevano insomma quelle del fregio del tempio che l'ospitava.\nLa dea indossava il peplo, contraddistinto da pieghe profonde, chiuso con una decorazione che rappresentava Medusa, e l'egida, lo scudo che spesso \u00e8 presente nelle sue raffigurazioni, ornato al centro dalla testa di una Gorgone. Sulla testa la dea vestiva un elmo crestato con un cavallo raffigurato sopra di esso. Sui tre cimieri si trovano anche una sfinge, che rappresenta la grande sapienza degli Egizi, e dei grifi alati.\nSu una copia dell'Atena Parthenos conservata al Museo nazionale romano \u00e8 stata ritrovata la firma frammentaria di uno scultore di nome Antioco."}
{"id": "371837", "revid": "767487", "url": "https://it.wikipedia.org/wiki?curid=371837", "title": "Thomas Rune Andersen", "text": "\u00c8 il chitarrista solista della black metal band norvegese Dimmu Borgir, oltre che leader degli Old Man's Child.\nIn passato ha militato nei DHG.\nGalder usa chitarre ESP e amplificatori Marshall."}
{"id": "371838", "revid": "121606450", "url": "https://it.wikipedia.org/wiki?curid=371838", "title": "Nephren-Ka", "text": "Nephren-Ka \u00e8 un personaggio immaginario del \"Ciclo di Cthulhu\" di Howard Phillips Lovecraft e di altri autori a lui ispiratisi.\nCaratterizzazione del personaggio.\nIl regno di Zoser.\nDurante gli ultimi anni del regno del Faraone Zoser, della Terza Dinastia, nel 1773 a.C., un uomo conosciuto come Nephren-Ka giunse a Khemet. Nephren-Ka era un potentissimo mago ed un alto sacerdote di un potentissimo culto, il quale veniva venerato in templi sotterranei, e portava pazzia e morte ai suoi nemici con una parola o uno sguardo. Le storie dicono che egli proveniva da un'antica citt\u00e0 nel deserto dell'Arabia, il cui nome era Irem, la Citt\u00e0 dei Pilastri. Tutti coloro che conoscevano tale citt\u00e0 ne avevano terrore. \nNephren-Ka impression\u00f2 il faraone con i suoi poteri e la sua conoscenza di cose sconosciute ai pi\u00f9. Il faraone lo nomin\u00f2 visir, secondo solo a lui nell'impero.\nNephren-Ka riport\u00f2 in auge il culto di un vecchio, terribile, dio - il Faraone Nero (Nyarlathotep). Presto Nephren-Ka e il Faraone Nero divennero la stessa persona agli occhi delle persone. Nessuno riusciva a distinguere i loro poteri.\nIl Faraone Zoser mor\u00ec di una terribile malattia, e il sacerdote si proclam\u00f2 Faraone. Per molti anni il Faraone Nero combatt\u00e9 con i figli di Zoser per il controllo dell'impero. Cos\u00ec grande era il potere del Faraone Nero che nessun ricordo dei figli di Zoser \u00e8 giunto a noi. Fu questo il periodo che vide Nephren-Ka padrone dell'Egitto.\nPer riuscire nel suo intento richiam\u00f2 dallo spazio mostri (Dholes) e semin\u00f2 distruzione per tutta la landa. Nella confusione, Nephren-Ka e i suoi cultisti avrebbero dovuto attaccare il faraone e porre le basi per il loro governo. Nyarlathotep sorrise del loro tentativo e promise di mandare in aiuto un messaggero.\nIl faraone Kasekhemra Neferhotep I tuttavia venne a sapere dell'intrigo, e mand\u00f2 assassini e spie a cercare il sacerdote nelle pi\u00f9 lontane parti del suo impero. Fu finalmente trovato ad ovest del deserto mentre era inginocchiato in preghiera nel pi\u00f9 sacro tempio sotterraneo del suo culto, il Pozzo. Attaccato dagli assassini, fu mortalmente ferito; ma mentre moriva, Nephrem-Ka pronunci\u00f2 una terribile maledizione sul faraone e sulla sua discendenza.\nUna piramide fu costruita per contenere l'anima di Nephren-Ka e per proteggere l'impero dalla sua magia. La prima piramide non era abbastanza forte per intrappolare lo spirito del Faraone Nero e croll\u00f2. Una seconda piramide fu costruita, con strane geometrie calcolate dai sacerdoti per poter reggere ai poteri del Faraone Nero. Questa piramide resistette, e il corpo di Nephren-Ka fu sotterrato, accompagnato dalle maledizioni dei sacerdoti. In aggiunta fu costruita anche una terza piramide ad ulteriore protezione, semmai Nephren-Ka dovesse mai tornare a minacciare l'impero.\nProbabilmente la prima \u00e8 la Distrutta Piramide di Meidum, mentre la seconda \u00e8 la Piramide romboidale di Dahshur (forse all'interno della quale si trova il labirinto di Kish). Tuttavia nessun esploratore ha trovato sue tracce. Si dice che un giorno egli torner\u00e0.\nFu questa la fine della Terza Dinastia e la nascita della Quarta Dinastia.\nIl regno di Nephren-Ka.\nSi narra che la voce di Nephren-Ka potesse viaggiare attraverso l'impero sotto la forma di un vento nero, un vento che uccideva secondo il suo volere.\nNephren-Ka costru\u00ec il Labirinto di Kish, un luogo di oscurit\u00e0 e disperazione. Qui egli praticava molti dei suoi sacrileghi riti. Si dice che Nephren-Ka avesse al suo servizio un'immensa bestia, della quale la sfinge non \u00e8 altro che una piccola, poco somigliante rappresentazione. Sembra inoltre che egli fosse in possesso del Trapezoedro Brillante.\nAlla fine un eroe di nome Snefru sorse, e con l'aiuto della dea Isis e del dio Bast annull\u00f2 la maligna magia di Nephren-Ka e lo uccise. Sneferu divenne faraone e riport\u00f2 il favore dei vecchi dei all'impero. \nUna versione alternativa narra che Nephren-Ka fugg\u00ec e si ritir\u00f2 sulla costa, con l'intenzione di recarsi su una non meglio precisata \u201cisola ad ovest\u201d. Tuttavia lui e i suoi seguaci furono costretti a ritirarsi in un sotterraneo segreto, probabilmente nelle vicinanze della attuale citt\u00e0 del Cairo, e a seppellirvisi sotto gli occhi dell'attonito esercito che li inseguiva. Nel sotterraneo Nephren-Ka sacrific\u00f2 100 vittime a Nyarlathotep, il quale lo ricompens\u00f2 con il dono della chiaroveggenza. Nephren-Ka pass\u00f2 il resto della sua vita a disegnare il futuro della terra sulle pareti della sua tomba.\nI suoi seguaci seppellirono il suo corpo in una piccola valle, in una tomba costruita in fretta. Da l\u00ec viaggiarono in seguito verso l'Africa centrale e verso G'Harne, la citt\u00e0 perduta degli Antichi. Qui Shudde-M'ell, leader degli Ctoniani, divor\u00f2 la maggior parte dei bambini e lasci\u00f2 in vita solo coloro che portavano in s\u00e9 la stirpe di Nophru-Ka. Qui tale Stirpe Reale avrebbe dovuto regnare in alleanza con gli Ctoniani fino all'avverarsi della profezia.\nIl sarcofago d'oro.\nPare che sia un oggetto appartenuto a Nophru-Ka.\nSi suppone che il sarcofago fosse stato dato a Nophru-Ka dagli dei e che esso contenesse spiriti che egli avrebbe potuto richiamare per servirlo. Il sarcofago contiene un pezzo d'ambra contenente un insetto intrappolato. Sembra avere qualcosa a che fare con il continente di Mu, a causa dei piccoli altorilievi ritratti.\nPer anni esso \u00e8 stato in possesso di una nobile famiglia in Britannia. \u00c8 stato rubato nel 1876 e mai pi\u00f9 visto."}
{"id": "371839", "revid": "1843814", "url": "https://it.wikipedia.org/wiki?curid=371839", "title": "Testo (utensile)", "text": "Il testo \u00e8 un utensile da cucina utilizzato nelle cucine regionali della Romagna, della Liguria (nell'entroterra del Tigullio) e dell'Italia centrale.\nStoria e tipi.\nI testi pi\u00f9 antichi erano realizzati in argilla, erano e sono formati da una piastra tonda di terracotta, a volte con un bordo lievemente rialzato, sulla quale cuocere focacce piatte non lievitate; attualmente sono pi\u00f9 diffusi quelli fabbricati in ghisa. Possono anche essere costituiti da due parti che, precedentemente arroventate sul focolare, cuociono entrambe le facce della focaccina evitando di doverla voltare.\nIl \"testo\" risale all'Antica Roma: originariamente la parola latina \"testum\" indicava un vaso o pentola di terracotta e anche il coperchio della stessa che, riempito di brace, veniva usato per cuocere anche da sopra. In associazione con la \"tegula\", anch'essa di terracotta, che indicava sia una teglia sia una vera e propria tegola da tetto usata per cuocere alla brace. Il termine si mantenne poi anche per l'utensile odierno.\nNel Pontremolese e in tutta l'alta Lunigiana \u00e8 ancora utilizzato il testo composto da due parti: un disco e un coperchio di forma leggermente conica. In particolare, lo si utilizza per la cottura dei testaroli.\nNell'entroterra ligure per testo si intende anche una copertura di ghisa che viene posta sopra i cibi dopo averla arroventata sul fuoco. \u00c8 usata in particolare per torte, focacce, pane e anche per portate a base di carne, dando luogo alla cosiddetta cottura \"sotto al testo\", o \"al testo\". Il termine \"testo\" indica indistintamente sia questo utensile, sia quello che viene utilizzato per la preparazione dei testaieu, sovente chiamato anche \"testetto\".\nIn Romagna un particolare tipo di testo tradizionale in terracotta (oggi spesso sostituito da modelli in ghisa, ferro o alluminio), chiamato localmente anche \"teglia\", \u00e8 utilizzato per cuocere la piadina. Nell'Appennino tosco-romagnolo si usa invece un tipo in pietra arenaria chiamato \"lastra\".\nSempre simile \u00e8 il testo per la cottura delle tigelle, tipiche della montagna modenese.\nIl testo \u00e8 utilizzato anche in Umbria per la preparazione della tipica torta al testo.\nNella cucina della montagna pistoiese i testi sono chiamati \"forme\" o \"piastre\" e sono attualmente utilizzati principalmente per la cottura dei necci.\nI testi della montagna pistoiese, bolognese e modenese.\nNei luoghi del circondario centrale dell'Appennino tosco-emiliano con il termine \"testo\" si indica un altro strumento di cottura, consistente in pietre di arenaria arroventate al fuoco del caminetto e poste su delle guide rigide (\"testaiole\") per mantenere il corretto impilamento.\nLe forme sono scavate per ospitare l'impasto di farina di castagne tra due foglie di castagno essiccate e rinvenute in acqua per fare i necci. Attualmente questo sistema di cottura \u00e8 poco usato, preferendosi quello con le \"forme\" che non sono altro che i testi descritti nei contesti esterni ai territori indicati in questo paragrafo.\nI necci cotti nei testi assumono una colorazione bruna molto marcata, con le sottili nervature delle foglie di castagno che conferivano al dolce un sapore leggermente amaro."}
{"id": "371841", "revid": "10137", "url": "https://it.wikipedia.org/wiki?curid=371841", "title": "Galder", "text": ""}
{"id": "371850", "revid": "18397", "url": "https://it.wikipedia.org/wiki?curid=371850", "title": "Hellhammer", "text": ""}
{"id": "371853", "revid": "122224372", "url": "https://it.wikipedia.org/wiki?curid=371853", "title": "Arrondissement di Nizza", "text": "L\"arrondissement\" di Nizza (in francese \"Arrondissement de Nice\") \u00e8 un \"arrondissement\" dipartimentale della Francia situato nel dipartimento delle Alpi Marittime, nella regione Provenza-Alpi-Costa Azzurra.\nStoria.\nFu creato nel 1800, sulla base dei preesistenti distretti del 1793. Nel 1814 ritorn\u00f2 al Regno di Sardegna, ma fu ricostituito nel 1860, dopo la definitiva annessione dei territori dell'ex Contea di Nizza alla Francia.\nComposizione.\nL\"arrondissement\" \u00e8 composto da 101 comuni raggruppati in 33 cantoni, alcuni dei quali all'interno della citt\u00e0 di Nizza, ed elencati di seguito:"}
{"id": "371858", "revid": "1305772", "url": "https://it.wikipedia.org/wiki?curid=371858", "title": "Kenny Kirkland", "text": "Biografia.\nCominci\u00f2 a suonare il pianoforte all'et\u00e0 di sei anni e pi\u00f9 tardi studi\u00f2 alla Manhattan School of Music. Il suo primo ingaggio da professionista fu nel 1977 con il violinista polacco fusion Micha\u0142 Urbaniak (su sintetizzatori) dove fece un tour europeo e registr\u00f2 gli album \"Urbaniak\" e \"Daybreak\". In seguito, nel 1979, incontr\u00f2 Miroslav Vitous con cui incise due album: \"First Meeting\" e \"Miroslav Vitous Group\".\nNel 1980 and\u00f2 in tour con il trombettista Terumasa Hino; in questo tour ebbe l'occasione di conoscere Wynton Marsalis, e da l\u00ec cominci\u00f2 una lunga collaborazione che part\u00ec con il primo album di Wynton dal titolo omonimo.\nInfluenzato da Herbie Hancock, Kirkland ebbe grande successo mentre era nella band di Wynton Marsalis (1981-1985), ma la sua partenza nel 1985 per suonare musica popolare con Sting (insieme a Branford Marsalis) rese Wynton molto agitato. Dopo avere lasciato Sting nel 1986, Kirkland divenne un musicista di sessione e nei primi anni novanta, si un\u00ec alla \"Tonight Show band\" (sotto la direzione di Branford Marsalis, che in quel periodo aveva molta visibilit\u00e0).\nIn pi\u00f9 di venti anni di carriera Kenny Kirkland suon\u00f2 e registr\u00f2 con diversi importanti artisti come Don Alias, Carla Bley, Terence Blanchard, Terumasa Hino, Michael Brecker, Stanley Clarke, Urszula Dudziak, Kevin Eubanks, Charles Fambrough, Chico Freeman, Kenny Garrett, Dizzy Gillespie, Elvin Jones, Stanley Jordan, Arturo Sandoval, John Scofield, Tom Scott, Miroslav Vitous, Ernie Watts, Jeff \"Tain\" Watts e Mark Whitfield. Durante la sua carriera Kirkland collabor\u00f2 non solo con artisti legati al mondo del jazz ma anche a cantanti soul come Ben E. King e Angela Bofill, alla star senegalese Youssou N'Dour e al mondo del rock con Stephen Stills e David Crosby.\nA differenza di molti pianisti puristi, Kirkland fece utilizzo di synth e tastiere elettriche.\nIl suo unico album come leader, intitolato \"Kenny Kirkland\", fu inciso per la GRP Records nel 1991. Kirkland venne trovato morto a Queens, New York, nel suo appartamento il 13 novembre 1998; aveva appena 43 anni.\nNel giugno del 1998 Kenny ha lavorato assiduamente con Jeff \"Tain\" Watts per registrare l'album Citizen Tain e il produttore Delfeayo Marsalis racconta \"Era evidente che non era in buona salute e quando gli abbiamo chiesto di andare da un medico ha risposto che ci sarebbe andato dopo la sessione di registrazione\"; dopo la visita i medici gli dissero che aveva un grave problema al cuore ed era richiesta un'operazione. Per paura dell'operazione Kirkland decise di non farsi operare e di andare in tour con Branford Marsalis. Il 7 novembre Kirkland partecip\u00f2 al matrimonio di Branford a New Rochelle e sembrava apparentemente in buona salute, ma venne poi trovato morto il 13 novembre del 1998 nel suo appartamento nel Queens. L'accertamento medico disse che la causa della morte fu una insufficienza cardiaca."}
{"id": "371863", "revid": "1005847", "url": "https://it.wikipedia.org/wiki?curid=371863", "title": "Distretto di Grandson", "text": "Il distretto di Grandson \u00e8 stato un distretto del Canton Vaud, in Svizzera. Confinava con i distretti di Yverdon e di Orbe a sud, con la Francia (dipartimento del Doubs nella Franca Contea) a ovest, con il Canton Neuch\u00e2tel (distretti di Val-de-Travers a nord e di Boudry a est), con il Canton Friburgo (distretto di Broye) a sud-est. Il capoluogo era Grandson. Comprendeva una parte del lago di Neuch\u00e2tel.\nIn seguito alla riforma territoriale entrata in vigore nel 2008 il distretto \u00e8 stato soppresso e i suoi comuni sono entrati a far parte del distretto del Jura-Nord vaudois.\nAmministrativamente era diviso in 3 circoli e 20 comuni:"}
{"id": "371867", "revid": "1305772", "url": "https://it.wikipedia.org/wiki?curid=371867", "title": "Gwen Araujo", "text": "Crimine d'odio.\nL'evento che port\u00f2 alla morte della Araujo fu la \"collera\" che i giovani provarono quando scoprirono che Araujo - che viveva come donna - era biologicamente di sesso maschile. Due degli accusati, nei successivi processi, sono stati condannati per omicidio di secondo grado, mentre il terzo per omicidio volontario; la giuria ha per\u00f2 concluso che non \u00e8 stato consumato nessun \"crimine d'odio\". Le tragiche circostanze hanno trasformato Gwen Araujo in simbolo di discriminazione per la comunit\u00e0 LGBT; molti aspetti controversi e scarsamente documentati relativi all'omicidio rimangono ancora ampiamente dibattuti.\nVita.\nGwen visse a Newark, California, negli Stati Uniti: i genitori la ricordano come una bambina felice ed energica che rideva sempre ed era abbastanza attiva. Gwen, alla quale era stato originariamente posto il nome di Edward, espresse fin da piccola il desiderio di essere donna e da poco prima dell'omicidio aveva iniziato a vivere seguendo la propria inclinazione. Frequent\u00f2 la scuola pubblica e la chiesa locale con i propri familiari fino a quando le polemiche circa il proprio stile di vita crebbero, costringendola ad un progressivo allontanamento dalla societ\u00e0. Gwen abbandon\u00f2 la \"Newark Memorial High School\" prima del conseguimento del diploma e inizi\u00f2 a cercare un lavoro che non riusc\u00ec mai a trovare a causa, come riporta la madre, dell'intolleranza causata dal suo progressivo cambiamento di sesso.\nOmicidio.\nGwen, che utilizzava il nome di Lida, conobbe, nell'estate 2002, un gruppo di amici durante un incontro casuale avvenuto mentre camminava per strada. Il gruppo, di cui facevano parte anche i suoi futuri assassini, passava le serate giocando a domino e consumando alcol e droghe, spesso a casa di Gwen stessa. Alcuni ragazzi del gruppo, affascinati dalla vitalit\u00e0 di Gwen, ebbero attivit\u00e0 sessuali con lei. Gwen venne invitata ad un party alcune settimane dopo aver conosciuto il gruppo: per l'occasione indoss\u00f2 la vistosa camicetta della madre, che le sconsigli\u00f2 di indossare gli abiti che aveva scelto per quella serata e che espresse disagio per l'aspetto di Gwen.\nGwen reag\u00ec stizzosamente dicendole che era semplicemente gelosa di lei ed usc\u00ec di casa: quella fu l'ultima volta che Sylvia Guerrero vide sua figlia viva. Il 3 ottobre 2002, nel corso del party, si scopr\u00ec, a seguito di una \"ispezione\" forzata (effettuata da una ragazza del gruppo, Nicole Brown) che Gwen aveva organi genitali maschili. In un'improvvisa concitazione gli uomini che precedentemente avevano avuto relazioni sessuali con lei divennero estremamente agitati: Mike Magidson afferr\u00f2 Gwen nell'atrio della casa dove si teneva la festa ed inizi\u00f2 a strangolarla.\nA questo punto molti degli invitati abbandonarono la casa: rimasero Jose Merel e Jaron Nabors; Jason Cazares afferm\u00f2 di essere uscito a questo punto, anche se non pot\u00e9 abbandonare la casa perch\u00e9 era arrivato con l'auto di Magidson. Rimasti soli i tre assalitori iniziarono a seviziarla: Jose Merel la colp\u00ec al capo con una pesante padella e con una lattina di pomodori, causandole un taglio che inizi\u00f2 a sanguinare copiosamente. Jaron Nabors la colp\u00ec con un peso acuminato e Mike Magidson la scagli\u00f2 con violenza contro la parete del salotto con un colpo cos\u00ec violento che sull'intonaco rimase un chiaro segno dell'impatto della testa della vittima.\nDopo una prima fase passata in salotto, Gwen venne trascinata nel garage della casa dove venne strangolata con una corda (non \u00e8 stato chiarito se a compiere quest'azione fu Magidson o Nabors): le testimonianze raccontano che Jose Merel era impegnato a ripulire il pavimento del garage dal sangue mentre Gwen veniva soffocata. Successivamente Gwen venne incaprettata, avvolta in una coperta e gettata sul fondo del pick-up di Magidson. I tre assalitori e Jason Cazares portarono il corpo di Gwen a El Dorado County, un'area boschiva ai piedi della Sierra Nevada conosciuta come Silver Fork, dove seppellirono il corpo in una fossa poco profonda. Non \u00e8 chiaro a quale punto di questa tragica sequenza di eventi, della durata complessiva di 6 ore, Gwen perse la vita: l'autopsia successiva stabil\u00ec che ella era morta per soffocamento associato ad un grave trauma contundente alla testa.\nProcessi.\nPassarono circa due settimane prima che il corpo di Gwen venisse ritrovato dalle autorit\u00e0: coloro che avevano abbandonato la festa, timorosi di eventuali ripercussioni, non denunciarono il crimine e gli assalitori si accordarono per non svelare a nessuno quello che era successo. Pi\u00f9 tardi, per\u00f2, Jaron Nabors, parl\u00f2 con un amico di quello che era successo: il confidente avvis\u00f2 la polizia e Nabors venne arrestato ed interrogato; durante l'interrogatorio Nabors confess\u00f2 la posizione della sepoltura di Gwen.\nIl 16 ottobre 2002 l'ufficio dello sceriffo di Alameda County invi\u00f2 quattro esperti in scene del crimine e due investigatori che scoprirono il corpo di Gwen, accompagnati da Jaron Nabors, il pi\u00f9 giovane dei quattro imputati. Vennero accusate di assassinio e \"crimine d'odio\" quattro persone: Michael Magidson (27 anni), Jaron Nabors (19 anni), Jos\u00e9 Merel (24 anni) e Paul Merel, il fratello maggiore di Jos\u00e9. Paul Merel venne rapidamente rilasciato a causa della testimonianza della sua fidanzata (ovvero colei che aveva \"ispezionato\" Gwen durante la festa), la quale afferm\u00f2 che egli era rimasto in sua compagnia quella sera.\nPaul Merel e la fidanzata non vennero mai accusati e furono semplicemente chiamati a testimoniare durante il processo. Nabors testimoni\u00f2 successivamente contro gli altri accusati, a seguito di un patteggiamento con il pubblico ministero che gli propose una condanna pi\u00f9 mite per omicidio volontario, dopo che la polizia aveva trovato nuove prove a suo carico ispezionando la corrispondenza dal carcere e registrando, con un microfono nascosto, una sua discussione con un altro imputato.\nJason Cazares, il quarto presente quella sera, venne arrestato un mese dopo gli altri e solo dopo che Nabors, in una lettera inviata alla sua fidanzata, lo aveva implicato raccontando come egli stesso non fosse stato responsabile dell'omicidio. In seguito Nabors afferm\u00f2 il contrario (cio\u00e8 la sua partecipazione al crimine), mettendo in discussione l'attendibilit\u00e0 della lettera; inoltre la fidanzata di Nabors testimoni\u00f2 che la missiva conteneva numerose menzogne e che il ragazzo le aveva mentito spesso durante il loro rapporto.\nPrimo processo.\nNel corso del primo processo, cominciato il 15 marzo 2004, alcuni degli accusati utilizzarono una variante della difesa da panico gay. La strategia difensiva di Magidson riconobbe la partecipazione dell'imputato alla morte di Gwen, ma sostenne che l'impuato aveva agito sotto l'influsso di una violenta rabbia e di conseguenza avrebbe dovuto essere giudicato, secondo le leggi della California, colpevole di omicidio colposo e non di assassinio. L'avvocato di Merel neg\u00f2 ogni partecipazione del suo assistito nell'omicidio.\nJason Cazares, l'unico imputato a testimoniare durante questo primo processo e l'unico che non avesse avuto relazioni sessuali con Gwen, neg\u00f2 il coinvolgimento nell'omicidio ma ammise di aver aiutato alla sepoltura del corpo. I testimoni del processo testimoniarono come Cazares avesse cercato in almeno cinque occasioni di venire in soccorso di Gwen (facendo cessare i colpi degli altri) prima che tutti abbandonassero la casa.\nTutti e tre attaccarono la credibilit\u00e0 di Nabors, affermando che egli cercava di minimizzare il proprio ruolo nella morte di Gwen e che, mentendo, era quello che aveva maggiormente da guadagnare. La giuria si trov\u00f2 in una fase di stallo con tutti gli imputati ed il processo venne sospeso. La giuria apparve incapace di decidere se esistesse premeditazione e se quindi gli assassini fossero colpevoli di omicidio di primo grado oppure di secondo. Un'altra possibilit\u00e0 - in parte provata durante il secondo processo - fu l'incapacit\u00e0 dell'accusa di definire una teoria coerente sulle responsabilit\u00e0 dei diversi imputati. Per i giurati divenne impossibile stabilire chi dei tre fosse colpevole, ammessa la loro colpevolezza: il 22 giugno pertanto si arriv\u00f2 a un non luogo a procedere.\nSecondo processo.\nIl secondo processo cominci\u00f2 il 9 maggio 2005: a differenza di ci\u00f2 che era accaduto nella prima fase, dove solo Cazares aveva testimoniato, in questa occasione tutti e tre gli accusati testimoniarono incolpandosi l'un l'altro, incluso Nabors. Jose Merel ammise, come i testimoni del primo processo, che Cazares era intervenuto in favore di Gwen durante la violenza. Magidson reclam\u00f2 di essere in uno stato confusionale durante l'assalto a Gwen e di non ricordare se Cazares fosse intervenuto o meno. Cazares riafferm\u00f2 la propria partecipazione solamente alla sepoltura del corpo: l'affermazione trov\u00f2 riscontro nelle testimonianze rese durante il processo dove nessuno ricord\u00f2 che Cazares avesse colpito Gwen.\nJose Merel indic\u00f2 in Nabors il principale esecutore e chiar\u00ec come Magidson l'aveva aiutato a strangolare Gwen fino alla morte; Merel riconobbe di averla colpita con una padella alla testa, ma afferm\u00f2 di non avere mai avuto intenzione di ucciderla. Magidson a sua volta accus\u00f2 diffusamente Nabors ed afferm\u00f2 di essere molto ubriaco la sera del crimine. Sia Merel che Magidson dissero che Jaron Nabors aveva colpito la testa di Gwen con un peso appuntito, cosa che nel precedente processo non era emersa. Nella casa venne trovato un oggetto che esaminato risult\u00f2, nonostante alcuni dubbi, sporco di sangue ma Nabors neg\u00f2 che qualcuno avesse utilizzato questo peso per colpire Gwen.\nLa fidanzata di Nabors afferm\u00f2 che la lettera che egli le aveva inviato (e che incriminava Cazares) conteneva una serie di menzogne e che Nabors le aveva spesso mentito. Il 24 agosto 2005 iniziarono le requisitorie conclusive. L'accusa, rappresentata da Chris Lamiero, abbandon\u00f2 la strategia utilizzata nel primo processo - incolpando i tre imputati in maniera uguale per il crimine e chiedendo l'incriminazione per omicidio di primo grado - ed invece si concentr\u00f2 la sua requisitoria contro Magidson chiamandolo \u00abpatetica e spregevole scusa per un uomo\u00bb.\nPer ci\u00f2 che concerne Cazares, Lamiero afferma che l'assistenza prestata a Magidson lo rendeva colpevole come quest'ultimo dell'omicidio; durante la requisitoria chiam\u00f2 ripetutamente Cazares \u00abl'amico del killer\u00bb. Inoltre Lamiero insist\u00e9 con la giuria non pi\u00f9 sull'omicidio di primo grado, ma affermando che era importante riconoscere Magidson e Cazares colpevoli di omicidio, fosse esso di primo o secondo grado. La requisitoria di Lamiero sembr\u00f2 lasciare da parte Merel - dicendo semplicemente che il fato dell'imputato era nelle mani della giuria; questo forse a causa della testimonianza di Merel che, se creduta, avrebbe rafforzato la colpevolezza di Magidson e Cazares.\nL'avvocato di Cazares, Tony Serra, afferm\u00f2 che le prove contro il suo assistito erano deboli. Il legale dichiar\u00f2 inoltre che la giuria avrebbe dovuto soffermarsi sulle colpe individuali dei tre imputati e non prendere una decisione complessiva solo per evitare un'altra sospensione del processo. Il giorno successivo, riprendendo la requisitoria, Serra afferm\u00f2 che il suo cliente era una persona normale che si era fatto travolgere dalla mentalit\u00e0 del gruppo (solo per quello che riguardava il seppellimento) ed attacc\u00f2 Nabors come un mentitore abituale che non poteva essere creduto; punt\u00f2 inoltre l'attenzione sul fatto che Cazares era stato l'unico a cercare di prestare aiuto a Gwen.\nIl 29 agosto 2005 gli avvocati di Merel e Magidson tennero le loro requisitorie finali. L'avvocato di Merel afferm\u00f2 che Merel, al massimo, poteva essere colpevole di lesioni aggravate, e non era stato colpevole della morte di Gwen. Disse inoltre che Merel aveva solamente avuto intenzione di \"spaventare\" Gwen colpendola alla testa con la padella. L'avvocato di Magidson, Michael Thorman, sostenne che il suo assistito aveva agito sull'onda della passione e della rabbia, dopo aver scoperto che Gwen era biologicamente maschio; afferm\u00f2 inoltre che se Gwen avesse chiesto \"scusa\", l'incidente non sarebbe avvenuto. Entrambi gli avvocati attaccarono pesantemente le dichiarazioni e la credibilit\u00e0 di Nabors.\nIl 30 agosto Lamiero riprese la parola, attaccando nuovamente Magison e Cazares e chiedendo per loro una condanna per omicidio; \u00e8 da notare che non fece la stessa cosa per Merel: il pubblico ministero non fece nessuna dichiarazione per confutare le dichiarazioni del difensore di Merel; in ultimo, Lamiero difese la credibilit\u00e0 di Nabors dichiarando che egli era stato colui che aveva permesso l'apertura del caso. Finite le requisitorie, il giudice Harry Sheppard incaric\u00f2 la giuria che inizi\u00f2 le sue deliberazioni.\nL'8 settembre la giuria annunci\u00f2 di avere raggiunto un verdetto per due dei tre imputati; come da istruzioni del giudice Sheppard, i verdetti vennero mantenuti segreti: solo il 12 settembre, dopo che la giuria aveva annunciato di trovarsi in una situazione di stallo per il terzo imputato, essi vennero finalmente pronunciati. Cazares era l'imputato sul quale non si era trovato un accordo, mentre Magidson e Merel vennero condannati per omicidio di secondo grado con una condanna dai 15 anni di galera (minimo) all'ergastolo (massimo) da scontare. La giuria per\u00f2 non riconobbe l'aggravante del \"crimine d'odio\", che avrebbe aumentato la pena.\nIn un'intervista rilasciata al \"San Francisco Chronicle\" il giurato del processo Max Stern, avvocato di San Francisco, disse che la giuria non aveva creduto particolarmente alle testimonianze di nessuno degli imputati n\u00e9 a quelle del testimone dell'accusa Nabors: egli afferm\u00f2 che il \"crimine d'odio\" non era stato rilevato dai giurati perch\u00e9 alcuni di essi non credevano che il crimine fosse stato commesso per l'orientamento sessuale di Gwen, ma perch\u00e9 la situazione era sfuggita di mano; Stern chios\u00f2 inoltre che la giuria aveva condannato Magidson e Merel basandosi abbondantemente sulle loro stesse ammissioni sui ruoli ricoperti nella morte di Gwen.\nDichiarazione di Cazares e conclusione del processo.\nIl 16 dicembre 2005, sorprendendo i media che non sapevano nulla, conseguentemente ad un compromesso Cazares accett\u00f2 una sentenza per omicidio volontario e accett\u00f2 una sentenza concordata a sei anni di carcere. Detraendo il tempo gi\u00e0 trascorso in custodia preventiva, Cazares dovr\u00e0 scontare poco pi\u00f9 di tre anni in carcere. Le sentenze di Cazares, Magidson e Merel sono state confermate formalmente il 27 gennaio 2006.\nRicordo.\nLa madre di Gwen, che la ricorda come il suo piccolo \u00abangelo\u00bb, ha pubblicamente affermato la speranza che il caso di sua figlia possa influenzare un cambiamento nelle azioni penali contro i \"crimini d'odio\" che sfociano in omicidio, includendo per essi la pena di morte. Sylvia Guerrero ed il figlio David Guerrero sono apparsi pubblicamente e sui media americani per esprimere il loro dolore e denunciare la violenza contro gli adolescenti che si trovano a fronteggiare problemi di identit\u00e0 sessuale.\nIl funerale di Gwen venne seguito da migliaia di persone; dopo la cerimonia ci fu una marcia lungo le strade di Newark alla quale parteciparono le autorit\u00e0 cittadine. Gwen venne inoltre ricordata durante la veglia \"Remembering Our Dead\" che si tenne in diverse citt\u00e0 americane per ricordare la morte di 27 transgender uccisi tra il 2001 ed il 2002. Pochi giorni dopo il funerale i membri dell'omofoba Westboro Baptist Church (seguaci di Fred Phelps) picchettarono la chiesa nella quale aveva avuto luogo il funerale proclamando \u00abil travestito adolescente pervertito Eddie Araujo (o Gwen o Lida) ha raggiunto Matthew Shepard all'inferno\u00bb.\nA richiesta della madre di Gwen, un giudice cambi\u00f2 legalmente, in maniera postuma, il nome da Eddie a Gwen, il 23 giugno 2004. Il romanzo \"The Butterfly and the Flame\" (\"La Farfalla e la Fiamma\") scritto da Dana De Young nel 2011 \u00e8 dedicato alla memoria di Gwen. Nel 2006 \u00e8 stato pubblicato in America un film tv biografico su \"Gwen Araujo\" intitolato, \"\". Il medesimo ha vinto a San Francisco il premio come \"miglior film per la televisione\" ai \"GLAAD Media Awards 2007\"."}
{"id": "371868", "revid": "39558", "url": "https://it.wikipedia.org/wiki?curid=371868", "title": "Eddie Araujo", "text": ""}
{"id": "371869", "revid": "39558", "url": "https://it.wikipedia.org/wiki?curid=371869", "title": "Edward Araujo", "text": ""}
{"id": "371872", "revid": "287204", "url": "https://it.wikipedia.org/wiki?curid=371872", "title": "Bernardino Poccetti", "text": "Di bassa statura (da cui il diminutivo nel nome), per la sua specializzazione in affreschi di facciate e in decorazioni a grottesche fu chiamato anche con altri soprannomi, come Bernardino delle Grottesche, Bernardino delle Facciate o Bernardino delle Muse. Il soprannome \"Poccetti\" con cui \u00e8 pi\u00f9 noto pare derivi, invece, dalla sua abitudine a \"pocciare\" (letteralmente succhiare, per traslazione \"bere\") nelle osterie.\nFu un prolifico pittore di affreschi, attivo in Toscana, per lo pi\u00f9 a Firenze, che lasci\u00f2 invece poche e spesso qualitativamente inferiori opere a olio.\nBiografia.\nOrigini e apprendistato.\nNacque a Firenze nel \"popolo\" di San Pier Gattolino, figlio di Bartolomeo, pentolaio nativo di Marino presso San Gimignano. Rimasto orfano di padre in tenera et\u00e0, quando la madre, monna Lucia, si rispos\u00f2 col tessitore di lino Pietro Ciardi, egli rimase a vivere con la nonna paterna in condizioni di povert\u00e0.\nComp\u00ec il suo apprendistato nella bottega di Michele Tosini, il quale l'avrebbe preso come apprendista dopo essere rimasto colpito dal suo buon disegnare a carbone sul muro di una chiesa. Aveva circa sette anni. Tra gli aneddoti legati alla sua infanzia, uno ricorda come il maestro, \"da cui fu sempre riguardato ed amato come figliolo\", gli avrebbe chiesto di copiare un occhio nel lasso di tempo in cui lui, Michele, eseguiva una pittura da sopra una scala di legno; Bernardino, invece di eseguire la richiesta, dipinse il pittore stesso, l'opera e la scala, con proporzioni cos\u00ec ben eseguite che stup\u00ec il maestro.\nPi\u00f9 che allo stile tradizionale di Michele di Ridolfo del Ghirlandaio, Bernardino dovette interessarsi in quegli anni alle decorazioni che Giorgio Vasari e la sua numerosa bottega portavano avanti, tra il 1565 e il 1570 circa, dentro palazzo Vecchio, in particolare nel primo cortile e nel ricetto tra la Sala dei 200 e il Salone del 500. I primi lavori dell'artista dovettero essere essenzialmente grottesche, genere allora molto in voga nel quale gli assistenti di Vasari (in particolare Cristofano Gherardi e il Poppi) andavano raggiungendo esiti particolarmente briosi e raffinati anche nel cantiere di palazzo Vecchio. Scrisse il Baldinucci che non sappiamo se il Poccetti fu spinto verso tale genere per inclinazione personale o per le buone prospettive di impiego; in ogni caso tale specializzazione giovanile influenz\u00f2 anche la sua produzione figurata matura, all'insegna di un gusto spiccatamente decorativo e fastoso.\nSi spos\u00f2 con monna Lucrezia, nata nel 1560, dalla quale ebbe un figlio che mor\u00ec da piccolo.\nPittore di grottesche e facciate.\nNel 1570 si iscrisse nell'Accademia del Disegno, passo necessario per mettersi in proprio. Da quest'anno circa, fino grossomodo al 1580, l'artista si specializz\u00f2 nella pittura di facciate, attivit\u00e0 da cui gli derivarono i soprannomi \"delle Facciate\", \"delle Grottesche\" o \"delle Muse\". La sua prima opera documentata risale comunque al 1574, anno in cui apr\u00ec una bottega in via del Palagio (oggi il tratto pi\u00f9 a ovest di via Ghibellina).\nIn questa iniziale attivit\u00e0 di pittore di grottesche e di decoratore a graffito fu al seguito di Bernardo Buontalenti, col quale condivise gli studi di architettura e prospettiva. Fu cos\u00ec chiamato a decorare alcune facciate in palazzi progettati dal Buontalenti, compresa un'opera per l'amico e collega stesso, la facciata della sua casa in via Maggio, che doveva anche dare all'epoca un saggio delle proprie abilit\u00e0, attirando la ricca committenza fiorentina. Dipinse inoltre la volta della grotta nel giardino di Boboli.\nDi quell'epoca restano essenzialmente le sole facciate del palazzo di Bianca Cappello, in larga parte conservatasi miracolosamente nelle forme cinquecentesche, quella del Palazzo Benci, quella del palazzo Ramirez di Montalvo, mentre numerosi lavori sono da tempo perduti: oltre alla casa di Bernardo Buontalenti, la casa Pitti in via Santo Spirito, la casa Compagni in via del Parione, ecc.\nSempre il Baldinucci riport\u00f2 come il Poccetti amasse inserire in quel periodo tra le grottesche figure di proporzioni pi\u00f9 grandi, dimostrando gi\u00e0 in queste fasi una vocazione per la pittura pi\u00f9 ampiamente figurativa. In particolare, sulla facciata della casa di Niccol\u00f2 Compagni (distrutta nel Seicento per far spazio al palazzo Corsini al Parione) dipinse \"Nove Muse\" che riscossero uno straordinario successo nell'ambiente fiorentino.\nIl viaggio a Roma.\nNegli anni 1579-1580 dovette essere incoraggiato a intraprendere un viaggio a Roma che, per quanto breve, fu di fondamentale importanza, tanto che al ritorno fu \"tanto mutato da quel di prima\", come scrisse il Baldinucci.\nAlloggiato a casa Chigi, pot\u00e9 vedere direttamente gli affreschi di Raffaello e dei suoi allievi, che studi\u00f2 con intenso accanimento: per non distrarsi si era chiuso a chiave nella stanza in cui alloggiava, ricevendo il cibo da una ruota. Riscoprendo il primo classicismo dell'Urbinate, si orient\u00f2 verso un superamento dell'ultima maniera fiorentina e romana, ormai divenuta di sterile accademismo, inserendosi in una corrente \"purista\" che in quegli stessi anni contava gi\u00e0 Santi di Tito, Mirabello Cavalori e Girolamo Macchietti.\nIn particolare con gli ultimi due condivise uno spettro di artisti ispiratori pi\u00f9 ampio, che comprendeva le soluzioni spaziali di Fra Bartolomeo e Andrea del Sarto, nonch\u00e9 la cromia chiara e la fecondit\u00e0 inventiva di Federico Zuccari; personalmente poi non rinneg\u00f2 la libert\u00e0 nelle articolazioni delle figure dei primi manieristi fiorentini (Pontormo, Rosso Fiorentino), n\u00e9 il senso scenografico dei pi\u00f9 vicini Salviati e Vasari. Ne deriv\u00f2 uno stile vivace, a tratti pittoresco, fluido ma ricco anche di dettagli secondari, presentati con ugual risalto a quelli primari, capace di creare fastosi insiemi, movimentati nella linea e ricchissimi dal punto di vista cromatico.\nRientro a Firenze.\nRientrato a Firenze non si occup\u00f2 pi\u00f9 di decorazioni di facciate di palazzi e inizi\u00f2 a competere con i maggiori pittori fiorentini contemporanei. Aveva il vantaggio di possedere una notevole abilit\u00e0 tecnica, che gli permetteva di finire rapidamente le commissioni e, tenendo onestamente conto del tempo impiegato, non pretendeva alte remunerazioni, garantendosi una vasta committenza, religiosa e laica, pubblica e privata, che \u00e8 all'origine dell'ingente quantit\u00e0 di sue pitture pervenuteci, a Firenze e nelle zone limitrofe.\nNel 1580, appena rientrato da Roma, si dedic\u00f2 con altri pittori a un primo ciclo storico-narrativo, in sei lunette, con le \"Storie di san Domenico\" nel chiostro grande di Santa Maria Novella. Generosamente offerte per il convento domenicano da Ludovico Capponi juniore (il cui stemma si vede assieme a quello della moglie Margherita Vettori), furono seguite dalla decorazione di soffitto e pareti di un grande salone nel palazzo del Capponi (1583-1586), in cui si trovano motivi quattrocenteschi (soprattutto lunette con le imprese di Casa Capponi) uniti a motivi pi\u00f9 liberi e moderni, come la spartizione della volta non estranea ad echi michelangioleschi.\nNel contempo si registrarono affreschi nel convento di Monticelli (1582, perduti), nella compagnia della Santissima Annunziata (1585-1590, con altri, mostrano la sua conoscenza delle incisioni del D\u00fcrer), in Santa Felicita (1589, \"Miracolo della Neve\" nella cappella Canigiani).\nMaturit\u00e0 artistica.\nLe \"Storie di san Bruno\" nella cappella maggiore della chiesa della certosa del Galluzzo (1592-1593) mostrano la raggiunta pienezza dei mezzi di frescante, in cui si ritrovano spunti arcaistici innestati con le trovate del manierismo. Alla Certosa lavor\u00f2 a pi\u00f9 riprese dal 1590 (volta dei \"Quattro Dottori della Chiesa\"), poi nel 1597-98 (decorazione della cappella delle Reliquie), nel 1602 (olio con \"Tobia\") e nel 1607 (piccolo affresco della \"Trinit\u00e0\"). In questo periodo si notano anche spunti di vivace naturalismo, soprattutto nei ritratti.\nGli anni novanta del Cinquecento e il primo decennio del Seicento furono molto intensi. Diventato l'agiografo prediletto dei certosini, realizz\u00f2 le decorazioni, oltre che a Firenze, anche nelle certose di Siena (vasto ciclo di affreschi, 1596, e un\"Ultima Cena\" nel refettorio, 1597, assieme alle \"Storie di san Brunone\" provenienti dal chiostro principale) e di Pisa (\"Ultima Cena\" nel refettorio, 1598). In queste opere si nota l'adesione alle esigenze di propaganda devozionale propugnate dalla Controriforma, con un linguaggio pittorico chiaro e popolare.\nNel 1598 si avvicin\u00f2 inoltre all'ordine Servita, con la decorazione delle cappelle della Madonna del Soccorso e di Sant'Ignazio nella chiesa della Santissima Annunziata a Firenze.\nNel 1599 lavor\u00f2 alla cappella di Santa Maria del Giglio presso l'allora chiesa del Cestello (oggi Santa Maria Maddalena de' Pazzi), in cui spicca l\"Incoronazione della Vergine tra le schiere di santi\", dove dimostr\u00f2 di padroneggiare la disposizione ampia e disinvolta delle figure, caratterizzate da scioltezza e grandiosit\u00e0, con panneggi morbidi che richiamano Andrea del Sarto e i senesi Vanni e Salimbeni.\nAltre opere sul finire del secolo furono l'affresco con la \"Vergine tra la Maddalena e San Giovanni\" nella chiesa di Santa Monaca, la tela di \"Sant'Andrea Corsini che sulla porta di Avignone libera cieco\", la tavola dell\"Annunciazione\" e l'affresco del \"Sacrificio di Elia\" (1600) nel convento del Carmine (in cui ritrasse s\u00e9 stesso, la moglie Lucrezia, il figlioletto morto qualche anno dopo, e la suocera). Proprio mentre dipingeva la tela del miracolo di sant'Andrea ebbe un colpo apoplettico, da cui fu \"liberato\" grazie all'intercessione del santo. Il suo fu uno dei miracoli portati nel processo canonico per la canonizzazione di Andrea Corsini: nei documenti ne resta la testimonianza, assieme a quella della moglie Lucrezia, che aveva pure ricevuto numerose grazie.\nIl nuovo secolo.\nNel successivo decennio continu\u00f2 ininterrotta la lunga serie di lavori a Firenze e dintorni. Nel 1601 affresc\u00f2 nove lunette del chiostro della Sagrestia della chiesa di Santa Maria degli Angeli, nel 1601-1602 lavor\u00f2 a una parte delle lunette con \"Storie di sant'Antonino\" nel chiostro principale del convento di San Marco, nel 1603 le \"Storie della famiglia Usimbardi\" (gi\u00e0 nel palazzo presso il ponte Vecchio, distrutto nel 1944), nel 1604 le lunette del chiostro dei Morti nella Santissima Annunziata e la decorazione della cappella Pucci, nello stesso anno una \"Cena\" nel refettorio della Badia a Ripoli, nel 1606 la Cappella Strozzi in Santa Trinita.\nAll'Annunziata in particolare, tra le quattordici lunette che dipinse, fu particolarmente celebrata quella dell'\"Affogata\" (oggi una delle pi\u00f9 rovinate), per la quale il vescovo Alessandro Marzi Medici invi\u00f2 all'artista 25 piastre nuove su una guantiera d'argento (un vassoio). Bernardino per\u00f2 restitu\u00ec la guantiera non sapendo che farsene, cos\u00ec come respingeva le somme offertegli se non credeva di essersele meritate.\nTra le opere fuori Firenze, oltre a quelle gi\u00e0 ricordate nelle certose di Siena e Pisa, le \"Storie di santi\" nel chiostro di Santa Maria dei Servi a Pistoia (1601-1602), la tavola dell\"Andata al Calvario\" del Museo d'arte medievale e moderna e l\"Ultima Cena\" di Casa Vasari.\nNon aveva nel frattempo abbandonato la pratica della grottesca, in cui diede prova di un'abile capacit\u00e0 grafica: ne sono esempio alcune volte del primo corridoio degli Uffizi, o nel bagno della villa medicea di Artimino. In quest'ultima opera la vena macchiettistica e popolaresca si fonde con un gran numero di riferimenti culturali, dall'ambiente artistico locale e all'antico, dalla natura e la vita quotidiana ai primi esempi di pittura di genere fiamminga, con notevoli capacit\u00e0 di riprodurre illusoriamente i materiali pi\u00f9 disparati, dalle sete ai marmi, alle \"boiserie\".\nNella decorazione della cupola della chiesa di Santa Apollonia si riconosce l'influsso della pittura di Federico Barocci.\nNel 1608, infine, la sua carriera culmin\u00f2 con una commissione per la famiglia granducale, gli affreschi dei \"Fatti dei primi granduchi medicei\" nella sala di Bona in palazzo Pitti. In questa fase della tarda maturit\u00e0 si iniziano a notare anche gli influssi eleganti di Jacques Caillot.\nOpera eccezionale \u00e8 ritenuta l\"Autoritratto\" nella raccolta del corridoio vasariano, caratterizzato da un'inusitata leggerezza atmosferica e da una stesura cromatica di spumosa densit\u00e0, quasi anticipatrice di suggestioni settecentesche. Questi effetti \"a macchia\", di grande modernit\u00e0 (sviluppati dall'esempio di Andrea del Sarto), si riscontrano soprattutto nei particolari di forme in controluce.\nNumerosi sono i suoi disegni pervenutici, in massima parte al Gabinetto Disegni e Stampe degli Uffizi, al British Museum, all'Albertina.\nUltimi anni.\nNegli ultimi anni, ormai anziano, vedovo e senza eredi, si avvicin\u00f2 all'istituzione dello Spedale degli Innocenti, per la quale dipinse una serie di affreschi in cambio dell'accoglienza, tra cui due lunette e una volta nel loggiato, una terza oggi illeggibile (\"Esculapio\"), una \"Strage degli Innocenti con scene della vita dei neonati\" nel refettorio (1610) e la \"Disputa di santa Caterina\" (1612) negli appartamenti del priore, ultima sua opera.\nNonostante fosse stato molto richiesto dai personaggi pi\u00f9 elevati della Firenze del suo tempo, il Poccetti condusse sempre vita umile, disordinata e stravagante, a continuo contatto con il volgo, spinto da un ingenuo desiderio di primeggiare. I documenti ricordano come avesse donato spesso denaro a gente povera e come amasse intrattenersi nelle osterie con un certo Giorgio ferravecchio, il sargiaio Maso, l'orpellaio Nato, l'oste della taverna dell'Inferno Saione, un certo Musa Cozzone, il barbiere Secco e Battistone. L'amicizia con gente simile, a suo dire, lo rendeva signore, mentre accostandosi ai nobili non sarebbe potuto essere altro che un servitore. Forse proprio dalla sua propensione al bere deriv\u00f2, come sostiene pur con qualche dubbio il Baldinucci, il suo soprannome con cui \u00e8 pi\u00f9 noto, il Poccetti, da \"pocciare\".\nAmava macchinare burle anche pesanti, secondo lo spirito pi\u00f9 tipicamente fiorentino, ricordate nelle \"Veglie piacevoli\". Sue vittime furono il pittore Ulisse Ciocchi da Monte San Savino, gobbo dalla nascita, il calzolaio Piacentino che tartagliava, il doratore timido Giovanni Granini, che fu portato per finta alle prigioni del Bargello.\nGli ultimi anni di vita li pass\u00f2 in una modesta casa di \"via di Sitorno\" (oggi via della Chiesa), con un servitore.\nMor\u00ec il 10 novembre 1612, dopo aver disposto dei propri beni in favore dei fratellastri Ciardi, nati dal secondo matrimonio della madre. Il suo funerale, organizzato solennemente dall'Accademia del Disegno, part\u00ec dalla sua casa in via del Sitorno (oggi via della Chiesa), poi per via Maggio, il ponte Santa Trinita e il ponte alla Carraia, diretto verso il Carmine dove l'artista era stato miracolato. Durante la processione funebre un fortunale interruppe la cerimonia e il corteo dovette sostare per alcune ore nel luogo pi\u00f9 vicino possibile, volle il caso l'osteria della Trave Torta presso il ponte alla Carraia, dove il Poccetti si recava gi\u00e0 quotidianamente in vita. Fu sepolto nella chiesa carmelitana: esisteva la sua lapide funebre che and\u00f2 perduta durante la ristrutturazione settecentesca della chiesa. Vi si leggeva:\nPICTURAM MUNDO VIVENS &lt;br&gt;MORITURUS OLYMPO SPIRITUM &lt;br&gt;ET HUIC GELIDO FUNCTUS &lt;br&gt;DEDIT OSSA SEPULCRO\nLa traduzione \u00e8: \"Da vivo ha dato al mondo la pittura, mentre moriva lo spirito al cielo, e da deposto le ossa a questo gelido sepolcro\"."}
{"id": "371874", "revid": "460080", "url": "https://it.wikipedia.org/wiki?curid=371874", "title": "El Paso", "text": "El Paso (pron. inglese ; spagnolo \"el paso\" , \"il passo\") \u00e8 una citt\u00e0 e il capoluogo della contea omonima, situate all'estremit\u00e0 occidentale del Texas, negli Stati Uniti. Nel 2018, la popolazione della citt\u00e0 era stimata in abitanti, che la rendeva la 22\u00aa citt\u00e0 pi\u00f9 grande degli Stati Uniti. La sua area statistica metropolitana copre le contee di El Paso e Hudspeth nel Texas e ha una popolazione di abitanti.\nEl Paso si trova sul Rio Grande, che funge da confine tra il Messico e gli Stati Uniti e la separa da Ciudad Ju\u00e1rez, la citt\u00e0 pi\u00f9 popolosa dello stato messicano di Chihuahua con 1,4 milioni di abitanti. Las Cruces, nel vicino stato statunitense del Nuovo Messico, ha una popolazione di abitanti. Dal lato degli Stati Uniti l'area metropolitana di El Paso fa parte dell'area statistica combinata di El Paso-Las Cruces, Texas-Nuovo Messico, con una popolazione di abitanti.\nA livello binazionale, queste tre citt\u00e0 formano un'area metropolitana internazionale unita a volte indicata come \"Paso del Norte\" o \"Borderplex\". La regione di 2,5 milioni di abitanti costituisce la pi\u00f9 grande forza lavoro bilingue e binazionale nell'emisfero occidentale.\nLa citt\u00e0 ospita tre societ\u00e0 quotate in borsa, fra cui la Western Refining. Oltre che sede del Medical Center of the Americas, l'unico complesso di fornitori di ricerca e cure mediche nel Texas occidentale e nel Nuovo Messico meridionale, e l'Universit\u00e0 del Texas a El Paso, la principale universit\u00e0 della citt\u00e0. In citt\u00e0 annualmente si disputa il Sun Bowl College, un torneo di football americano riservato ai college, il secondo \"bowl\" pi\u00f9 antico del paese.\nEl Paso ha una forte presenza federale e militare. Il William Beaumont Army Medical Center, il Biggs Army Airfield e Fort Bliss hanno sede proprio qui. Fort Bliss \u00e8 uno dei pi\u00f9 grandi complessi militari dello United States Army e la pi\u00f9 grande area di addestramento negli Stati Uniti. Con sede a El Paso si trovano anche la divisione di campo nazionale 7 della DEA, l'El Paso Intelligence Center, la Joint Task Force North, il settore El Paso della United States Border Patrol e l'U.S. Border Patrol Special Operations Group (SOG).\nNel 2010 e nel 2018, El Paso ha ricevuto un All-America City Award. El Paso si \u00e8 classificata tra le prime tre grandi citt\u00e0 pi\u00f9 sicure negli Stati Uniti tra il 1997 e il 2014, detenendo il titolo di citt\u00e0 pi\u00f9 sicura tra il 2011 e il 2014.\nGeografia fisica.\nTerritorio.\nSecondo l'Ufficio del censimento degli Stati Uniti, ha una superficie totale di .\nEl Paso, circondata dal deserto di Chihuahua, si trova all'intersezione di tre stati (Texas, Nuovo Messico, e Chihuahua) e due nazioni (Stati Uniti e Messico). \u00c8 la parte pi\u00f9 orientale del bacino della \"Range Region\".\nLo scosceso monte \"North Franklin Mountain\" ha la vetta a , ed \u00e8 la vetta pi\u00f9 alta della regione metropolitana di El Paso: il picco pu\u00f2 essere visto da quasi da tutte le direzioni. Inoltre, questa catena montuosa \u00e8 il luogo d'origine della famosa argilla rossa naturale, il \"Thunderbird\", da cui la locale \"Coronado High School\" prende nome, come sua mascotte.\nCon 9700 ettari, il \"Franklin Mountains State Park\" \u00e8 il pi\u00f9 grande parco urbano negli Stati Uniti, ed \u00e8 situato interamente a El Paso, estendendosi da nord e ordinatamente divide la citt\u00e0 in varie sezioni insieme al Fort Bliss e all'aeroporto internazionale di El Paso.\n\u00c8 l'unica grande citt\u00e0 del Texas con il fuso orario del \"Mountain Time\" (ossia l'UTC-7).\nEl Paso \u00e8 pi\u00f9 vicina alle capitali degli altri quattro stati - Phoenix, Arizona (348 miglia di distanza); Santa Fe, Nuovo Messico (272 miglia di distanza); Ciudad Chihuahua, Chihuahua (212 miglia di distanza); e Hermosillo, Sonora (327 miglia di distanza) - quanto lo sia per la capitale del proprio stato, Austin (526 miglia di distanza). \u00c8 pi\u00f9 vicina a Los Angeles, California (702 miglia di distanza) rispetto ad Orange, Texas (762 miglia di distanza), la citt\u00e0 pi\u00f9 orientale dello stato.\nClima.\nEl Paso ha un clima arido, con estati molto calde (con scarsa umidit\u00e0) e inverni freddi: le temperature vanno da una media massima di e una minima di nel mese di gennaio ad una media massima di nel mese di giugno e una media minima di nel mese di luglio. Il record di temperatura pi\u00f9 alta in citt\u00e0 \u00e8 stato di , e il suo record minimo di -.\nIl sole splende 302 giorni all'anno, in media, a El Paso: ed \u00e8 per questo che la citt\u00e0 \u00e8 soprannominata \"La Citt\u00e0 del Sole\". Mediamente vi sono 7,9 ore di sole al giorno nel mese di dicembre mentre 12,8 a giugno, per un totale di ore l'anno.\nStoria.\nNel 1659 gli spagnoli fondarono sulla sponda opposta del Rio Grande l'insediamento di \"El Paso del Norte\", oggi Ciudad Ju\u00e1rez. L'importanza della citt\u00e0, ed il motivo della sua fondazione, era data dal fatto che rappresent\u00f2 per pi\u00f9 di due secoli l'unico valico terrestre (ponte) sul fiume Rio Grande per accedere dal Messico al Texas. A seguito della Rivolta Pueblo del 1680 nel Nuovo Messico, fu qui che gli spagnoli stabilirono la loro base governativa e alcune missioni (Ysleta, Socorro, Cappella di San Elizario) a supporto dei nativi fuggiti dal centro della sedizione.\nL'area sulla quale sorge oggi El Paso rimase disabitata fino attorno alla met\u00e0 del XVIII secolo. La rivoluzione texana del 1836 non tocc\u00f2 minimamente la zona, che inizi\u00f2 ad essere popolata da coloni messicani ed anglossassoni. Il trattato di Guadalupe Hidalgo del 1848 stabil\u00ec la separazione definitiva tra le due sponde del Rio Grande. Nel 1850 venne creata la Contea di El Paso mentre quattro anni dopo un presidio militare chiamato \"The Post opposite El Paso\".\nDurante la guerra civile americana i confederati occuparono l'area ma vennero respinti dalla California Column nel 1862. Al termine del conflitto El Paso inizi\u00f2 a svilupparsi, grazie anche all'arrivo di importanti linee ferroviarie come la Southern Pacific e la Atchison, Topeka and Santa Fe. Arrivarono migliaia di nuovi abitanti nella nuova citt\u00e0, e tra essi, sacerdoti, uomini d'affari, ma anche pistoleri e prostitute. El Paso divenne tristemente nota per la violenza e il malaffare, tra i principali business della citt\u00e0 vi erano infatti la prostituzione e il gioco d'azzardo. Con la rivoluzione messicana arrivarono in citt\u00e0 un gran numero di profughi e rifugiati. La popolazione che solo nel 1881 era di unit\u00e0 raggiunse la cifra di nel 1915.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'80,8% di bianchi, il 3,4% di afroamericani, lo 0,7% di nativi americani, l'1,2% di asiatici, lo 0,1% di oceanici, l'11,0% di altre etnie, e il 2,7% di due o pi\u00f9 etnie. Ispanici o latinos di qualunque etnie erano l'80,7% della popolazione.\nCultura.\nIstruzione.\nEl Paso ospita l'Universit\u00e0 del Texas a El Paso.\nMedia.\nNel 1881 \u00e8 stato fondato l\"El Paso Times\"; inizialmente a frequenza settimanale, dall'anno successivo cominci\u00f2 ad essere diffuso tutti i giorni. Nella citt\u00e0 \u00e8 inoltre diffuso il quotidiano in lingua spagnola \"El Diario de El Paso\".\nCinema.\nSergio Leone vi ha ambientato il film \"Per qualche dollaro in pi\u00f9\" quasi interamente girato a Castelfranco in Miscano, paese italiano in provincia di Benevento, mentre Roger Donaldson e Quentin Tarantino vi hanno ambientato rispettivamente parte dei film \"Getaway\" e ' e '. Anche i fratelli Coen hanno scelto El Paso come luogo di ambientazione per il film \"Non \u00e8 un paese per vecchi\".\nEconomia.\nEl Paso possiede un'economia diversificata focalizzata principalmente nel settore del commercio internazionale, militare, petrolifero, turismo e dei servizi sanitari. Nel 2011 l'area metropolitana di El Paso aveva un PIL di 29 miliardi di dollari. El Paso ospita una societ\u00e0 della Fortune 500, la Western Refining, quotata alla Borsa di New York. Pi\u00f9 di 70 aziende incluse nella Fortune 500 hanno uffici a El Paso, tra cui la AT&amp;T, ADP (Automatic Data Processing), Boeing, Charles Schwab, Delphi Automotive PLC, Dish Network, Eureka, Hoover, Raytheon, Prudential Financial, USAA e Verizon Wireless.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di El Paso, che consta di 15 \"gate\" in 2 \"terminal\". L'aeroporto pu\u00f2 contare su otto compagnie e 10 destinazioni fisse. La citt\u00e0 \u00e8 inoltre servita, a livello di trasporto automobilistico, dall'Interstate 10, dalla U.S. Route 54 (\"Patriot Highway\"), dalla U.S. Highway 62, dalla U.S. Highway 85, dalla U.S. Highway 180, dallo \"Spur 601\" (\"Patriot Expressway\"), dal Loop 375 (che collega Northeast El Paso con West El Paso con la Transmountain Road), dal Loop 478, varie Texas Farm-to-Market Roads, nonch\u00e9 la pi\u00f9 vecchia strada carrozzabile della citt\u00e0, la Texas State Route 20.\nEl Paso condivide inoltre 5 ponti internazionali (di cui uno ferroviario), con Ciudad Ju\u00e1rez, in Messico. La citt\u00e0 \u00e8 inoltre servita dal servizio ferroviario intestatale, la Amtrak, che, con il Sunset Limited, la collega con New Orleans e Los Angeles tre volte la settimana. Per quanto riguarda il sistema di trasporto pubblico, la citt\u00e0 pu\u00f2 contare sul Sun Metro Transit System, un servizio di autobus in tutta l'area della citt\u00e0. La contea di El Paso ha inoltre organizzato un sistema di autobus verso l'area orientale di El Paso.\nAmministrazione.\nL'area metropolitana di El Paso \u00e8 rappresentata alla Camera di Stato del Texas dai Democratici Cesar Blanco, Mary Gonzalez, Joe Moody, Lina Ortega e Joe Pickett, e al Senato del Texas da Jos\u00e9 R. Rodr\u00edguez. Il Dipartimento di Giustizia Criminale del Texas (\"Texas Department of Criminal Justice\") gestisce l\"El Paso I District Parole Office\", situato in una zona non incorporata ad est di Horizon City."}
{"id": "371875", "revid": "2730", "url": "https://it.wikipedia.org/wiki?curid=371875", "title": "Battaglie dei Sette Giorni", "text": "Le battaglie dei sette giorni furono una serie di 6 importanti battaglie combattute nell'arco di tempo di sette giorni, dal 25 giugno al 1\u00ba luglio 1862, presso Richmond, nella guerra di secessione americana nel corso della Campagna peninsulare.\nIl generale confederato Robert E. Lee contrast\u00f2 l'unionista Armata del Potomac condotta dal maggior generale George B. McClellan, sospingendola da Richmond verso la Penisola della Virginia. Tale serie di battaglie \u00e8 talora erroneamente conosciuta come campagna dei sette giorni, mentre non \u00e8 una campagna a s\u00e9 stante, ma piuttosto il culmine della Campagna Peninsulare.\nInizio della Campagna peninsulare.\nLa Campagna peninsulare fu un fallito tentativo di McClellan di conquistare la capitale confederata di Richmond e di metter fine alla guerra. Inizi\u00f2 nel marzo 1862, quando McClellan sbarc\u00f2 la sua Armata del Potomac a Fort Monroe all'estremit\u00e0 della Penisola della Virginia.\nSpostandosi con lentezza e cautela per la Penisola, McClellan combatt\u00e9 una serie di battaglie minori e assedi\u00f2 il generale Joseph E. Johnston, che fu ugualmente prudente nella difesa della sua capitale, ritirandosi passo dopo passo lungo le sei miglia che lo separavano da Richmond. L\u00ec, la battaglia di Seven Pines (nota anche come \"Battaglia di Fair Oaks\") ebbe luogo tra il 31 maggio e il 1\u00ba giugno 1862.\nSi tratt\u00f2 di un pareggio tattico ma ebbe conseguenze di ampia portata per la guerra. Johnston fu ferito e sostituito dall'assai pi\u00f9 aggressivo generale Robert E. Lee. Lee trascorse un mese circa ad allungare le sue linee difensive e a organizzare la sua Armata della Virginia Settentrionale; McClellan agevol\u00f2 tutto ci\u00f2, assistendo passivamente a quanto avveniva fino allo scoppio delle battaglie dei Sette Giorni. Lee, che s'era anch'egli guadagnato la fama di persona prudente all'inizio della guerra, sapeva di non avere alcuna superiorit\u00e0 numerica su McClellan, ma pianific\u00f2 una campagna offensiva che sottoline\u00f2 la natura aggressiva con cui egli intendeva caratterizzare la sua azione per tutto il resto della guerra.\nForze opposte.\nPi\u00f9 di 200.000 uomini erano presenti fra le due Armate che combatterono le battaglie dei sette giorni, sebbene l'inesperienza o la cautela dei generali coinvolti impedisse spesso un'appropriata concentrazione di forze tale da conseguire una decisiva vittoria tattica.\nDa parte confederata, l'Armata della Virginia Settentrionale di Lee era pi\u00f9 forte di quella che aveva ricevuto in eredit\u00e0 da Johnston e, con i suoi quasi 90,500 soldati, era pi\u00f9 numerosa di ogni esercito che avrebbe mai comandato in futuro e di essa facevano parte:\nL'Armata del Potomac di McClellan, forte di circa 105.000 uomini, era in gran parte strutturata come al momento della battaglia dei Sette Pini e risultava cos\u00ec composta:.\nPiano di Lee.\nSimile al piano di Johnston ai Sette Pini, il piano d'attacco di Lee era complesso e richiedeva un coordinamento ben curato e una perfetta esecuzione da parte dei suoi subordinati. Fu sviluppato in una riunione del 23 giugno. Le forze dell'Unione sul suo fronte consistevano in circa 30.000 uomini al comando di Porter sulla sponda settentrionale del fiume Chickahominy; i restanti 60.000 soldati al fronte erano sparpagliati a sud. Lee indic\u00f2 a Jackson di aggredire il fianco destro di Porter alle prime luci del giorno 26 giugno e A.P. Hill si sarebbe dovuto muovere da Meadow Bridge al Beaver Dam Creek, che s'immetteva nel Chickahominy, avanzando verso i trinceramenti federali. (Lee si attendeva, alquanto speranzosamente, che Porter avrebbe abbandonato le sue trincee sotto la pressione confederata, aggirando la necessit\u00e0 di un diretto attacco frontale). A seguire, Longstreet e D.H. Hill sarebbero passati attraverso Mechanicsville e si sarebbero uniti alla battaglia. Huger e Magruder avrebbero operato manovre diversive sul loro fronte per distrarre McClellan, secondo la reale intenzione di Lee. Lee sperava che Porter sarebbe stato soverchiato da due parti dalla massa di 65.000 uomini della Confederazione e le due Divisioni di Lee si sarebbero mosse su Cold Harbor e avrebbero tagliato le comunicazioni di McClellan con White House Landing. Sfortunatamente per Lee, l'esecuzione di questo piano fu seriamente compromessa.\nBattaglie.\nBattaglia di Beaver Dam Creek (26 giugno 1862).\nSebbene uno scontro importante fosse stato furiosamente combattuto corpo a corpo, Jackson ordin\u00f2 alle sue truppe di bivaccare per la notte. Contando ora su Longstreet e con D.H. Hill alle sue spalle, A.P. Hill prosegu\u00ec il suo attacco, a dispetto degli ordini di Lee di tenere il terreno. Il suo assalto fu respinto con gravi perdite confederate. Sebbene fosse stata una vittoria tattica unionista, questo fu l'inizio di una sconfitta strategica. McClellan, ritenendo che le manovre diversive di Huger e Magruder a meridione del fiume significassero che egli era in grave inferiorit\u00e0 numerica, arretr\u00f2 verso SE e non riacquist\u00f2 pi\u00f9 l'iniziativa.\nBattaglia di Gaines' Mill (27 giugno 1862).\nUna volta ancora, tuttavia, Jackson tard\u00f2. D.H. Hill attacc\u00f2 il fianco destro federale e fu bloccato da Sykes, cosicch\u00e9 egli dovette arretrare in attesa dell'arrivo di Jackson. A Longstreet era stato ordinato di condurre un attacco diversivo per stabilizzare le linee finch\u00e9 Jackson fosse stato in grado di arrivare e di attaccare da nord. In tale attacco la Brigata di Pickett fu respinta da un severo fuoco avversario che caus\u00f2 pesanti perdite. Jackson infine giunse alle 15,00 e fu completamente disorientato dopo un giorno di inutili marce e contromarce. La linea di Porter fu salvata dalla Divisione di Slocum che prese posizione. Poco dopo il calar delle tenebre, i Confederati eseguirono un altro attacco, scarsamente coordinato, ma che stavolta riusc\u00ec a travolgere la linea nordista. La Texas Brigade del brigadier generale John Bell Hood apr\u00ec un varco nella linea e la brigata di Pickett effettu\u00f2 il suo secondo tentativo della giornata. Una volta ancora Magruder fu in grado di proseguire nella sua azione ingannatrice nei confronti di McClellan a sud del fiume, tenendo impegnati 60.000 unionisti mentre l'azione pi\u00f9 impegnativa si svolgeva a settentrione di essi. Alle 16:00 del 28 giugno, Porter arretr\u00f2 attraversando il Chickahominy e bruciando dietro di s\u00e9 i ponti.\nQuella notte McClellan ordin\u00f2 alla sua intera Armata di retrocedere sulla base sicura di Harrison's Landing, sul James. Le sue azioni hanno sconcertato fino ad oggi gli storici. Era in quel momento in una posizione sicura, avendo resistito a forti attacchi confederati, mentre aveva impegnato solo uno dei suoi Corpi d'Armata in battaglia. Porter s'era comportato bene contro diversi pesanti attacchi. Inoltre, McClellan era stato informato che il Dipartimento della Guerra aveva creato una nuova Armata della Virginia, ordinando che fosse inviata nella Penisola per rinforzarlo. Ma Lee l'aveva innervosito ed egli aveva perduto l'iniziativa. Invi\u00f2 un telegramma al Ministro della Guerra che includeva la incredibile affermazione: \u00abSe ora salvo l'Armata, vi dico chiaramente che non devo ringraziare voi o nessun'altra persona a Washington\u2014avete fatto del vostro meglio per sacrificare questa Armata\u00bb. (Il Dipartimento Telegrafico Militare opt\u00f2 per omettere questa frase dalla copia consegnata al Ministro).\nMcClellan ordin\u00f2 al IV Corpo di Keyes di muovere e ovest di Glendale e di proteggere la ritirata, e a Porter di muovere verso l'altura di Malvern Hill per organizzare posizioni difensive. Ai carri dei rifornimenti fu ordinato di spostarsi a sud verso il fiume. McClellan stesso part\u00ec per Harrison's Landing senza specificare alcuna precisa via di ritirata e senza designare un suo secondo al comando. Per il resto dei Sette Giorni non avrebbe impartito comandi diretti della battaglia.\nBattaglia di Glendale (30 giugno 1862).\nA causa di contrattempi, solo A.P. Hill e Longstreet ebbero l'opportunit\u00e0 di attaccare. Longstreet consegu\u00ec scarsi risultati, inviando Brigata dopo brigata in modo frammentario invece di colpire con forze concentrate come avrebbe imparato a fare in futuro. Essi nondimeno colpirono le divisione di George McCall e la obbligarono a retrocedere, ma la loro avanzata fu subito bloccata da rinforzi unionisti. I generali McCall e John F. Reynolds furono entrambi fatti prigionieri nel corso della battaglia; Meade, Sumner, Anderson, Featherston e Pender furono feriti.\nConseguenze.\nLe battaglie dei sette giorni misero fine alla Campagna peninsulare. L'Armata del Potomac s'accamp\u00f2 intorno a Berkeley Plantation, luogo di nascita di William Henry Harrison, restando in tale posizione di relativa sicurezza sul fiume James, protetta dal fuoco delle cannoniere dell'Unione, soffrendo per\u00f2 per il caldo, l'umidit\u00e0 e le malattie. In agosto essa si ritir\u00f2 su ordine del Presidente Abraham Lincoln per rinforzare l'Armata della Virginia nella Campagna della Virginia settentrionale, partecipando alla seconda Bull Run (seconda Manassas).\nLe perdite su entrambi i fronti furono spaventose. L'Armata della Virginia Settentrionale di Lee pat\u00ec circa 20.000 perdite (3.478 uccisi, 16.621 feriti, 875 catturati o dispersi) su un totale di pi\u00f9 di 90.000 soldati impegnati nei Sette Giorni. McClellan riport\u00f2 perdite di circa 16.000 uomini (1.734 uccisi, 8.062 feriti e 6.053 catturati o dispersi) su un totale di 105.445 soldati. Malgrado la loro vittoria, numerosi Confederati furono colpiti dalle perdite subite.\nGli effetti delle battaglie dei sette giorni furono di vasta portata. Dopo un avvio positivo nella Penisola del Virginia che prometteva di mettere rapidamente fine alla guerra, il morale dei nordisti fu avvilito dalla ritirata di McClellan. Malgrado severe perdite e una cattiva condotta tattica da parte di Lee e dei suoi generali, il morale confederato sal\u00ec alle stelle e Lee fu incoraggiato a proseguire nella sua strategia offensiva con la Seconda Bull Run/Manassas e la Campagna del Maryland. La precedente posizione di McClellan di generale comandante in capo di tutti gli eserciti dell'Unione, vacante a partire da marzo, fu ripristinata l'11 luglio 1862, con la nomina del maggior generale Henry W. Halleck, sebbene McClellan conservasse il comando dell'Armata del Potomac.Dal canto suo, Lee avrebbe reagito alla condotta espressa dai suoi subordinati con una riorganizzazione della sua Armata e avrebbe costretto Holmes e Magruder a operare fuori della Virginia."}
{"id": "371878", "revid": "217591", "url": "https://it.wikipedia.org/wiki?curid=371878", "title": "Miracolo eucaristico", "text": "Un miracolo eucaristico \u00e8, secondo la dottrina della Chiesa cattolica, un miracolo che coinvolge l'eucaristia. I miracoli eucaristici sono categorizzati in diversi tipi:\nLa Chiesa cattolica riconosce ufficialmente come realmente accaduti numerosi episodi di questo tipo, la maggior parte dei quali nel Medioevo. \nSecondo la teologia cattolica, questi miracoli rendono visibile il fatto che, nell'eucaristia, il pane e il vino si trasformano nel corpo e nel sangue di Ges\u00f9 (transustanziazione), fermo restando che anche la carne e il sangue resi visibili dal miracolo sono considerati dalla teologia stessa specie eucaristiche, ossia aspetti sensibili corporei di una Sostanza divina da essi differente. Spesso le specie consacrate oggetto del presunto miracolo sono state poi conservate come reliquie.\nLa diffusione dei miracoli eucaristici.\nA Paray-le-Monial, in Francia, \u00e8 conservata una grande carta geografica con l'indicazione di 132 luoghi, sparsi nel mondo, dove si sarebbero verificati, nel corso dei secoli, miracoli eucaristici. Nella stessa localit\u00e0 si trova il pi\u00f9 antico museo di arte sacra di Francia (Mus\u00e9e Eucharistique du Hi\u00e9ron), che raccoglie numerosi dipinti sul tema dell'Eucaristia, insieme a una ricca oggettistica dedicata (tabernacoli, calici, ostensori ecc.).\nMiracoli eucaristici nel mondo.\nMiracoli eucaristici in Italia.\nRoma.\nDal XIII secolo si diffuse la leggenda, iconograficamente documentata, intorno a un miracolo eucaristico a Roma che sarebbe avvenuto nell'anno 595: durante una messa celebrata da papa Gregorio Magno nella basilica di Santa Pudenziana, le specie del pane si sarebbero mutate in carne e in sangue. Una presunta reliquia di questo miracolo eucaristico \u00e8 custodita nel monastero benedettino di Andechs, in Germania.\nLanciano.\nSecondo una tradizione documentata per la prima volta nell'anno 1631, il miracolo eucaristico di Lanciano sarebbe avvenuto intorno all'anno 700 nell'omonima citt\u00e0: le specie eucaristiche si sarebbero mutate in carne e sangue durante una messa, celebrata nella chiesa di San Legonziano da un monaco basiliano che dubitava della presenza di Ges\u00f9 nell'eucaristia.\nLe reliquie del miracolo, oggi conservate nella basilica di San Francesco, sono state sottoposte a indagine scientifica nell'inverno 1970-71 e nel 1981: gli esami hanno determinato che l'ostia \u00e8 costituita da vera carne umana, precisamente da tessuto miocardico, e il sangue \u00e8 vero sangue umano di gruppo AB.\nTrani.\nIl miracolo eucaristico di Trani sarebbe avvenuto intorno all'anno 1000: una donna ebrea, per irridere la fede cristiana, dopo aver occultato durante la messa un'ostia consacrata, una volta a casa la mise in una padella piena di olio bollente e subito la particola si trasform\u00f2 in carne, sanguinando abbondantemente. L'arcivescovo, informato dell'accaduto, subito si rec\u00f2 sul luogo e solennemente raccolse i Sacri Azzimi fritti, per poi condurli in cattedrale. Da quell'anno (ininterrottamente) si \u00e8 svolta il Venerd\u00ec Santo una solenne processione per chiedere perdono dell'atto commesso.\nLa reliquia \u00e8 custodita in una teca d'argento, nella chiesa di Sant'Andrea a Trani. \nFerrara.\nIl miracolo eucaristico di Ferrara sarebbe avvenuto nel 1171 nella chiesa di Santa Maria Anteriore di Ferrara: mentre un sacerdote celebrava la messa, l'ostia consacrata, diventata carne, avrebbe sanguinato.\nRimini.\nIl miracolo eucaristico di Rimini, detto anche \"della mula\" o \"dell'asina\", sarebbe avvenuto nell'omonima citt\u00e0 nel 1223, ed \u00e8 attribuito all'intercessione di Sant'Antonio di Padova. Secondo le pi\u00f9 antiche biografie del santo, episodi analoghi sarebbero avvenuti anche a Tolosa e a Bourges.\nAlatri.\nIl miracolo eucaristico di Alatri risale al 1227: una donna avrebbe rubato un'ostia consacrata, su incarico di una fattucchiera che intendeva servirsene per compiere un maleficio, ma al momento di toglierla dal nascondiglio in cui l'aveva occultata, avrebbe constatato che essa si era tramutata in carne e, pentitasi, l'avrebbe riconsegnata. La reliquia di questo miracolo \u00e8 custodita ad Alatri nella Cattedrale di San Paolo.\nFirenze.\nIl miracolo eucaristico di Firenze sarebbe avvenuto nel 1230 in citt\u00e0 nella chiesa di Sant'Ambrogio: un anziano sacerdote, che durante la messa aveva lasciato inavvertitamente nel calice un po' di vino consacrato, vi avrebbe ritrovato il giorno dopo \"del sangue vivo raggrumato e incarnato\". Nella stessa chiesa, nel 1595, si sarebbe verificato un secondo miracolo eucaristico.\nBolsena.\nIl miracolo eucaristico di Bolsena risale al 1263: esso sarebbe avvenuto, come quello di Lanciano, mentre celebrava messa un sacerdote che dubitava della transustanziazione. In questo caso, dall'ostia divenuta carne sarebbe stillato abbondante sangue che avrebbe macchiato il corporale di lino usato per la celebrazione. A seguito di questo evento, l'anno successivo papa Urbano IV istitu\u00ec la festa del \"Corpus Domini\". Quattro lastre di marmo macchiate di sangue sono conservate nella Chiesa di Santa Cristina a Bolsena, una quinta lastra di marmo \u00e8 stata regalata nel '500 alla cittadina di Porchiano del Monte (Terni), mentre il corporale, anch'esso insanguinato, \u00e8 conservato nel Duomo di Orvieto.\nOffida e Lanciano.\nIl miracolo eucaristico di Offida sarebbe avvenuto in realt\u00e0 nel 1273 nella citt\u00e0 di Lanciano (localit\u00e0 oggi nota per il pi\u00f9 antico miracolo eucaristico, che si sarebbe verificato nella prima met\u00e0 dell'VIII secolo): una donna, su invito di una fattucchiera cui si era rivolta, gett\u00f2 un'ostia consacrata nel fuoco, ma la particola si sarebbe trasformata in carne, da cui sarebbe sgorgato abbondante sangue; alcuni frammenti della reliquia sono stati riconsegnati nel 2003 alla citt\u00e0 d'origine, Lanciano.\nValvasone e Gruaro.\nIl miracolo eucaristico di Valvasone e Gruaro sarebbe avvenuto in realt\u00e0 nel 1294 nella cittadina oggi veneta di Gruaro, a pochi chilometri dal comune friulano di Valvasone: su di una tovaglia, proveniente dalla chiesa di San Giusto, sarebbero apparse macchie di sangue, prodotte da un'ostia consacrata rimasta tra le pieghe del tessuto.\nCascia.\nIl miracolo eucaristico di Cascia sarebbe avvenuto in realt\u00e0 a Siena nel 1330: un'ostia consacrata, conservata impropriamente da un sacerdote tra le pagine del breviario, si sarebbe tramutata in sangue.\nMacerata.\nIl miracolo eucaristico di Macerata sarebbe avvenuto nel 1356 nell'omonima citt\u00e0: mentre un sacerdote, che dubitava della reale presenza di Ges\u00f9 nell'ostia consacrata, celebrava la messa, durante la consacrazione sarebbe sgorgato del sangue dalla particola, bagnando il calice e il lino usato per detergere il calice stesso.\nBagno di Romagna.\nIl miracolo eucaristico di Bagno di Romagna sarebbe avvenuto nel 1412 nell'omonima cittadina: un monaco camaldolese, durante la messa, all'atto della consacrazione avrebbe visto il vino del calice andare in ebollizione e, fuoriuscendo, macchiare il corporale.\nTorino.\nIl miracolo eucaristico di Torino sarebbe avvenuto nell'omonima citt\u00e0 il 6 giugno 1453.\nDalla chiesa di Exilles era stato trafugata, insieme ad altri oggetti sacri, l'ostia consacrata, che fu recuperata, secondo la tradizione, in modo prodigioso a Torino, dove era stato portato il materiale sacro rubato. Sul luogo del miracolo \u00e8 stata eretta la basilica del Corpus Domini.\nAsti.\nIl miracolo eucaristico di Asti sarebbe avvenuto nel 1535 nell'omonima citt\u00e0: mentre un sacerdote celebrava la messa, allo spezzare dell'ostia sarebbero stillate gocce di sangue nel calice e sulla patena.\nMorrovalle.\nIl miracolo eucaristico di Morrovalle sarebbe avvenuto nel 1560 nell'omonima cittadina: dopo un incendio, che aveva devastato la chiesa del convento di San Francesco, sarebbe stata rinvenuta intatta la particola del Santissimo Sacramento, nonostante si fosse fuso il vaso d'argento che la conteneva.\nVeroli.\nIl miracolo eucaristico di Veroli sarebbe avvenuto nel 1570 nell'omonima cittadina: nella locale basilica di Sant'Erasmo, durante l'esposizione del Santissimo Sacramento, si sarebbero verificate delle apparizioni soprannaturali.\nMogoro.\nIl miracolo eucaristico di Mogoro sarebbe avvenuto nell'omonima cittadina nell'anno 1604: due ostie consacrate, lasciate cadere sul pavimento da due peccatori durante la celebrazione eucaristica, avrebbero lasciato un'impronta indelebile.\nCava de' Tirreni.\nIl miracolo eucaristico di Cava de' Tirreni sarebbe avvenuto nel 1656 nell'omonima citt\u00e0: secondo la tradizione, una processione con il Santissimo Sacramento pose fine all'epidemia di peste, salvando la citt\u00e0.\nSiena.\nIl miracolo eucaristico di Siena sarebbe avvenuto a partire dal 1730: 351 ostie consacrate, rubate da ignoti ladri sacrileghi, furono successivamente ritrovate integre, e si conservano intatte dopo quasi tre secoli.\nIl numero delle ostie \u00e8 di 223, essendo le altre andate perse in tutte le ricognizioni, controlli ed esami effettuati.\nPatierno.\nIl miracolo eucaristico di Patierno sarebbe avvenuto nel 1772 nel quartiere di Napoli di San Pietro a Patierno: le ostie consacrate furono rubate dall'altare maggiore della chiesa di San Pietro apostolo; sarebbero state ritrovate successivamente in modo miracoloso.\nSan Mauro La Bruca.\nIl miracolo eucaristico di San Mauro La Bruca sarebbe avvenuto nell'omonima cittadina in provincia di Salerno il 25 luglio dell'anno 1969. \nSessantatr\u00e9 ostie consacrate, rubate da ignoti ladri sacrileghi, furono successivamente ritrovate integre, si conservano intatte dopo pi\u00f9 di quarant'anni.\nMiracoli eucaristici in Argentina.\nBuenos Aires.\nI miracoli eucaristici di Buenos Aires sarebbero avvenuti nell'omonima localit\u00e0 argentina negli anni 1992, 1994 e 1996: parti di ostie consacrate si sarebbero trasformate in sangue e tessuto miocardico di tipo umano.\nMiracoli eucaristici in Austria.\nSankt Georgenberg-Fiecht.\nIl miracolo eucaristico di Sankt Georgenberg-Fiecht sarebbe avvenuto nell'omonima cittadina austriaca nell'anno 1310: mentre un sacerdote celebrava la messa, il vino consacrato contenuto nel calice si sarebbe trasformato in sangue.\nSeefeld.\nIl miracolo eucaristico di Seefeld sarebbe avvenuto nell'omonima cittadina austriaca nell'anno 1384: mentre un sacerdote celebrava la messa, l'ostia consacrata avrebbe sanguinato.\nMiracoli eucaristici in Belgio.\nBois-Seigneur-Isaac.\nIl miracolo eucaristico di Bois-Seigneur-Isaac sarebbe avvenuto nell'omonima cittadina belga nell'anno 1405: durante la celebrazione eucaristica l'ostia consacrata avrebbe sanguinato, macchiando il corporale.\nMiracoli eucaristici in Colombia.\nTumaco.\nIl miracolo eucaristico di Tumaco sarebbe avvenuto nel 1906 nell'omonima localit\u00e0: secondo la tradizione, uno tsunami si sarebbe arrestato davanti a un ostensorio portato in processione da un religioso.\nMiracoli eucaristici in Croazia.\nLudbreg.\nIl miracolo eucaristico di Ludbreg sarebbe avvenuto nell'omonima cittadina croata nell'anno 1411: mentre un sacerdote celebrava la messa, dubit\u00f2 della reale presenza di Cristo nel pane e nel vino consacrati, e le specie del vino contenuto nel calice si sarebbero trasformate in sangue.\nMiracoli eucaristici in Francia.\nParigi.\nIl miracolo eucaristico di Parigi sarebbe avvenuto nell'anno 1290: un non credente tent\u00f2 di profanare un'ostia consacrata, che sarebbe invece rimasta miracolosamente intatta.\nBlanot.\nIl miracolo eucaristico di Blanot sarebbe avvenuto nell'omonima cittadina francese nell'anno 1331: mentre un sacerdote distribuiva la comunione, un frammento dell'ostia consacrata si sarebbe trasformato in una goccia di sangue.\nFaverney.\nIl miracolo eucaristico di Faverney sarebbe avvenuto nell'omonima cittadina francese nell'anno 1608: alla vigilia di Pentecoste un incendio distrusse l'altare, ma non l'ostensorio con il Santissimo Sacramento, che restarono intatti, in quanto sarebbero rimasti sospesi in aria, secondo le testimonianze, per 33 ore.\nPressac.\nIl miracolo eucaristico di Pressac sarebbe avvenuto nei pressi dell'omonima cittadina della Francia centro-occidentale il Gioved\u00ec Santo del 1643: nella chiesa parrocchiale si svilupp\u00f2 un incendio, che fuse quasi completamente il calice contenente un'ostia consacrata, ma la particola rimase intatta.\nMiracoli eucaristici in Germania.\nWalld\u00fcrn.\nIl miracolo eucaristico di Walld\u00fcrn sarebbe avvenuto nell'omonima cittadina tedesca nell'anno 1330: durante la messa un sacerdote rovesci\u00f2 involontariamente il calice con il vino consacrato, che avrebbe formato sul corporale un'immagine di Ges\u00f9 crocifisso.\nMiracoli eucaristici in India.\nChirattakonam.\nIl miracolo eucaristico di Chirattakonam sarebbe avvenuto nell'omonima localit\u00e0 indiana il 5 maggio 2001: nella chiesa parrocchiale, durante l'adorazione eucaristica, sull'ostia consacrata contenuta nell'ostensorio sarebbe apparsa l'immagine nitida di un volto umano.\nMiracoli eucaristici in Messico.\nTixtla.\nIl miracolo eucaristico di Tixtla sarebbe avvenuto nell'omonima localit\u00e0 messicana il 22 ottobre 2006: durante la messa, mentre una suora distribuiva la comunione, un'ostia consacrata contenuta nella pisside sarebbe apparsa macchiata di sangue.\nMiracoli eucaristici nei Paesi Bassi.\nAlkmaar.\nIl miracolo eucaristico di Alkmaar sarebbe avvenuto nell'omonima cittadina olandese nell'anno 1429: un sacerdote rovesci\u00f2 inavvertitamente sull'altare del vino consacrato, e questo si sarebbe trasformato in sangue.\nAmsterdam.\nIl miracolo eucaristico di Amsterdam sarebbe avvenuto nell'omonima citt\u00e0 olandese nell'anno 1345, con la preservazione dalle fiamme di un'ostia consacrata.\nMiracoli eucaristici in Polonia.\nCracovia.\nIl miracolo eucaristico di Cracovia sarebbe avvenuto nei pressi dell'omonima cittadina polacca nell'anno 1345: alcune ostie consacrate, rubate da ignoti malfattori, furono ritrovate in modo ritenuto miracoloso.\nPozna\u0144.\nIl miracolo eucaristico di Pozna\u0144 sarebbe avvenuto nell'omonima citt\u00e0 polacca nell'anno 1399: tre ostie consacrate, rubate e profanate da vandali, avrebbero stillato sangue e, gettate dai malfattori, furono recuperate in modo ritenuto miracoloso.\nLegnica.\nIl miracolo eucaristico di Legnica sarebbe accaduto in una chiesa dell'omonima diocesi, in Polonia, durante la messa di Natale del 2013: un'ostia consacrata, caduta a terra, dopo essere stata recuperata si sarebbe parzialmente trasformata in tessuto miocardico di tipo umano.\nSok\u00f3\u0142ka.\nIl miracolo eucaristico di Sok\u00f3\u0142ka sarebbe accaduto nell'omonima citt\u00e0, in Polonia, nel 2008: un'ostia consacrata, caduta a terra durante la messa, dopo essere stata recuperata si sarebbe trasformata parzialmente in tessuto miocardico di tipo umano.\nMiracoli eucaristici in Portogallo.\nSantar\u00e9m.\nIl miracolo eucaristico di Santar\u00e9m sarebbe avvenuto nell'omonima citt\u00e0 portoghese nell'anno 1247: una donna, spinta dalla gelosia per il marito, rub\u00f2 un'ostia consacrata su consiglio di una fattucchiera per ricavarne un filtro d'amore, ma la particola avrebbe iniziato a sanguinare.\nMiracoli eucaristici in Spagna.\nO Cebreiro.\nIl miracolo eucaristico di O Cebreiro sarebbe avvenuto nell'omonima cittadina spagnola nell'anno 1300: durante la messa, celebrata da un sacerdote che non credeva nella reale presenza di Ges\u00f9 nell'ostia consacrata, la particola si sarebbe trasformata in carne e il vino in sangue.\nIvorra.\nIl miracolo eucaristico di Ivorra sarebbe avvenuto nell'omonima localit\u00e0 spagnola nell'anno 1010: mentre un sacerdote celebrava la messa dubit\u00f2 della reale presenza di Cristo nel vino consacrato, e questo si sarebbe trasformato in sangue.\nDaroca.\nIl miracolo eucaristico di Daroca sarebbe avvenuto nell'omonima localit\u00e0 spagnola nell'anno 1239: alcune ostie consacrate, nascoste nei corporali durante uno scontro armato, furono ritrovate intatte ma inzuppate di sangue.\nMiracoli eucaristici in Svizzera.\nEttiswil.\nIl miracolo eucaristico di Ettiswil sarebbe avvenuto nell'omonima cittadina svizzera nell'anno 1447: un'ostia consacrata, trafugata dalla chiesa parrocchiale, fu ritrovata in modo ritenuto miracoloso.\nMiracoli eucaristici in Venezuela.\nFinca Betania.\nIl miracolo eucaristico di Finca Betania sarebbe accaduto nell'omonima localit\u00e0 venezuelana l'8 dicembre 1991: durante una messa, un'ostia consacrata avrebbe cominciato a sanguinare.\nMiracoli eucaristici in altre localit\u00e0.\nAltri miracoli eucaristici si sarebbero verificati: in Austria, a Seefeld e Weiten-Raxendorf; in Belgio, a Bruges, Bruxelles, Herentals, Herkenrode-Hasselt, Liegi e Middleburg-Lovanio; in Colombia, a Tumaco; in Egitto, a Santa Maria Egiziaca e Scete; in Francia, ad Avignone, Bordeaux, Digione, Douai, La Rochelle, Neuvy Saint S\u00e9pulcre, Les Ulmes e Marseille-En-Beauvais; in Germania, ad Augusta, Benningen, Bettbrunn, Erding, Kranenburg Bei Kleve, Ratisbona, Weingarten e Wilsnacka; in India, a Chirattakonam; nell'Isola della Martinica, a Morne-Rouge; nell'Isola della R\u00e9union, a Saint-Andr\u00e9 de la R\u00e9union; in Italia, ad Assisi, Canosio, Cava de' Tirreni, Dronero, Roma, Rosano, Scala e Volterra; nei Paesi Bassi, ad Amsterdam, Bergen, Boxmeer, Boxtel-Hoogstraten, Breda-Niervaart, Meerssen e Stiphout; in Per\u00f9, a Eten; in Polonia, a G\u0142otowo; in Spagna, ad Alboraya-Alm\u00e1cera, Alcal\u00e1, Alcoy, Caravaca de la Cruz, Cimballa, Daroca, Gerona, Gorkum-El Escorial, Guadalupe, Moncada, Montserrat, Onil, Ponferrada, San Juan de las Abadeses, Silla, Valencia e Saragozza.\nMiracoli eucaristici legati a santi e beati.\nAltri fenomeni legati all'Eucaristia, alcuni dei quali ritenuti miracolosi dalla Chiesa, sono attribuiti a diversi santi e beati, tra i quali: san Francesco d'Assisi, santa Caterina da Siena, san Tommaso d'Aquino, san Bernardo di Chiaravalle, santa Margherita Maria Alacoque, sant'Ignazio di Loyola, sant'Antonio Maria Zaccaria, santa Teresa d'Avila, san Gaspare del Bufalo, santa Lucia Filippini, santa Maria Francesca delle Cinque Piaghe, santa Giuliana Falconieri, san Bonaventura da Bagnoregio, san Secondo di Asti, san Girolamo, san Tarcisio, san Satiro, santa Germana Cousin, san Stanislao Kostka, beata Anna Katharina Emmerick, beata Angela da Foligno, beata Imelda Lambertini, beato Giacomo da Montieri, beato Niccol\u00f2 Stenone e altri.\nLourdes e il Santissimo Sacramento.\nAlcune delle guarigioni di Lourdes riconosciute ufficialmente dalla Chiesa cattolica come miracolose, sarebbero avvenute durante la processione pomeridiana con il Santissimo Sacramento, e precisamente quelle di: Jeanne Tulasne (1897), Marie Savoye (1901), Virginie Haudebourg (1908), Marie Fabre (1911), Henriette Bressolles (1924), Marie Th\u00e9r\u00e8se Canin (1947), Leo Schwager (1952), Alice Couteault (1952) e Marie-Louise Bigot (1954).\nEucaristia e mistici.\nAlcuni fedeli (sia dichiarati santi dalla Chiesa cattolica, come la beata Alexandrina Maria da Costa - sia per i quali \u00e8 in corso una causa di beatificazione, come le serve di Dio Teresa Neumann e Marta Robin), si afferma siano vissuti per alcuni o molti anni nutrendosi esclusivamente della Comunione quotidiana, senza assumere alcun altro cibo o bevanda.\nEucaristia e rivelazioni.\nLo scrittore francese Andr\u00e9 Frossard, nel suo libro \"Dio esiste, io l'ho incontrato\", racconta come \u00e8 avvenuta la sua conversione.\nNel testo narra che l'8 luglio 1935, mentre ancora ateo si trovava a Parigi, dopo essere entrato occasionalmente in una chiesa a cercare un amico, mentre era fermo davanti al Santissimo Sacramento si era verificato qualcosa che non saprebbe esprimere con parole adeguate: aveva sentito come sussurrate le parole \"vita spirituale\" e, subito dopo, aveva avvertito una \"luminosit\u00e0 quasi insostenibile\". Scrive di aver visto un altro mondo, che ritiene essere la \"verit\u00e0\": \"c'\u00e8 un ordine, nell'universo, ed alla sommit\u00e0... l'evidenza di Dio... colui che i cristiani chiamano \"Padre nostro\", e del quale sento la dolcezza\".\nUscito dalla chiesa disse all'amico: \"Sono cattolico, apostolico, romano... Dio esiste ed \u00e8 tutto vero\". Dopo questo episodio si convert\u00ec alla religione cattolica.\nI miracoli eucaristici e la scienza.\nUna possibile spiegazione scientifica del presunto sanguinamento dell'ostia \u00e8 che si tratti in realt\u00e0 della crescita di uno strato di microrganismi dal colore rosso sangue. Johanna C. Cullen, ricercatrice della Georgetown University, nel 1994 \u00e8 riuscita a produrre la parvenza di sanguinamento in laboratorio facendo attaccare le ostie da un batterio molto diffuso, la \"serratia marcescens\", identificato per la prima volta nel 1823 da Bartolomeo Bizio e che in periodi di caldo e in luoghi umidi produce sui prodotti da forno (come appunto pane, focacce e quindi anche le ostie) un pigmento rosso e gelatinoso appropriatamente chiamato \"prodigiosina\". La Cullen ha pubblicato la sua ricerca sulla rivista della \"American Society for Microbiology\". Analoghi risultati sono stati ottenuti nel 1998 da Luigi Garlaschelli, ricercatore dell'Universit\u00e0 di Pavia, dichiaratamente ateo, e nel 2000 da J.W. Bennett e R. Bentley della Tulane University.\nRelativamente a miracoli eucaristici recenti (Buenos Aires (1996), Tixtla (2006), Sok\u00f3\u0142ka (2008) e Legnica (2013)), \u00e8 stato possibile effettuare esami medici accurati, dai quali \u00e8 risultato che il materiale studiato \u00e8 tessuto muscolare striato miocardico che, esaminato al microscopio, sia ottico che elettronico, non pu\u00f2 essere confuso con una popolazione batterica, con particolare riferimento agli enterobatteri a forma di bastoncello, tipici della serratia marcescens.\nPer quanto riguarda il miracolo eucaristico che sarebbe avvenuto il 15 agosto 1996 nella parrocchia di Santa Maria, a Buenos Aires, l'ostia consacrata, rinvenuta alla base di un candelabro, fu posta successivamente in un calice d'acqua per essere dissolta (secondo le prescrizioni ecclesiastiche in casi del genere). In pochi giorni si trasform\u00f2 in una sostanza rossa e gelatinosa, e campioni dell'ostia furono inviati a due diversi laboratori, a Sydney e New York, ignari dell'origine del materiale. \nPer quanto riguarda il miracolo eucaristico che si sarebbe verificato a Tixtla il 22 ottobre 2006, mons. Alejo Zavala Castro, vescovo diocesano, affid\u00f2 al dott. Ricardo Casta\u00f1\u00f3n G\u00f3mez, psicologo clinico, esperto di psicosomatica, biochimica e neuro-psicofisiologia, il compito di esaminare scientificamente l'ostia che era apparsa macchiata da una sostanza rossiccia. Furono prelevati tre millimetrici frammenti che vennero esaminati da diversi laboratori specializzati in medicina forense, immunoistochimica e genetica, ubicati in Messico, Guatemala, Bolivia e Stati Uniti. Gli esami fornirono i seguenti risultati:\nPer quanto riguarda il miracolo eucaristico che sarebbe avvenuto a Sok\u00f3\u0142ka il 12 ottobre 2008, le indagini scientifiche, furono affidati a due esperti dell'universit\u00e0 di Bia\u0142ystok, il prof. Stanis\u0142aw Sulkowski e la prof.ssa Maria El\u017cbieta Sobaniec-\u0141otowska, entrambi anatomopatologi. \nGli esami, effettuati separatamente dai due esperti sia con il microscopio ottico sia con quello elettronico, fornirono i seguenti risultati:\nPer quanto riguarda il miracolo eucaristico che si sarebbe verificato a Legnica il 25 dicembre 2013, il 26 gennaio 2014 furono effettuati microprelievi di materiale per poterli analizzare, mentre il 10 febbraio seguente la porzione di particola, diventata rosso scuro, fu tolta dall'acqua e posata su un corporale, al quale ader\u00ec disidratandosi e assumendo l'aspetto che ha tuttora, a distanza di anni.\nLe analisi furono eseguite inizialmente presso il dipartimento di medicina legale di Breslavia: dagli esami risult\u00f2 che il materiale esaminato \"assomigliava molto al muscolo cardiaco\" di un essere umano, con \"alterazioni che appaiono di frequente durante un'agonia\". \nSuccessivamente furono effettuati esami anche presso il dipartimento di medicina legale della \"Pomeranian Medical University\" di Stettino, che confermarono come il materiale fosse tessuto muscolare cardiaco di natura umana."}
{"id": "371882", "revid": "599013", "url": "https://it.wikipedia.org/wiki?curid=371882", "title": "Violetta Caldart", "text": "Caldart vive a Cortina d'Ampezzo con il marito bobbista Roberto Siorpaes.\nCarriera sportiva.\nNazionale.\nIl suo esordio con la nazionale italiana junior di curling \u00e8 stato il campionato mondiale junior del 1992, disputato a Glasgow, in Scozia: in quell'occasione l'Italia si piazz\u00f2 al nono posto.\nNel 1993 Violetta entra nella formazione della nazionale femminile, dove rimarr\u00e0 con brevi eccezione fino al 2009. Nel 2006 la squadra femminile italiana si classifica seconda ai campionati europei disputati a Basilea, in Svizzera. Questo \u00e8 il miglior risultato ottenuto dall'atleta ed il miglior risultato ottenuto dalla nazionale italiana femminile, eguagliato solo nel 1982 dalla squadra capitanata da Maria Grazia Lacedelli. Caldart ha disputato con la nazionale quindici europei, sette mondiali e nel 2006 ha partecipato ai XX Giochi olimpici invernali.\nNel 2012 entra a far parte della nazionale misti disputando l'europeo misti a Erfurt, in Turchia: in quell'occasione l'Italia si piazz\u00f2 al 16\u00ba posto.\nVioletta \u00e8 dopo Diana Gaspari la giocatrice di curling italiana con maggiori presenze con la nazionale assoluta: 196 partite su 212 partite in azzurro.\nCAMPIONATI\nNazionale assoluta: 196 partite\nNazionale junior: 9 partite\nNazionale misti: 7 partite\nPercentuale di gioco.\nIl campionato in cui \u00e8 registrata la miglior prestazione di Violetta con la squadra nazionale \u00e8 il mondiale del 2008 disputato a Vernon. In questo campionato gioc\u00f2 con una percentuale media di precisione dell'81%, toccando il massimo nella partita contro la Cina (persa 8-10) dove la precisione \u00e8 stata del 94%. Il campionato con la peggiore prestazione registrata \u00e8 il europeo del 2004 a Sofia. In questo caso c'\u00e8 un'unica partita con percentuali registrata, contro la Scozia (vinta 8-7) dove la precisione \u00e8 di appena 39%.\nCampionati italiani.\nCon quattordici scudetti assoluti vinti \u00e8 una delle atlete italiane pi\u00f9 titolate in questo sport. Nel campionato italiano assoluto di curling Violetta ha anche vinto tre medaglie d'argento e una di bronzo. Nel campionato italiano junior di curling ha inoltre vinto una medaglia d'oro e nel campionato italiano misto di curling ha vinto una medaglia d'oro, una d'argento e una di bronzo."}
{"id": "371883", "revid": "1905322", "url": "https://it.wikipedia.org/wiki?curid=371883", "title": "Rimozionekoatta", "text": "I Rimozione - (ex RimozioneKoatta) - sono un gruppo ska italiano con influenze 2Tone e punk formato nel 1994 a Torino. Sono insieme a Persiana Jones, Statuto e Stiliti una delle principali ska band del Torinese, presenti in varie compilation ska nazionali ed internazionali.\nIl loro sound parte dal classico levare miscelandosi con altri generi come il rock, il punk, lo swing e il rockabilly. Numerosi concerti (oltre 500) in tutta Italia, a cui seguono tourn\u00e9e europee che hanno toccato Spagna, Francia, Svizzera, Ungheria, Germania e Inghilterra.\nStoria.\nFormati nel 1994, si dedicano subito ad eseguire brani propri e cover in stile 2tone inglese facendo concerti in tutta Italia e uscendo dal territorio nazionale verso Svizzera, Francia, Inghilterra, Spagna, Ungheria e Germania dove sono apprezzatissimi.\nLa prima produzione \u00e8 un demotape del 1994 intitolato \"Nuoce gravemente alla salute\", realizzato in presa diretta durante il primo show della neonata band. In quell'occasione la band suon\u00f2 in versione trio: Dario Lambarelli, Andrea Vettore e Giorgio Genovese.\nA fine 1995 \u2014 dopo pochi concerti e una serie di difficolt\u00e0 a reperire musicisti \u2014 la band sospende la propria attivit\u00e0 per riprendere nel 1997 con l'innesto prima di Marco Sinchetto (basso) e successivamente di Ivan Bastini (batteria) e Alessandro Milone (sax).\nCon questa line-up la band registra la seconda demotape: \"Accetta la panchina\", 6 brani nuovi interamente registrati in presa diretta al Musical Box di Collegno da Alis D'Amico e Massimo Rivolta.\nLa presentazione di \"Accetta la panchina\" fa sold-out al locale Millennium di Nichelino (TO) e permette alla band di farsi conoscere a apprezzare dai cultori della musica ska, anche grazie alla neo-nata comunit\u00e0 virtuale di Skabadip che si fa portavoce del panorama ska italiano.\nIniziano cos\u00ec le amicizie con i vari gruppi ska dell'epoca, molti dei quali attivi ancora oggi: Persiana Jones, Statuto, Stiliti, Vallanzaska, Fahrenheit 451, Matrioska e molti altri.\nNel 2000 viene registrato al Musical Box di Collegno, il mini cd \"Senza Tregua\", prodotto da Alis D'Amico.\nIn questo disco fa debutto la sezione fiati completa di sax, tromba e trombone: ad affiancare Alessandro Milone, infatti, ora ci sono Marco Renaldin (tromba) e Alberto Borio (trombone).\n\u00c8 nel tour di \"Senza Tregua\" che si rompono i confini regionali andando a suonare in tutta Italia, dal Trentino fino al Molise, passando per Genova, Firenze e molte altre citt\u00e0 italiane.\nSi rafforza l'identit\u00e0 ska e rudeboy della band e nel 2002 il gruppo suona a Livorno al \"Tim Tour 2002\" davanti a una piazza gremita e arriva seconda a \"Alessandria Wave\", edizione vinta dai Wah Companion, band di Ru Catania (Africa Unite).\nSaranno le ultime apparizioni di Giorgio Genovese e delle tastiere in un concerto dei Rimozione.\nSono molte in quegli anni le compilation italiane e straniere che inseriscono branni dei Rimozione.\nNel 2002 esce \"Italian Ska Invasion 2\", compilation ska prodotta dalla UAZ Records dei Persiana Jones, che vede nella tracklist anche \"Senza Tregua\" dei Rimozione insieme ad altri artisti della scena ska italiana: Persiana Jones, Statuto, Vallanzaska, Fahrenheit 451, Matrioska, etc.\nMarco Sinchetto lascia la band per motivi personali e il suo posto \u00e8 preso da Fabrizio \"Skaphazzi\" Rumore, gi\u00e0 bassista della Cantina Ska Band.\nNel 2003 la rivista \"Tutto Musica e Spettacolo\" dedica uno speciale allo ska italiano andando a recensire le migliori 15 band dello stivale e inserendo anche i Rimozione nella \"ska map\".\nNuovo cambio di formazione: escono di scena il batterista Ivan Bastini, al cui posto subentra Luca Barbiero (Fuori Controllo), e Alberto Borio che lascia il posto a Francesco \"Frenkie\" Di Stefano al trombone. A fine dello stesso anno Andrea Vettore destabilizza lo spogliatorio annunciando l'imminente intenzione di lasciare i Rimozione e la musica in generale, garantendo per\u00f2 alla band continuit\u00e0 fino a che non sar\u00e0 trovato un degno sostituto, che per fortuna viene individuato nei primi mesi del 2004 in Roberto \"Grafio\" Ibba.\nNel 2004 la band \u00e8 impegnata nella realizzazione del primo vero lp: \"Matti da Levare\", un titolo che \u00e8 vero e proprio tributo allo ska e che comprende solo brani originali. \"Matti da Levare\" esce nel 2004 e inizialmente avrebbe dovuto uscire con la Decibel Records ed essere distribuito da Venus, poi una serie di problemi con l'etichetta (risolti poi tramite avvocati) fanno s\u00ec che la band entri in possesso di tutte le copie stampate e che le distribuisca in maniera indipendente.\nIn \"Matti da Levare\" hanno partecipato Alberto \"Jaco\" Jacomuzzi (voce dei Karamamma) in \"Tempo Scaduto\" e Vito Miccolis (Trib\u00e0, El Tres,\u2026) alle percussioni su \"Paprika\".\nCon \"Matti da Levare\", e la nuova formazione, si rompono anche i confini nazionali andando a suonare per la prima volta in Svizzera e Ungheria, dove si instaura un buon legame e amicizia con i gruppi e promoter locali.\nDa quel momento in poi l'Ungheria diventa tappa fissa annuale per uno o due tour.\nDa \"Matti da Levare\" viene estratto il singolo \"In Vacanza col Van-Dean\" di cui viene realizzato un videoclip animato dallo IED - Istituto Europeo di Design.\nNel 2005 l'amicizia tra Dario e il batterista degli Skarabazoo, Matteo Cantamessa, fa s\u00ec che quest'ultimo sposi la causa Rimozione, subentrando a Fabio Morese, batterista dei Malanova e dei Labirinto Interno, che aveva coperto alcune date del tour dopo la dipartita di Luca Barbiero. Matteo diventa ufficialmente il batterista dei Rimozione nel dicembre 2005.\nLa band lavora duro, compone brani nuovi forte anche della nuova spinta artistica dei nuovi membri.\nLa sezione fiati vede un ricambio alla tromba, dapprima con l'introduzione di Paolo Testa (ex Statuto) e successivamente con l'impiego di turnisti.\nFabrizio Rumore si innamora di una ragazza argentina e vola in Sudamerica lasciando la band 6 mesi l'anno (per 2 anni) a cercare sostituti. Questi vengono individuati nei bassisti Marco Gios (che andr\u00e0 poi a prendere posto in pianta stabile negli Statuto) e Simone Trotta, che diviene poi ufficialmente il nuovo bassista.\nNel 2006 i Rimozione aprono il tour italiano de The Selecter, storica band ska inglese 2Tone capitanata da Pauline Black.\nNel 2007 il gruppo esce con un altro disco \"Baci di Dama\" registrato da Massimo Rivolta tranne un paio di tracce (\"Balla\" e \"Skebab\"), registrate alla Suoneria di Settimo e mixate da Pippo Monaro (Bluebeaters, Persiana Jones,\u2026)\nDopo la brutta esperienza con la Decibel questa volta ci si affida ad una etichetta indipendente composta da musicisti e amici, la UAZ Records dei Persiana Jones, e ad una vera distribuzione, Venus.\nIl tour di \"Baci di Dama\" \u2014 oltre a Italia, Ungheria e Svizzera \u2014 raggiunge anche la Spagna (con un concerto al Palasport di Irurtzun, vicino a Pamplona, davanti a oltre 10.000 persone) e la Francia.\nLa band continua la sua evoluzione cercando nuove sonorit\u00e0, abbracciando quelle pi\u00f9 cattive della \"terza ondata\" americana, ma anche quelle del rockabilly, dello swing e del punk.\nDa \"Baci di Dama\" viene estratto il singolo \"Per noi\", brano dedicato al mitico Stadio Filadelfia di Torino. Il brano, che vede la partecipazione di Sergio Berardo (ghironda, dei Lou Dalfin) \u00e8 spesso programmato allo Stadio Olimpico di Torino in occasione delle partite casalinghe del Toro.\nEscono cos\u00ec 3 singoli in digitale tra il 2010 e il 2011: \"Respirare\" (registrato in Bassa Frequenza da Michele La Sala, con la partecipazione del rapper torinese Tony Mancino), \"Kidultz\" e la cover punk-rock di \"Friday I'm in Love\" dei The Cure, che ha visto alla voce la partecipazione di Maya Giglio della Soulful Orchestra. Questi ultimi due vengono interamente registrati da Roberto \"Grafio\" e mixati successivamente al Gulp! Recording Studio da Marco \"Cipo\" Calliari (Subsonica, Motel Connection, Statuto,\u2026).\nAncora un cambio di formazione tra la fine del 2011 e l'inizio del 2012: escono il bassista Simone Trotta, il sax Alessandro Milone e arrivano Angelo La Ferrera al basso (Deskadena), Gaetano Minissale al sax e il nuovo trombettista ufficiale Donato Gatti.\nCon la nuovo formazione il gruppo lavora a nuovi show e alla stesura dei brani del nuovo disco.\nNel 2011 in occasione della partenza del Giro D'Italia da Torino dalla Reggia di Venaria, i Rimozione sono ospiti di Paolo Belli per registrare uno speciale che andr\u00e0 in onda sulla Rai in pillole durante le varie tappe del tour. Il backstage della giornata \u00e8 stata montata nel video del singolo \"Kidultz\".\nIl 31 maggio 2013 esce \"All you Can Eat\", 11 tracce originali di puro ska in stile 2tone e Terza Ondata.\nRegistrato interamente al Blitz Studio di Torino da Roberto \"Grafio\" Ibba e Fabio Morese e mixato al Gulp! Recording Studio da Marco \"Cipo\", \u00e8 stato anticipato dall'uscita del singolo \"Italian Ska\" di cui \u00e8 stato realizzato anche un videoclip ufficiale dalla Punto3 Produzioni di Torino.\nIl disco \u00e8 distribuito in digitale dalla Maninalto!, etichetta indipendente dei Vallanzaska.\nNel maggio 2016 \u00e8 uscito il singolo \"Sole Spento\", arrangiamento in chiave ska-punk del brano dei Timoria con la featuring di Omar Pedrini. il singolo ha aperto le porte alla band torinese con la major Universal Music Italia, e anticipa il lavoro di produzione del nuovo disco previsto per il 2017.\nNel 2018 dopo un lungo lavoro \u00e8 uscito l'album \"Come un'onda\", un miscuglio del classico ska con sonorit\u00e0 punk e raggae, 9 brani in stile old school unici e ballabili. Album distribuito dalla Universal Music Italia e disponibile nelle piattaforme streaming."}
{"id": "371884", "revid": "1361022", "url": "https://it.wikipedia.org/wiki?curid=371884", "title": "Playground", "text": "Un playground (che in inglese significa genericamente \"campo da gioco\" o \"parco giochi\") \u00e8 un campo da gioco all'aperto per pallacanestro.\nCaratteristiche.\nLa pavimentazione \u00e8 generalmente in asfalto o cemento, a differenza del parquet usato nei campi al coperto. Talvolta, il campo \u00e8 circondato da alte reti metalliche per evitare che il pallone finisca in strada.\nLe dimensioni dei playground sono molto eterogenee. Si va dai campi di dimensioni regolamentari con due canestri, dove \u00e8 possibile disputare normali partite di pallacanestro cinque contro cinque, a campetti di pochi metri quadrati con un solo canestro, dove si pratica lo \"street basketball\" o \"pallacanestro da strada\".\nAlcuni playground americani sono diventati luoghi leggendari dove i ballers dei quartieri newyorkesi si scontravano e si scontrano con stelle della NBA. A New York si dice che \"se sei un giocatore NBA, e non sei mai stato \"battezzato\" sul campo del Rucker, non sei un vero giocatore\", scrive Daniele Vecchi in un suo libro sui playground di New York.\nAlcuni giocatori di playground sono diventati idoli del basket di strada, grazie alle loro esibizioni spettacolari. Tra questi ricordiamo il pi\u00f9 grande di tutti Earl Manigault, detto \"The Goat\", Herman Knowings, detto \"The Helicopter\", Joe \"The Destroyer\" Hammond e Richard \"Pee Wee\" Kirkland. Pete Axthelm ne parla nel suo bestseller sul basket \"City Game\"."}
{"id": "371885", "revid": "31101", "url": "https://it.wikipedia.org/wiki?curid=371885", "title": "Neotamias minimus", "text": ""}
{"id": "371886", "revid": "31101", "url": "https://it.wikipedia.org/wiki?curid=371886", "title": "Eutamias minimus", "text": ""}
{"id": "371887", "revid": "298229", "url": "https://it.wikipedia.org/wiki?curid=371887", "title": "Rosa Pompanin", "text": "Carriera agonistica.\nNazionale.\nIl suo esordio con la nazionale italiana junior femminile di curling \u00e8 stato il campionato mondiale junior di gruppo B del 2001, disputato a T\u00e5rnby, in Danimarca: in quell'occasione l'Italia si piazz\u00f2 al terzo posto. Con la nazionale junior partecipa a 4 campionati mondiali junior e a due campionati mondiali junior gruppo B.\nNel 2001 entra nella formazione della nazionale assoluta con cui ha partecipato a tre mondiali, cinque europei ed ai XX Giochi olimpici invernali.\nNel 2007 entra nella formazione della nazionale universitaria con cui ha partecipato alle XXIII Universiadi invernali.\nNel 2007 entra nella formazione della nazionale misti con cui ha partecipato ad un campionato europeo misti di curling.\nIl miglior risultato dell'atleta \u00e8 la medaglia di bronzo ottenuta ai campionati mondiali junior del 2003 disputati a Flims, in Svizzera. Questo \u00e8 il miglior risultato ottenuto dalla nazionale junior femminile.\nRosa \u00e8 la giocatrice di curling italiana con maggiori presenze con la nazionale junior: 53 partite su 147 partite in azzurro.\nCAMPIONATI\nNazionale assoluta: 77 partite\nNazionale junior: 53 partite\nNazionale mista: 6 partite\nNazionale universitaria: 11 partite\nPercentuale di gioco.\nIl campionato in cui \u00e8 registrata la miglior prestazione di Rosa con la squadra nazionale \u00e8 il mondiale junior del 2004 disputato a Trois-Rivi\u00e8res. In questo campionato gioc\u00f2 con una percentuale media di precisione del 72%, toccando il massimo di 86% nella partita contro il Canada (persa 5-10). L'evento con la peggiore prestazione registrata sono i Giochi olimpici del 2006 a Torino. Nel torneo olimpico Rosa gioc\u00f2 con una percentuale media di precisione del 61%, toccando il minimo nella partita contro la Svizzera (persa 4-11) dove la precisione registrata \u00e8 del 42%.\nCampionati italiani.\nRosa ha preso parte ai campionati italiani di curling con il Curling Club New Wave \u00e8 stata 4 volte campionessa d'Italia pi\u00f9 un altro titolo nella categoria ragazzi nel 2000:"}
{"id": "371889", "revid": "599013", "url": "https://it.wikipedia.org/wiki?curid=371889", "title": "Giulia Lacedelli", "text": "Carriera sportiva.\nNazionale.\nIl suo esordio con la maglia azzurra \u00e8 con la nazionale italiana junior femminile di curling nel campionato mondiale junior del 1989 disputato a Markham, in Canada, in quell'occasione l'Italia si piazz\u00f2 al decimo posto. Il 22 marzo 1989 nella partita contro la squadra statunitense terminata 16 a 0 per le americane partecipa alla peggior sconfitta della nazionale italiana junior femminile di curling di sempre.\nGiulia partecip\u00f2 a tre mondiali junior con la nazionale junior totalizzando 27 partite.\nNel 1992 entr\u00f2 nella formazione della nazionale femminile, dove rimarr\u00e0 con brevi eccezione fino al 2008. Nel 2006 la squadra femminile italiana vince la medaglia d'argento ai campionati europei disputati a Basilea, in Svizzera. Questo \u00e8 il miglior risultato ottenuto dall'atleta ed il miglior risultato ottenuto dalla nazionale italiana femminile, eguagliato solo nel 1982 dalla squadra capitanata da Maria Grazia Lacedelli. Lacedelli ha disputato con la nazionale quattordici europei, cinque mondiali e nel 2006 ha partecipato ai XX Giochi olimpici invernali, totalizzando 170 partite con la nazionale assoluta (su 197 partite in cui ha rappresentato la nazionale).\nCAMPIONATI\nNazionale junior\nNazionale assoluta\nPercentuale di gioco.\nIl campionato in cui \u00e8 registrata la miglior prestazione di Giulia con la squadra nazionale \u00e8 l'europeo del 2006 disputato a Basilea. In questo campionato gioc\u00f2 con una percentuale media di precisione del 77%, toccando il massimo nella partita contro la Svezia (vinta 9-2) dove la precisione \u00e8 stata dell'88%. Il campionato con la peggiore prestazione registrata \u00e8 il mondiale del 2005 a Paisley. In questo campionato gioc\u00f2 con una percentuale media di precisione del 63%, toccando il minimo nella partita contro il Canada (persa 4-11) dove la precisione \u00e8 stata del 43%.\nCampionati italiani.\nCon sedici medaglie d'oro, tre d'argento e un bronzo ai campionati italiani assoluti di curling \u00e8 l'atleta italiana pi\u00f9 titolata in questo sport, sia in campo femminile sia in campo assoluto.\nGiulia ha inoltre disputato il campionato italiano junior di curling vincendo una medaglia d'oro, ed il campionato italiano misto di curling vincendo una medaglia d'argento e una di bronzo.\nDiscendenza.\nGiulia \u00e8 figlia della giocatrice di curling Ann Urquhart."}
{"id": "371890", "revid": "599013", "url": "https://it.wikipedia.org/wiki?curid=371890", "title": "Eleonora Alver\u00e0", "text": "Biografia.\nE' figlia del giocatore di curling olimpionico Fabio Alver\u00e0 e sorella del giocatore di curling Alberto Alver\u00e0.\nCarriera agonistica.\nNazionale.\nIl suo esordio con la nazionale italiana femminile di curling \u00e8 stato il campionato europeo del 1999, disputato a Chamonix, in Francia: in quell'occasione l'Italia si piazz\u00f2 al decimo posto. Con la nazionale assoluta partecipa a due campionati mondiali, cinque campionati europei e ai XX Giochi olimpici invernali.\nNel 2002 entra nella formazione della nazionale junior con cui ha partecipato ad un campionato mondiale junior.\nIn totale Eleonore vanta 49 presenze in azzurro. Il miglior risultato dell'atleta \u00e8 il quarto posto ottenuto ai campionati mondiali junior del 2002 disputati a Kelowna, in Canada.\nCAMPIONATI\nNazionale assoluta: 41 partite\nNazionale junior: 8 partite\nPercentuale di gioco.\nIl campionato in cui \u00e8 registrata la miglior prestazione di Eleonora con la squadra nazionale sono le Olimpiadi del 2006 disputata a Torino. In questo campionato gioc\u00f2 con una percentuale media di precisione del 77%, toccando il massimo nella partita contro il Giappone (persa 4-6) dove la precisione \u00e8 stata del 78%. Il campionato con la peggiore prestazione registrata \u00e8 il mondiale junior del 2002 a Kelowna. In questo campionato gioc\u00f2 con una percentuale media di precisione del 64%, toccando il minimo nella partita contro la Germania (vinta 12-6) dove la precisione \u00e8 stata del 47%.\nCampionati italiani.\nEleonora ha preso parte ai campionati italiani di curling con il Curling Club Tofane ed \u00e8 stata una volta campionessa d'Italia:"}
{"id": "371891", "revid": "228587", "url": "https://it.wikipedia.org/wiki?curid=371891", "title": "Composizione", "text": "I termini composizione e componimento indicano, in genere, l'atto e l'oggetto del comporre, del mettere insieme oggetti o idee per lo pi\u00f9 con finalit\u00e0 artistiche, letterarie, intellettuali. Alcuni specifici significati sono:"}
{"id": "371892", "revid": "57342", "url": "https://it.wikipedia.org/wiki?curid=371892", "title": "Paolo Fresu (musicista)", "text": "Biografia.\nPaolo Fresu intraprese lo studio musicale all'et\u00e0 di undici anni, praticando la banda musicale \"Bernardo De Muro\" di Berchidda, laddove gli furono impartiti i primi concetti teorici e tecnici, propedeutici al conservatorio. Trasferitosi a Sassari, frequent\u00f2 il conservatorio Luigi Canepa e scopr\u00ec quella che diverr\u00e0 la sua principale passione: il jazz. Nel 1982, ebbe inizio la sua attivit\u00e0 professionale registrando per la Rai sotto la guida di Bruno Tommaso e partecipando, nel frattempo, ai seminari di \"Siena jazz\". Successivamente ultim\u00f2 gli studi presso il conservatorio \"Giovanni da Palestrina\" di Cagliari, diplomandosi in tromba nel 1984 con il maestro Enzo Morandini. Prosegue l'attivit\u00e0 dedicandosi altres\u00ec a progetti misti di jazz-musica etnica, world music, musica contemporanea, musica leggera e musica antica; negli anni ebbe modo di collaborare, .\nDal 1988, nel comune natale di Berchidda propose e presiede il Time in Jazz, un festival annuale di musica jazz che acquis\u00ec nel tempo una taratura internazionale. Paolo Fresu fu direttore artistico dei seminari jazz di Nuoro dal 1989 al 2013 e del festival Bergamo jazz dal 2009 al 2011. Nel 2010 fond\u00f2 l'etichetta discografica T\u016dk Music. \u00c8 stato ospite di grandi organici quali la Grande orchestra italiana, l'orchestra nazionale di jazz francese (ONJ), l'orchestra della radio tedesca di Amburgo (NDR), l'Italian Instabile Orchestra, l'orchestra dell'Auditorium Parco della Musica (PJMO), l'orchestra sinfonica della Rai, l'orchestra dell'Arena di Verona e I Virtuosi Italiani."}
{"id": "371897", "revid": "930062", "url": "https://it.wikipedia.org/wiki?curid=371897", "title": "Durata di permanenza di donne nello spazio", "text": "Elenco delle prime 50 donne astronauta/cosmonauta per durata totale di permanenza nello spazio aggiornato all'8 novembre 2021 (atterraggio SpaceX Crew-2)."}
{"id": "371987", "revid": "228587", "url": "https://it.wikipedia.org/wiki?curid=371987", "title": "Davide Civaschi", "text": ""}
{"id": "371999", "revid": "697352", "url": "https://it.wikipedia.org/wiki?curid=371999", "title": "Intelligence (disambigua)", "text": ""}
{"id": "372004", "revid": "1851848", "url": "https://it.wikipedia.org/wiki?curid=372004", "title": "Pierluigi Casiraghi", "text": "Nel 1994 \u00e8 stato vicecampione del mondo con la nazionale italiana.\nCaratteristiche tecniche.\nGiocatore.\n\u00abCentravanti d'area di rigore\u00bb, in giovane et\u00e0 si segnal\u00f2 come uno dei pochi giocatori italiani con caratteristiche simili a quelle di Roberto Boninsegna, pur denotando qualche imprecisione sul piano realizzativo. Molto dotato sul piano fisico e atletico, compensava una tecnica poco raffinata con l'abilit\u00e0 nel gioco aereo, l'efficacia in acrobazia e la capacit\u00e0 di svariare sul fronte d'attacco, mettendosi a disposizione della squadra e risultando prezioso per la sua tendenza a creare spazi ai compagni.\nCarriera.\nGiocatore.\nClub.\nMonza.\nCresce nel settore giovanile del , la squadra della sua citt\u00e0, e nella stagione 1985-1986 viene aggregato alla prima squadra. Esordisce il 21 agosto 1985, a soli 16 anni, nella gara di Coppa Italia Monza- (0-3), quando al 72' subentra a Roberto Antonelli. Due mesi dopo, il 20 ottobre 1985, fa il suo esordio in Serie B durante l'incontro -Monza (1-0). Il 1\u00ba giugno 1986, a 17 anni, realizza il suo primo gol in carriera nella gara della 36\u00aa giornata di campionato persa 3-1 in trasferta contro il . Casiraghi ottiene 14 presenze stagionali ma il Monza, arrivato ultimo, retrocede in Serie C1.\nAll'inizio della stagione successiva, 3 settembre 1986, realizza una doppietta decisiva nella gara di Coppa Italia vinta 2-0 contro la . Conclude la stagione 1986-1987 con 25 presenze e 6 reti in campionato.\nNella stagione 1987-1988, grazie alle sue 12 reti in campionato, \u00e8 uno dei protagonisti della promozione in Serie B della squadra brianzola, che con l'allenatore Pierluigi Frosio vince anche la Coppa Italia Serie C nella quale Casiraghi realizza 2 gol. Nel campionato seguente, realizza 9 gol in Serie B e forma con Maurizio Ganz la coppia offensiva del Monza che centra l'obbiettivo della salvezza.\nJuventus.\nArriva alla nella stagione 1989-1990, per 6,4 miliardi di lire. Sotto la guida tecnica di Dino Zoff fa il suo esordio in Serie A il 27 agosto 1989, a 20 anni, in Juventus- (1-1) quando al 58' subentra a Salvatore Schillaci. Nella prima stagione torinese totalizza 23 presenze in campionato segnando 4 reti: la prima in A il 6 settembre 1989 in Juventus- 3-1. Risulta tra i maggiori protagonisti nei due percorsi, entrambi vittoriosi, di coppa: realizza la doppietta che fissa sul 2-0 il risultato dell'andata della semifinale di Coppa Italia disputata a Torino il 31 gennaio 1990, ai danni della e una delle tre reti bianconere nell'andata della finale di Coppa UEFA Juventus-Fiorentina 3-1, svoltasi sempre a Torino il 2 maggio 1990.\nLa stagione seguente vede l'arrivo sulla panchina bianconera di Luigi Maifredi, scelta che rappresenta una rottura dal punto di vista sia tradizionale che tattico. Il giovane Casiraghi continua a segnare reti importanti come quella del vantaggio nell'andata della semifinale di Coppa delle Coppe disputata sul campo del il 10 aprile 1991, persa poi per 3-1.\nAl sostanziale fallimento dell'idea-Maifredi (la Juventus non raggiunge neanche un piazzamento utile per la Coppa UEFA) fa seguito il ritorno di Giovanni Trapattoni che riporta la squadra a livelli altamente competitivi: il secondo posto in campionato, al quale Casiraghi contribuisce con 7 reti, e la finale di Coppa Italia persa contro il Parma.\nNella stagione successiva l'organico d'attacco della Juventus si amplia notevolmente: arrivano infatti Gianluca Vialli dalla Sampdoria e Fabrizio Ravanelli dalla Reggiana. Inoltre la squadra bianconera dispone di centrocampisti offensivi quali Roberto Baggio e Andreas M\u00f6ller, pertanto lo spazio disponibile per Casiraghi diminuisce progressivamente: spesso \u00e8 in panchina e non entra neanche a partita in corso come, ad esempio, nella vittoriosa doppia finale di Coppa UEFA. Alla fine della stagione le presenze globali sono 29 e le reti solo 5: Casiraghi, gi\u00e0 da oltre due anni nel giro della nazionale, ha bisogno di una squadra che punti esplicitamente anche su di lui.\nLazio.\nIl 6 agosto 1993 si accorda con la con la formula del prestito oneroso per 1.5 miliardi di lire pi\u00f9 il diritto di riscatto a 10 miliardi di lire: a Roma sulla panchina biancoceleste c'\u00e8 Dino Zoff, tecnico che gi\u00e0 conosce l'attaccante brianzolo per averlo allenato a Torino nella stagione 1989-1990. Nella prima stagione fa coppia con Giuseppe Signori segnando solo 4 reti in 26 partite.\nAl passare dei mesi l'intesa con l'attaccante bergamasco migliora sempre pi\u00f9: Casiraghi riesce ad aprire ampi spazi per le incursioni di Signori che vince per la seconda volta consecutiva la classifica dei cannonieri.\nNella stagione successiva la squadra viene affidata a Zden\u011bk Zeman, mentre l'attacco biancoceleste viene rinforzato con l'innesto di Alen Bok\u0161i\u0107. In 34 partite di campionato Casiraghi mette a segno 12 reti tra le quali la quaterna, il 5 marzo 1995, nell'8-2 ai danni della Fiorentina e un memorabile goal in acrobazia il 23 aprile dello stesso anno nel derby di ritorno che fissa il risultato sul 2-0 in favore dei biancocelesti.\nNella terza stagione in biancoceleste - la migliore dal punto di vista realizzativo anche globalmente - in campionato sigla 14 reti in 28 presenze.\nNella stagione 1996-1997 la Lazio di Zeman non convince nel girone di andata, infatti dalla 19\u00aa giornata (il 2 febbraio 1997) sulla panchina torna Zoff. Casiraghi d\u00e0 comunque il suo apporto e in 24 presenze realizza 8 reti.\nNella stagione 1997-1998 sulla panchina laziale arriva Sven-G\u00f6ran Eriksson assieme alla bandiera doriana Roberto Mancini: Casiraghi viene impiegato 28 volte ma molto spesso entra a partita in corso, realizzando solo 3 reti (di cui una nel 3-1 in occasione del derby del 2 novembre 1997) ma \u00e8 protagonista, con 4 reti in 10 partite, nella cavalcata in Coppa UEFA che porta la Lazio a disputare la sua prima finale europea, persa a Parigi contro l'Inter. A fine stagione la Lazio e Casiraghi vincono comunque un trofeo: la Coppa Italia. Durante la permanenza in biancoceleste fa parte sia della spedizione italiana per il e per il .\nChelsea.\nNell'estate del 1998, a 29 anni, approda al , in Inghilterra, per la cifra di circa 5.5 milioni di sterline. In quel periodo i \"Blues\" sono una squadra a trazione italiana: oltre a Gianfranco Zola, Casiraghi ritrova i suoi ex compagni Gianluca Vialli (nella doppia veste di giocatore-allenatore) e Roberto Di Matteo con i quali aveva giocato rispettivamente nella Juventus e nella Lazio. Dopo poche settimane di permanenza a Londra arriva il primo trofeo: \u00e8 la Supercoppa europea vinta il 28 agosto a Monte Carlo ai danni del .\nL'8 novembre 1998 si frattura il ginocchio in pi\u00f9 punti in seguito a uno scontro con Shaka Hislop, portiere del West Ham Utd: la violenza dell'impatto \u00e8 tale che Casiraghi non riprende pi\u00f9 a giocare a calcio a livello professionistico. Nonostante i numerosi interventi chirurgici, Casiraghi non riesce a recuperare dal grave infortunio ed \u00e8 costretto ad abbandonare la carriera, in seguito al licenziamento da parte del Chelsea avvenuto il 4 agosto 2000, a soli 31 anni.\nNazionale.\nConvocato dal CT Azeglio Vicini, Casiraghi fa il suo esordio in nazionale il 13 febbraio 1991, ancora prima di compiere 22 anni, in occasione della partita amichevole Italia- (0-0) disputata a Terni. Realizza il suo primo gol in nazionale il 19 febbraio 1992, nella gara amichevole vinta per 4-0 contro a Cesena.\nFa parte dei 22 convocati per il , dove diviene \"vicecampione del Mondo\" scendendo in campo tre volte sempre da titolare: nelle gare della fase a gironi contro la e il , e nella semifinale vinta per 2-1 contro la .\nIl CT Arrigo Sacchi lo convoca anche per il , dove nella prima gara del girone realizza la doppietta decisiva nella vittoria per 2-1 contro la . Tuttavia, Casiraghi ed altri giocatori vengono lasciati in panchina nella seconda gara, persa contro la , e la nazionale viene eliminata nella fase a gironi dopo il pareggio contro la .\nIl 15 novembre 1997 a Napoli realizza la rete decisiva contro la Russia (1-0) nella partita di ritorno degli spareggi per accedere al . La sua ultima partita in azzurro \u00e8 l'amichevole del 22 aprile 1998 contro il (3-1), nella quale subentra a Christian Vieri nella ripresa; a fine stagione non viene infatti convocato dal CT Cesare Maldini per la fase finale del Mondiale disputato in Francia.\nIn nazionale ha totalizzato 13 gol in 44 presenze.\nAllenatore.\nIl 17 luglio 2001 comincia ad allenare nel , occupandosi del settore giovanile. Il 20 maggio 2003 ottiene il primo incarico tra i professionisti, diventando allenatore del (Serie C2, girone A). Viene esonerato il 24 marzo 2004. Il 16 luglio 2006 torna al quale coordinatore del settore giovanile, fino a quando, il 24 luglio, a soli 37 anni, viene scelto dai commissari della FIGC Guido Rossi e Demetrio Albertini per sostituire Claudio Gentile sulla panchina della nazionale Under-21, e avr\u00e0 anche la responsabilit\u00e0 dell'Under-20.\nSotto la sua direzione l'Under-21 si qualifica all'Europeo 2007 nei Paesi Bassi, dove viene eliminata nel girone, ma riesce a ottenere comunque la qualificazione ai Giochi olimpici di , superando il in uno spareggio conclusosi ai tiri di rigore. In preparazione dei Giochi, guida la nazionale olimpica alla vittoria nel Torneo di Tolone 2008. Ai Giochi olimpici disputati in Cina la nazionale olimpica guidata da Casiraghi raggiunge i quarti di finale, dove viene eliminata dal . Si qualifica anche all'Europeo 2009 in Svezia, dove questa volta l'Under-21 supera la prima fase. Gli \"azzurrini\" vengono eliminati in semifinale perdendo per 1-0 con la poi vincitrice del torneo.\nInfine, a causa della mancata qualificazione all'Europeo 2011 e ai Giochi olimpici di dopo l'eliminazione ai play-off contro la , il 20 ottobre 2010 lascia la guida tecnica della'Under-21.\nIl 24 dicembre 2014 approda al in qualit\u00e0 di vice di Gianfranco Zola, chiamato ad allenare la squadra sarda in sostituzione dell'esonerato Zden\u011bk Zeman. Il 9 marzo 2015, a seguito dell'esonero di Zola, viene licenziato insieme allo staff.\nL'11 luglio assume il ruolo di vice di Zola all' in Qatar. Il 27 giugno 2016 viene esonerato insieme al tecnico.\nIl 14 dicembre segue l'ex attaccante del Chelsea anche al . Il 17 aprile 2017 entrambi si dimettono."}
{"id": "372012", "revid": "1186766", "url": "https://it.wikipedia.org/wiki?curid=372012", "title": "Guerrino", "text": ""}
{"id": "372023", "revid": "1305772", "url": "https://it.wikipedia.org/wiki?curid=372023", "title": "Fortunata", "text": ""}
{"id": "372027", "revid": "226458", "url": "https://it.wikipedia.org/wiki?curid=372027", "title": "Mercato monetario", "text": "\u00c8 definito mercato monetario l'insieme di negoziazioni aventi per oggetto strumenti finanziari con durata inferiore ai 12-18 mesi. Esso si differenzia quindi dal mercato dei capitali nel quale sono contrattati strumenti con scadenza superiore. La finalit\u00e0 di questa parte di mercato \u00e8 quella di gestire la liquidit\u00e0; infatti data la breve durata dei contratti e la presenza di un mercato secondario, l'investitore ha la possibilit\u00e0 di investire temporanee eccedenze di fondi e l'imprenditore pu\u00f2 risolvere temporanei fabbisogni con la possibilit\u00e0 di smobilitare a breve termine l'investimento."}
{"id": "372038", "revid": "21880", "url": "https://it.wikipedia.org/wiki?curid=372038", "title": "Azotofissatori", "text": ""}
{"id": "372043", "revid": "3831", "url": "https://it.wikipedia.org/wiki?curid=372043", "title": "Lung Ching", "text": ""}
{"id": "372046", "revid": "3831", "url": "https://it.wikipedia.org/wiki?curid=372046", "title": "Shui-Hsien", "text": ""}
{"id": "372052", "revid": "486946", "url": "https://it.wikipedia.org/wiki?curid=372052", "title": "Pirates!", "text": ""}
{"id": "372053", "revid": "254059", "url": "https://it.wikipedia.org/wiki?curid=372053", "title": "Distretto di Boudry", "text": "Il distretto di Boudry \u00e8 un distretto del Canton Neuch\u00e2tel, in Svizzera. Confina con i distretti di Val-de-Travers a ovest, Le Locle a nord-ovest, La Chaux-de-Fonds e Val-de-Ruz a nord, Neuch\u00e2tel a nord-est, con il Canton Friburgo (distretto della Broye) a sud e con il Canton Vaud (distretti della Broye-Vully a sud e del Jura-Nord vaudois a sud-ovest). Il capoluogo \u00e8 Boudry. Comprende una parte del lago di Neuch\u00e2tel.\nSuddivisioni.\nAmministrativamente \u00e8 diviso in 12 comuni:"}
{"id": "372055", "revid": "1977557", "url": "https://it.wikipedia.org/wiki?curid=372055", "title": "Ejnar Hertzsprung", "text": "Negli anni 1911-1913 svilupp\u00f2, assieme ad Henry Norris Russell, il Diagramma Hertzsprung-Russell.\nNel 1913 determin\u00f2 la distanza di parecchie Cefeidi galattiche, usando il metodo della parallasse statistica, e calibr\u00f2 cos\u00ec la relazione poi scoperta da Henrietta Leavitt tra periodo e magnitudine delle Cefeidi. Nei suoi calcoli c'era tuttavia un errore, dato che le stelle erano stimate 10 volte pi\u00f9 vicine. Utilizz\u00f2 le sue deduzioni per stimare la distanza della Piccola Nube di Magellano.\nAsteroidi scoperti.\nHertzsprung ha scoperto due asteroidi:\nRiconoscimenti.\nPortano il suo nome il cratere Hertzsprung, sulla superficie della Luna, e l'asteroide 1693 Hertzsprung."}
{"id": "372056", "revid": "2407", "url": "https://it.wikipedia.org/wiki?curid=372056", "title": "Punnett", "text": ""}
{"id": "372058", "revid": "219110", "url": "https://it.wikipedia.org/wiki?curid=372058", "title": "Microsoft Visual C++", "text": "Microsoft Visual C++ (anche noto come MSVC) \u00e8 un ambiente di sviluppo integrato (IDE) di Microsoft per la programmazione nei linguaggi C, C++ e C++/CLI.\n\u00c8 orientato soprattutto allo sviluppo e al debug di codice C++ basato sulle API di Microsoft Windows, DirectX e Microsoft .NET.\nEsiste sia in una versione stand-alone (Microsoft Visual C++ 2008 Express Edition) sia come parte dell'ambiente Microsoft Visual Studio (nelle tre versioni \"Standard\", \"Professional\" e \"Team Suite\"). Il sito di MSDN mette a disposizione la versione \"Express\" per il download gratuito."}
{"id": "372060", "revid": "930062", "url": "https://it.wikipedia.org/wiki?curid=372060", "title": "Durata di permanenza di uomini nello spazio", "text": "Elenco dei primi 50 uomini astronauta/cosmonauta per durata totale di permanenza nello spazio aggiornato al 20 dicembre 2021 (atterraggio Sojuz MS-20)."}
{"id": "372061", "revid": "3831", "url": "https://it.wikipedia.org/wiki?curid=372061", "title": "Ch'i-Men Mao Feng", "text": ""}
{"id": "372063", "revid": "207192", "url": "https://it.wikipedia.org/wiki?curid=372063", "title": "Mondiali di calcio 1938", "text": ""}
{"id": "372081", "revid": "6923", "url": "https://it.wikipedia.org/wiki?curid=372081", "title": "Cala Spalmatoio", "text": "Cala spalmatoio, talvolta chiamato cala degli Spalmatoi \u00e8 una denominazione tipica di diverse localit\u00e0 situate su alcune isole italiane, tra cui Giannutri e Isola del Giglio. Il nome deriva dal fatto che tali cale venivano normalmente adibite al rimessaggio ed alla riparazione delle barche, operazioni che comportavano, di norma, una procedimento di \"spalmatura\" di pece o altri rivestimenti impermeabili sul fasciame delle imbarcazioni."}
{"id": "372083", "revid": "793215", "url": "https://it.wikipedia.org/wiki?curid=372083", "title": "Bandiere del Missouri", "text": "Le Bandiera della Guardia dello Stato del Missouri ed altre Bandiere nel periodo della secessione.\nStoria.\nCome il Kentucky, lo Stato del Missouri era fortemente diviso sul problema della secessione nel 1861. I Missouriani della parte schiavista dello Stato, guidati dal Governatore Claiborne F. Jackson, erano favorevoli alla secessione, mentre i \u201cquarantottisti\u201d tedeschi dislocati a St. Louis e nella parte nordorientale dello Stato, detestavano la schiavit\u00f9 e si opponevano alla secessione. \nNel febbraio 1861 i secessionisti della valle del fiume Missouri nella parte nordorientale dello Stato attraversarono il fiume verso il Territorio del Nebraska ed issarono una Bandiera con Palmetto portante il motto \"Southern Rights \" su Old Fort Kearney, l'accampamento federale sul Missouri occupato fra il 1848 ed il 1849, da non confondersi con il Fort Kearney sul fiume Platte. Evidentemente le bandiere \u201csecessioniste con il Palmetto in onore della secessione della Carolina del Sud dall'Unione nel dicembre del 1860 erano popolari fra i simpatizzanti della secessione del Missouri all'inizio del 1861. Un'altra bandiera, catturata nei pressi di Booneville (Missouri) il 16 giugno 1861, aveva un campo bianco bordato di rosso con un Palmetto al centro e sopra il motto \"Constitutional Rights.\"\nNonostante la presenza occasionale di queste insegne \"secessioniste\" nello Stato nella prima met\u00e0 del 1861, la milizia del Missouri che il Governatore Jackson aveva chiamato in servizio di Stato preferivano bandiere che portassero lo stemma dello Stato. Una delle bandiere, quella della \"Guardia del Missouri\", catturata quando la milizia del Missouri fu accerchiata e costretta ad arrendersi dalla \"home guard\" federale a St. Louis il 10 maggio, portava lo stemma di Stato incoronato di quercia ed alloro, sormontato dall'aquila federale e contornato da ambo i lati da rappresentazioni di Bandiere degli Stati Uniti, il tutto su di un campo bianco frangiato in oro. Un'altra Bandiera della milizia del Missouri, quella del \"2\u00b0 Milizia del Missouri\", che portava lo stemma di Stato su un lato e uno studio di tigri in riposo col motto \"Beware\" (Attento) sull'altro lato, fu trafugata da Camp Jackson da Mary Bowen, che pi\u00f9 tardi la consegn\u00f2, con iscrizioni appropriatamente modificate, al reggimento Volontari Confederati di suo marito, il 1\u00ba Fanteria del Missouri.\nIl risalto prebellico dato allo stemma dello Stato sulle Bandiere della milizia del Missouri si riflette nella Bandiera adottata dalla Guardia di Stato del Missouri, orientata alla Confederazione, poco dopo l'inizio della sua formazione, ai primi di giugno del 1861. Il 5 giugno 1861 il Maggior Generale Sterling Price, Comandante della Guardia di Stato del Missouri, disponeva che \"\"Ogni reggimento adotter\u00e0 la Bandiera di Stato, fatta di lana merinos azzurra, 6 piedi per 5 piedi, con lo stemma del Missouri in oro su ambedue i lati. Ogni compagnia a cavallo avr\u00e0 un guidone, che sar\u00e0 di lana merinos bianca, 3 piedi per 2 1/2 piedi, con le lettere M.S.G. dorate su ambo i lati.\" Non sono note Bandiere sopravvissute conformi a questi ordini. Cionondimeno, dai resoconti degli scontri in Missouri nel 1861, \u00e8 chiaramente evidente che Bandiere conformi a questo modello o sue varianti furono in servizio con le forze Confederate.\nIn effetti lo stesso Generale Price us\u00f2 una Bandiera che era una variante della Bandiera di Stato. Secondo una relazione che descrive il Quartier Generale di Price: \"La Bandiera di Stato del Missouri sventolava sul comando del Generale; essa \u00e8 emblematica del nostro stemma, ma esibisce solo una parte della Bandiera; infatti lo scudo con gli orsi ai lati, rampanti e vigilanti, in termini araldici, non \u00e8 rappresentato, e forse non sarebbe appropriato, eppure vi sono la stella sorgente su fondo azzurro e qualche altra cosa, non distintamente visibile.\" Anche altre varianti furono in uso in quello Stato nel 1861.\nA Booneville, Missouri il 17 giugno 1861, un testimone oculare indicava che tre delle quattro Bandiere portate dalla Guardia di Stato del Missouri incorporavano lo stemma di Stato. Thomas W. Knox, che accompagnava le forze dell'Unione, diede un resoconto molto dettagliato delle Bandiere, notando che le \"Bandiere catturate in questa occasione erano un'eccellente illustrazione della politica dei capi secessionisti. C'era una Bandiera dei ribelli con lo stemma dello Stato del Missouri che riempiva il campo; c'era una Bandiera di Stato, con solo quindici stelle intorno allo stemma. C'era una Bandiera dei ribelli con lo stemma di Stato al centro e ce n'era una di modello regolare.\"\nDue settimane dopo presso Carthage (Missouri), i volontari unionisti \u201cOlandesi\u201d del Brigadier Generale Franz Sigel combatterono contro le forze in ritirata della Guardia di Stato del Missouri. Il Fort Scott Democrat pi\u00f9 tardi dava notizia dello scontro e indicava che: \"I ribelli avevano tre Bandiere, una dello Stato del Missouri, che era intatta, e due Bandiere secessioniste, che furono abbattute due volte e non pi\u00f9 issate.\" Queste potevano essere le stesse Bandiere portate in azione dalla Guardia di Stato del Missouri durante il loro riuscito assedio di Carthage, Missouri il 20 settembre 1861. Dopo che la guarnigione unionista di quella citt\u00e0 si fu arresa, un corrispondente del Democratic Herald scrisse: \"Alle sei pomeridiane le \"stars and stripes\" furono ammainate e la Bandiera azzurra dello Stato e le Bandiere Confederate furono issate sull'edificio del Collegio, e tremilacinquecento soldati federali sfilarono deponendo le loro armi.\"\"\nDalle prove presentate si pu\u00f2 facilmente concludere che le unit\u00e0 della Guardia di Stato del Missouri che combatterono nella loro madrepatria nel 1861 sembra abbiano portato un miscuglio di Bandiere di Stato azzurre conformi agli ordini del loro Generale, loro varianti, o Bandiere Nazionali Confederate del 1\u00b0 modello, decorate in parte con lo stemma del Missouri o prive di ogni riferimento al Missouri. Le Bandiere da loro utilizzate uguagliavano quelle portate dalle forze dei governi degli Stati Confederati che si unirono alla Guardia di Stato del Missouri nella battaglia di Wilson's Creek nell'agosto 1861."}
{"id": "372091", "revid": "767487", "url": "https://it.wikipedia.org/wiki?curid=372091", "title": "Marcella Lucidi", "text": "Laureata in giurisprudenza, avvocato, inizialmente aderisce all'Azione Cattolica per poi legarsi al gruppo dei Cristiano Sociali, con i quali viene eletta deputato nel 1996 e con cui confluisce nei Democratici di Sinistra nel 1998. Nel 2001 torna alla Camera dei deputati con i DS- Ulivo venendo eletta con il sistema maggioritario nella circoscrizione XV (Lazio 1) e pi\u00f9 precisamente nel collegio 14 \"Roma-Ardeatino\".\n\u00c8 stata prima responsabile nazionale DS delle politiche per l'infanzia e poi responsabile nazionale DS delle politiche della sicurezza fino a maggio 2006. Nella XIV ha fatto parte della II commissione (giustizia), di cui \u00e8 stata segretario dal 20 ottobre del 2005. Sposata e madre di un bimbo nato nel 2003, in vista delle elezioni politiche del 2006 si \u00e8 candidata nel Lazio per il Senato della Repubblica.\nDal 18 maggio del 2006 all'8 maggio 2008 fece parte del secondo governo Prodi in qualit\u00e0 di sottosegretario all'Interno con delega all'immigrazione.\n\u00c8 stata Relatrice della Commissione del Partito Democratico incaricata della redazione del Codice Etico. Presidente Sergio Mattarella."}
{"id": "372094", "revid": "19580", "url": "https://it.wikipedia.org/wiki?curid=372094", "title": "Sergio Conforti", "text": ""}
{"id": "372101", "revid": "1372005", "url": "https://it.wikipedia.org/wiki?curid=372101", "title": "Trivio", "text": "Il trivio o trivium, in epoca medievale, stava ad indicare ad un tempo tre arti liberali ed il loro insegnamento. Ad esso seguiva tematicamente il quadrivio.\nIl \"Trivium\" riguardava tre discipline filosofico-letterarie:\nQuesta suddivisione si deve a Marziano Capella, un filosofo della tarda latinit\u00e0 (IV-V secolo d.C.) che si occup\u00f2, fra le altre cose, di suddividere in categorie tutto lo scibile umano.\nSimbologia.\nFrequentemente le arti liberali erano oggetto di rappresentazioni simboliche nell'arte e nella letteratura. Si riteneva che le attivit\u00e0 della mente umana fossero influenzate dalle forze naturali, in particolare i pianeti, collegando pi\u00f9 discipline in un sistema di corrispondenze tipicamente medievale.\nLa grammatica aveva come simbolo una donna con una fontana in mano, simbolo della prima acqua con cui gli studenti soddisfacevano la loro sete di sapere. Il cielo di riferimento \u00e8 quello della Luna, legato all'et\u00e0 dell'infanzia, in cui si studia la grammatica. La figura allegorica della Grammatica \u00e8 una giovane donna coronata che offre un frutto (spesso un fico) a un bambino che tiene in braccio sulla destra, mentre con un'asta nella destra indica la porta del sapere. La figura storica di riferimento \u00e8 Elio Donato o Prisciano.\nLa retorica ha come simbolo una giovane donna che guarda in uno specchio. Il cielo di riferimento \u00e8 Venere, legato all'et\u00e0 dell'adolescenza, et\u00e0 in cui si studia la retorica. La figura allegorica mostra una donna che tiene in mano un cartiglio con la scritta \"Mulceo dum loquor varios induta colores\". Figura di riferimento \u00e8 Cicerone, spesso rappresentato con un libro in mano e con l'altra che lo indica, oltre talvolta a una terza mano sotto il mantello che indica la riflessione.\nLa dialettica o logica ha come simbolo un uomo che scrive un libro. Il cielo di riferimento \u00e8 quello di Mercurio, protettore dei mercanti, che devono eccellere nell'arte della logica. La figura allegorica mostra una donna vestita di bianco che nella mano destra tiene un ramo e in quella sinistra uno scorpione, simbolo del sillogismo. Il personaggio di riferimento \u00e8 Pietro Ispano."}
{"id": "372103", "revid": "34222", "url": "https://it.wikipedia.org/wiki?curid=372103", "title": "I Serenissimi", "text": ""}
{"id": "372111", "revid": "2219923", "url": "https://it.wikipedia.org/wiki?curid=372111", "title": "Quadrivio", "text": "Il quadrivio (in latino, \"quadrivium\", letteralmente \"quattro vie\"), in epoca medievale, indicava, assieme al trivio, la formazione scolastica delle arti liberali, propedeutica all'insegnamento della teologia e della filosofia.\nIl termine, con la grafia \"quadruuio\", \u00e8 stato introdotto da Boezio nel Prologo all\"Institutio arithmetica\". \nEsso comprendeva quattro discipline attribuite alla sfera matematica:\nQuesta suddivisione si deve a Marziano Capella, un filosofo della tarda latinit\u00e0 (IV-V secolo d.C.) che si occup\u00f2, fra le altre cose, di suddividere in categorie tutto lo scibile umano.\nSimbologia.\nFrequentemente le arti liberali erano oggetto di rappresentazioni simboliche nell'arte e nella letteratura. Si riteneva che le attivit\u00e0 della mente umana fossero influenzate dalle forze naturali, in particolare i pianeti, collegando pi\u00f9 discipline in un sistema di corrispondenze tipicamente medievale.\nL'aritmetica aveva come simbolo un re con uno scettro nella mano destra. Il cielo di riferimento era quello di Giove e la sua figura allegorica era una donna che indicava il numero due con l'indice e il medio della mano destra, mentre con la sinistra reggeva la tavola pitagorica; talvolta un velo mosso dal vento indicava l'idea delle quantit\u00e0 astratte, oggetto dell'aritmetica. La figura storica di riferimento era Pitagora.\nLa geometria aveva come simbolo un guerriero armato, infatti il suo cielo di riferimento era quello di Marte. la figura allegorica mostra una donna che guarda in basso, con un compasso nella mano destra e una squadra in quella sinistra. Il personaggio di riferimento \u00e8 Euclide.\nL'astronomia aveva come simbolo un uomo vecchio reggente una falce e una spada. Il cielo di riferimento \u00e8 quello di Saturno. La figura allegorica mostra una donna coronata con un astrolabio nella mano sinistra e la mano destra alzata verso il cielo, oggetto dell'astronomia. Personaggio chiave \u00e8 Claudio Tolomeo, spesso raffigurato come un re per la confusione con i sovrani egizi della dinastia tolemaica.\nLa musica ha come simbolo un giovane uomo con una clessidra e il cielo di riferimento \u00e8 quello del Sole. La figura allegorica mostra una donna che suona un organo portativo o che canta. Il personaggio di riferimento \u00e8 Tubalcain, il fabbro che secondo le sacre Scritture invent\u00f2 il primo strumento musicale.\nNella formazione degli ecclesiastici.\nNel V secolo, Cassiodoro, senatore romano convertitosi al Cristianesimo, traccia il primo percorso di formazione degli ecclesiastici, che prevedeva lo studio delle \"litterae humaniores\" del Trivio e del Quadrivio come base propedeutica per lo studio delle lettere sacre (\"divinae litterae\"): Sacra Scrittura, patristica, teologia, liturgia, storia della Chiesa.\nLa suddivisione delle discipline del sapere operata da Cassiodoro rimase un modello di riferimento per l'istruzione nei secoli successivi."}
{"id": "372114", "revid": "1342115", "url": "https://it.wikipedia.org/wiki?curid=372114", "title": "Margherita Coluccini", "text": "Biografia.\nDopo la maturit\u00e0 scientifica divenne dirigente di un'azienda privata e si iscrisse al Partito Comunista Italiano, con cui mosse i suoi primi passi in politica. Dal 1992 al 2003 fu sindaco di Genazzano, guidando una giunta di centrosinistra.\nNel 2001 venne eletta deputato con il sistema proporzionale nella circoscrizione XV (Lazio 1), la lista collegata alla sua elezione \u00e8 quella dei Democratici di Sinistra, al cui gruppo parlamentare aderisce. Membro della I commissione (affari istituzionali).\nIn vista delle elezioni politiche del 2006, \u00e8 candidata alla Camera con la lista unitaria dell'Ulivo, senza risultare eletta. Nel 2007 \u00e8 tra i promotori dell'Associazione per la Democrazia Deliberativa che aderisce al Partito Democratico.\nSposata, ha un figlio."}
{"id": "372116", "revid": "486946", "url": "https://it.wikipedia.org/wiki?curid=372116", "title": "Eurofestival (1980)", "text": ""}
{"id": "372124", "revid": "394", "url": "https://it.wikipedia.org/wiki?curid=372124", "title": "Curses (videogioco)", "text": "Curses (\"Maledizioni\") \u00e8 un'avventura testuale creata da Graham Nelson nel 1993.\n\u00c8 la prima importante avventura testuale scritta in linguaggio Inform (a sua volta sviluppato da Nelson); \u00e8 distribuita gratuitamente come eseguibile per Z-machine. I sorgenti Inform non sono disponibili pubblicamente.\nEssendo apparsa all'inizio dell'era non-commerciale della fiction interattiva, \u00e8 considerata una pietra miliare del genere. Nella storia il giocatore interpreta un giovane aristocratico inglese che, tentando di trovare una vecchia mappa di Parigi in solaio, finisce proiettato in un'avventura surreale, in cui scopre che la sua famiglia \u00e8 sotto l'influsso di una maledizione."}
{"id": "372126", "revid": "486946", "url": "https://it.wikipedia.org/wiki?curid=372126", "title": "Eurofestival (1981)", "text": ""}
{"id": "372132", "revid": "6923", "url": "https://it.wikipedia.org/wiki?curid=372132", "title": "Stand Watie", "text": "Nato a Oothcaloga nella Nazione Cherokee, Georgia (presso l'attuale Rome, Georgia), il nome Cherokee di Stand Watie era De-ga-ta-ga, o \u00ab\"he stands\"\u00bb (\u00abegli sta in piedi\u00bb). Era anche noto come Isaac S. Watie. Frequent\u00f2 la scuola della Missione Moravian a Springplace, Georgia, e serv\u00ec in qualit\u00e0 di impiegato della Corte Suprema Cherokee e Speaker del Consiglio Nazionale Cherokee prima della rimozione.\nMembro della fazione Ridge-Watie-Boundinot della Nazione Cherokee, Watie sostenne il trasferimento nella Nazione Cherokee, West, e firm\u00f2 il trattato di New Echota nel 1835, in sfida contro il Capo Principale John Ross e la maggioranza dei Cherokees. Watie si trasfer\u00ec nella Nazione Cherokee, occidentale (attuale Oklahoma) nel 1837 e si stabil\u00ec ad Honey Creek. In seguito all'assassinio di suo zio Major Ridge, del cugino John Ridge e del fratello Elias Boundinot (Buck Watie) nel 1839, e di suo fratello Thomas Watie nel 1845, Stand Watie assunse la guida della fazione Ridge-Watie-Boundinot e fu coinvolto in una sanguinosa faida di lunga durata con i seguaci di John Ross (capo indiano). Egli fu anche capo dei Cavalieri del Circolo d'Oro, che si opponevano profondamente all'abolizionismo.\nAllo scoppio della guerra di secessione Watie si un\u00ec subito alla causa del Sud. Fu nominato colonnello il 12 luglio 1861 ed arruol\u00f2 un reggimento di Cherokees per servire nell'Esercito confederato. Pi\u00f9 tardi, quando il capo John Ross firm\u00f2 un trattato di alleanza con il Sud, gli uomini di Watie furono organizzati nel Reggimento Fucilieri a Cavallo Cherokee. Dopo la fuga di Ross dal Territorio indiano Watie fu eletto Capo Principale dei Cherokees Confederati nell'agosto 1862.\nParte delle unit\u00e0 di Watie combatterono ad Oak Hills (10 agosto 1861) in una battaglia che assicur\u00f2 al Sud la tenuta dei Territori Indiani e fece di Watie un eroe militare Confederato. Successivamente Watie aiut\u00f2 a guidare i nativi americani favorevoli al Nord fuori dai Territori Indiani e dopo la battaglia di Chustenahlah (26 dicembre 1861) comand\u00f2 l'inseguimento dei Federali in fuga, presso Opothleyahola, e li port\u00f2 in esilio nel Kansas. Nonostante gli uomini di Watie fossero esentati dal prestare servizio fuori del Territorio indiano, egli condusse le sue truppe in Arkansas nella primavera del 1861 per arginare un'invasione federale della regione. Unito al Comando del maggior generale Earl Van Dorn Watie prese parte alla battaglia di Pea Ridge (6 - 8 marzo 1862). Il primo giorno di combattimento i Cherokees, che erano sul fianco sinistro della linea Confederata, catturarono ad Elkhorn Tavern una batteria di artiglieria dell'Unione prima di essere costretti ad abbandonarla. In seguito alla vittoria federale il Comando di Watie si ritir\u00f2 verso sud.\nWatie e le truppe al suo comando parteciparono a diciotto battaglie ed alle maggiori schermaglie con le truppe federali durante la guerra di secessione, fra le quali Cowskin Prairie (aprile 1862), Old Fort Wayne (ottobre 1862), Webber's Falls (aprile 1863), Fort Gibson (maggio 1863), Cabin Creek (luglio 1863) e Gunter's Prairie (agosto 1864). In aggiunta i suoi uomini furono impegnati in una moltitudine di schermaglie minori e di combattimenti d'incontro nel Territorio indiano e degli Stati confinanti. Con i suoi raid a lungo raggio, dietro le linee dell'Unione, Watie impegn\u00f2 migliaia di Federali che sarebbero stati assolutamente necessari ad est.\nLe due maggiori vittorie di Watie furono la cattura della nave a vapore federale \"J.R. Williams\" il 15 giugno 1864 e di rifornimenti del valore di $1.5 milioni in un treno di rifornimenti federali durante la seconda battaglia di Cabin Creek il 19 settembre 1864. Watie fu promosso brigadiere generale il 6 maggio 1864 e gli fu dato il comando della Prima Brigata Indiana. Fu l'unico nativo americano a ricevere il rango di generale nella guerra di secessione. Watie si arrese il 23 giugno 1865, ultimo generale Confederato a deporre le armi.\nDopo la guerra Watie prest\u00f2 servizio, quale membro della Delegazione dei Cherokee del Sud, durante la negoziazione del Trattato di Ricostruzione Cherokee del 1866. In seguito abbandon\u00f2 la vita pubblica e torn\u00f2 alla sua vecchia casa sullo Honey Creek. Mor\u00ec il 9 settembre 1871."}
{"id": "372138", "revid": "1543377", "url": "https://it.wikipedia.org/wiki?curid=372138", "title": "Henrietta Swan Leavitt", "text": "Biografia.\nDopo gli studi al Radcliffe College di Cambridge, Leavitt inizi\u00f2 a lavorare nel 1893 presso l'Osservatorio di Harvard come \"donna computer\", cio\u00e8 con le mansioni di calcolatore manuale. Le donne, fino a quel momento non prese in considerazione come astronome, ebbero quest'occasione perch\u00e9 servivano specialisti a basso costo per catalogare la posizione, il colore e la magnitudine delle stelle osservabili. In tale periodo una malattia la rese progressivamente sorda.\nLe \"computer\" erano impiegate per studiare le lastre fotografiche delle stelle e per effettuare calcoli, il che spiega il loro nome. Leavitt fu assunta da Edward Pickering per misurare e catalogare la luminosit\u00e0 delle stelle nelle fotografie dell'osservatorio. Not\u00f2 centinaia di stelle variabili nelle immagini delle Nubi di Magellano. Nel 1908 pubblic\u00f2 i suoi risultati negli \"Annali dell'Osservatorio Astronomico del Collegio di Harvard\", notando che alcune tra quelle stelle mostravano una regolarit\u00e0: le pi\u00f9 luminose avevano anche un periodo pi\u00f9 lungo. Dopo alcuni studi, conferm\u00f2 nel 1912 che le stelle variabili oggi chiamate cefeidi, presentano una relazione periodo-luminosit\u00e0, secondo l'equazione:\nDove MV rappresenta la magnitudine assoluta, e P il periodo della variazione. \nQuesta relazione rese le cefeidi degli importantissimi indicatori di distanza nell'universo, perch\u00e9 noto il periodo, si pu\u00f2 ricavare facilmente la distanza, avendo la magnitudine apparente, dalla relazione:\ndove d rappresenta la distanza in parsec.\nUn anno dopo la pubblicazione dei risultati, Ejnar Hertzsprung determin\u00f2 la distanza di parecchie cefeidi all'interno della Via Lattea. Quando inoltre si scoprirono numerose cefeidi anche in altre galassie, come in quella di Andromeda, fu semplice calcolarne la distanza. In questo modo si pose fine al Grande Dibattito riguardante l'appartenenza o meno delle galassie alla Via Lattea.\nLeavitt lavor\u00f2 sporadicamente durante gli anni ad Harvard, spesso ostacolata da problemi di salute e doveri familiari. Ma dal 1921, quando Harlow Shapley prese il posto di direttore dell'Osservatorio, lei fu messa a capo della sezione che si occupava di fotometria astronomica. Mor\u00ec di cancro alla fine di quell'anno.\nLeavitt, tra le altre scoperte, ha scoperto 5 novae.\nRiconoscimenti.\nQuattro anni dopo la sua morte, il matematico svedese G\u00f6sta Mittag-Leffler la propose per il Premio Nobel. La nomination era dovuta proprio alla sua formulazione della relazione periodo-luminosit\u00e0 delle cefeidi. Tuttavia, poich\u00e9 era gi\u00e0 morta, non pot\u00e9 mai essere nominata.\nLe sono stati dedicati l'asteroide 5383 Leavitt e il cratere Leavitt sulla Luna."}
{"id": "372147", "revid": "1924342", "url": "https://it.wikipedia.org/wiki?curid=372147", "title": "Keeper of the Seven Keys - Part I", "text": "Keeper of the Seven Keys \u2013 Part I \u00e8 il secondo album del gruppo musicale tedesco Helloween, pubblicato dalla Noise Records nel 1987.\nSi tratta del primo album del gruppo registrato e pubblicato con il nuovo cantante Michael Kiske, che sostitu\u00ec Kai Hansen al microfono. \u00c8 composto da otto brani (la maggior parte dei quali composti da Hansen), ma in rare edizioni \u00e8 stata inserita nella track-list anche la canzone \"Judas\" pubblicata come singolo l'anno precedente all'album."}
{"id": "372169", "revid": "339392", "url": "https://it.wikipedia.org/wiki?curid=372169", "title": "VisualC++", "text": ""}
{"id": "372175", "revid": "124514360", "url": "https://it.wikipedia.org/wiki?curid=372175", "title": "Andrej Kirilenko", "text": "Alto per di peso, \u00e8 stato professionista nella NBA dove era considerato uno dei migliori difensori della lega. Il suo ruolo era quello di ala grande, ma spesso giocava anche come ala piccola.\n\u00c8 l'attuale presidente dell'RBF, la Federazione cestistica della Russia.\nCarriera.\nClub.\nEsordi in Russia.\nKirilenko inizia a praticare la pallacanestro a dieci anni; nella stagione 1996-97, appena quindicenne, diventa il pi\u00f9 giovane giocatore di sempre a scendere in campo nella Russian Superleague, la massima divisione cestistica russa del tempo, con lo Spartak San Pietroburgo, dopo avervi militato nelle giovanili. Dopo sole tre partite di campionato del primo anno nella stagione 1998-99 Kirilenko diventa titolare dello Spartak, mettendo a referto quasi 12 punti a partita.\nIl CSKA e il draft.\nNel 1998 passa al CSKA Mosca, il team pi\u00f9 forte della nazione, sotto la guida di coach Stanislav Er\u00ebmin. Nella sua prima stagione Kirilenko contribuisce alla vittoria del campionato, inoltre partecipa all'All-Star Game, vincendo sia la sfida Est-Ovest sia la gara delle schiacciate, ed esordisce in Eurolega.\nNonostante la giovanissima et\u00e0 (18 anni) Kirilenko viene gi\u00e0 annoverato tra i migliori prospetti europei, tanto che viene scelto come numero 24 nel draft NBA del 1999, con gli Utah Jazz che usano la loro seconda scelta al primo giro per selezionarlo; a 18 anni e 132 giorni \u00e8 il pi\u00f9 giovane cestista europeo di sempre ad essere selezionato, ed il primo russo scelto nel primo giro; si decide comunque, visto la giovane et\u00e0, di farlo rimanere in Europa.\nNel secondo anno al CSKA Kirilenko \u00e8 di nuovo tra i protagonisti della vittoria del campionato, a cui si aggiunge la conquista della Lega NEBL; invece i moscoviti si fermano, come l'anno precedente, agli ottavi di finale di Eurolega. Kirilenko \u00e8 inoltre di nuovo decisivo per la vittoria dell'Ovest nell'All-Star Game, ma arriva secondo (vince Harold Dean del Lokomotiv Mineralnye Vody) nello slam dunk contest. Per la stagione 2000-01 il CSKA cambia allenatore: Valerij Tichonenko non riesce per\u00f2 a garantire buoni risultati alla squadra, che si toglie soddisfazioni solo in FIBA SuproLeague (nata in competizione con l'Eurolega \"classica\"), fermandosi solo di fronte ai futuri campioni del Maccabi Tel Aviv (23 punti e 11 rimbalzi per Kirilenko) e perdendo anche il match per il bronzo. In questa competizione Kirilenko conferma ancora una volta di essere tra i migliori giocatori d'Europa, oltre a finire nella top ten in 7 delle 8 categorie statistiche del torneo, \u00e8 anche il secondo giocatore di sempre a realizzare una tripla doppia (8 febbraio 2001, contro il Lietuvos Rytas, frutto di 13 punti, 11 rimbalzi e 10 rubate).\nAl termine della stagione Kirilenko e i Jazz decidono che \u00e8 il momento per il russo di provare il grande salto in NBA.\nNBA: Utah Jazz.\nEsordi.\nPur essendo stato scelto al draft del 1999, Kirilenko esord\u00ec in NBA solo nella stagione 2001-02, dopo aver firmato un contratto pluriennale il 16 agosto 2001 con gli Utah Jazz, una squadra che viveva gli ultimi anni delle due colonne John Stockton e Karl Malone dopo i fasti degli anni Novanta (e le due finali perse coi Bulls di Jordan). Kirilenko, ventenne, fu fatto partire dalla panchina da coach Jerry Sloan, dimostrando ben presto la sua versatilit\u00e0. Il primo anno del russo \u00e8 comunque ottimo: riesce a partire titolare in met\u00e0 delle gare giocate, accumulando un buon minutaggio e chiudendo la stagione con la doppia cifra di punti, avvicinandosi ai 5 rimbalzi e 2 stoppate di media: le prestazioni gli garantiscono l'inserimento nel primo quintetto dei \"rookie\". I Jazz riescono a raggiungere i play-off della Western Conference con l'ultimo posto disponibile, che li costringe ad affrontare la migliore squadra della regular season, i Sacramento Kings: Kirilenko gioca da titolare tutte e 4 le gare della serie, non sfigurando e mettendo 2.5 stoppate di media, ma la franchigia di Salt Lake City si arrende ai californiani per 3-1. La stagione 2002-03 \u00e8 simile alla precedente, Kirilenko mette a referto cifre simili e i Jazz, guidati per l'ultima volta dal duo Stockton-Malone, perdono nuovamente al primo turno coi Sacramento Kings (4-1) con il russo che, da sesto uomo, gioca meglio dell'annata precedente.\nL'affermazione definitiva.\nDopo l'addio di Stockton (ritiro) e Malone (ai Lakers) nel 2003, i Jazz hanno deciso di impostare il loro futuro sul russo, il giocatore giovane e di maggiore prospettiva nel roster, tanto che esercitano la loro opzione sul suo contratto per estenderlo: Kirilenko \u00e8 infatti emerso come uno dei migliori giovani della Lega e, col tempo, si affermer\u00e0 come uno dei migliori giocatori internazionali e dei difensori sul lato debole.\nIn particolare la stagione in cui Kirilenko esplode definitivamente \u00e8 proprio quella 2003-04: Sloan si ritrova una squadra giovane ed inesperta, e decide di affidarne le chiavi al russo ed a Matt Harpring. Kirilenko ripaga la fiducia (ed il minutaggio di 37 minuti) guidando il team di Salt Lake City in punti (16,5), rimbalzi (8,1), rubate (1,9) e stoppate (2,8), finendo terzo in assist (3,1). Viste le ottime prestazioni Kirilenko, sempre in quintetto base coi Jazz, viene chiamato per giocare l'All-Star Game (prima ed unica volta) ed a fine anno viene inserito nell'NBA All-Defensive Second Team. A livello di squadra le cose non vanno altrettanto bene e il team di Sloan, in piena ricostruzione, manca i playoff per la prima volta dopo 20 anni, nonostante il record positivo (42-40) per una sola gara di distacco dall'ottava piazza ad Ovest. Le ottime prestazioni del russo convincono comunque la dirigenza degli Utah Jazz a blindarlo estendendogli il contratto (\"rookie scale extension\") per altri sei anni con un ingaggio di livello: 86 milioni di dollari; Kirilenko firmer\u00e0 il contratto il 29 ottobre 2004, poco prima dell'inizio della stagione NBA.\nLe due stagioni seguenti seguono questa falsariga, con un ottimo Kirilenko leader di una buona squadra che per\u00f2, vista l'agguerrita concorrenza nella Western Conference, non riesce a qualificarsi per la postseason.\nNell'estate 2004 i Jazz intervengono sul mercato acquisendo due giocatori destinati a rilanciare la squadra: Carlos Boozer e Mehmet Okur. A met\u00e0 della stagione 2004\u201305 Kirilenko si rompe il polso destro contro i Washington Wizards, concludendo cos\u00ec la sua annata; si tratter\u00e0 del primo grave infortunio per il russo, che nelle tre stagioni precedenti aveva saltato solo sei gare, a cui ne seguiranno altri, seppur meno gravi, tanto che in ciascuna delle successive 6 stagioni coi Jazz perder\u00e0 almeno 10 gare, guadagnandosi la poca gradita nomea di giocatore incline agli infortuni. Nonostante avesse giocato solo la met\u00e0 delle 82 gare di regular season, il russo totalizz\u00f2 un quantitativo sufficiente di stoppate per poter essere nominato leader dell'NBA in questa statistica (3,32 a partita); fu inoltre inserito per il secondo anno di fila nel secondo quintetto dell'All-Defensive Team della lega. Anche a causa della perdita del russo i Jazz disputano una pessima stagione, chiudendo con un bilancio negativo (26-56) per la prima volta dal 1983: ci\u00f2 verr\u00e0 compensato dal terzo pick al Draft NBA 2005, con cui preleveranno il futuro campione Deron Williams.\nKirilenko disputa un'ottima stagione 2005-06, venendo anche inserito nell'NBA All-Defensive First Team (\u00e8 il giocatore con pi\u00f9 stoppata a referto), ma il record in pareggio dei Jazz non consente l'accesso ai playoff alla franchigia.\nIl calo.\nLa stagione 2006-07 degli Utah Jazz \u00e8 quella della svolta per la squadra: guidati dal trio Okur-Boozer-Williams, quest'ultimo scelto nel 2005, i Jazz arrivano fino alle finale di Conference, battuti 4-1 dai futuri campioni dei San Antonio Spurs; Kirilenko, pur rimanendo titolare, vede sensibilmente calare il minutaggio (dai 37,7 minuti dell'anno prima, record personale, scende sotto i 30) e rende molto meno del solito: molti attribuirono il declino alla maggiore enfasi offensiva della squadra sul trio Boozer-Williams-Okur, ed il fatto che il russo non si sentisse a suo agio dopo aver perso la posizione di \"go-to guy\" della squadra. La frustrazione del russo venne fuori durante i playoff: durante l'estate, dopo aver condotto la Nazionale russa alla vittoria dell'europeo (di cui \u00e8 MVP) chiede di poter tornarein patria. Ma, dopo diverse voci di scambi e controversie sulle sue esternazioni, Kirilenko torna in America per la stagione 2007\u201308 con l'intenzione di restare coi Jazz, dopo aver lavorato l'off-season con l'ex guardia dei Jazz Jeff Hornacek sul suo tiro; detto fatto l'anno successivo Kirilenko, nonostante non sia pi\u00f9 la stella della squadra, torna ai livelli degli anni precedenti, ed inoltre fa registrare, sempre da titolare, i \"career-high\" nel tiro da due e da tre, a dimostrazione della bont\u00e0 del lavoro svolto nella offseason.\nNella stagione 2008-09 viene impiegato da Sloan come sesto uomo, ma continua a offrire buone prestazioni anche partendo dalla panchina; lo stesso accade l'anno dopo. Nel 2010-11 torna titolare, anche se il suo minutaggio resta in linea con quello degli ultimi anni (30 minuti); purtroppo ma la stagione dei Jazz \u00e8 assai travagliata: dopo aver perso Boozer (free agent), i Jazz a met\u00e0 stagione prima perdono il coach Jerry Sloan (dimissionario dopo 23 stagioni nello Utah), poi cedono Okur (ormai ai margini dopo un infortunio) e, soprattutto, la stella Deron Williams, ceduto a sorpresa ai New Jersey Nets, di fatto decidendo di iniziare un nuovo ciclo.\nIl 10 gennaio 2011 Kirilenko ottiene la cittadinanza statunitense.\nIl lockout e l'annata agrodolce al CSKA.\nDurante l'estate 2011 i dirigenti NBA ed il sindacato giocatori non trovano l'accordo per rinnovare il contratto collettivo, e quindi i proprietari fanno partire la serrata (lockout): man mano che il tempo avanza, e l'accordo non viene raggiunto, molti giocatori NBA cominciano ad accettare le lusinghe delle squadre non NBA per andare a giocare all'estero; Kirilenko, il cui contratto con i Jazz era scaduto il 1\u00ba giugno 2011 (dopo dieci stagioni coi Jazz), rendendolo un unrestricted free-agent, \u00e8 tra i giocatori pi\u00f9 richiesti. Il 4 ottobre viene annunciato l'ingaggio di Kirilenko da parte del suo vecchio team in russia, il CSKA Mosca, per tre anni: il contratto prevede una clausola per ritornare in NBA non appena la serrata terminasse ed inoltre, consentiva al russo di terminarlo alla fine di ciascuna delle stagioni col CSKA; Kirilenko decide inoltre di devolvere in beneficenza tutti i soldi che guadagner\u00e0 durante la sua permanenza in a Mosca.\nIl 31 dicembre, pochi giorni dopo che la stagione NBA \u00e8 finalmente ripartita, viene confermato che il russo rester\u00e0 coi moscoviti anche per il resto della stagione 2011\u201312. A Mosca Kirilenko trova uno squadrone, sotto la guida di Jonas Kazlauskas, deciso a vincere il decimo campionato russo consecutivo, a riconquistare la lega VTB ma soprattutto tornare sul tetto d'Europa. A questo scopo oltre al fenomeno Kirilenko vengono ingaggiati il play Milo\u0161 Teodosi\u0107 e l'ex centro NBA Nenad Krsti\u0107, che si aggiungono ai gi\u00e0 ottimi giocatori presenti dall'annata precedente, quali Chrjapa, \u0160ved, \u0160i\u0161kauskas, Kaun ed Voroncevi\u010d.\nIl CSKA e Kirilenko dominano la stagione: AK-47 viene nominato MVP (con annessa selezione per l'All-Euroleague First Team) e miglior difensore dell'Eurolega, MVP della Lega VTB e delle sue Final Four, e trascina i compagni alla vittoria della Lega VTB. La finale di Eurolega a Istanbul, dopo aver dominato la stagione e battuto in semifinale i campioni in carica del Panahinaikos 66-64, sembrerebbe l'apice di una stagione perfetta. Dopo aver condotto per la maggior parte della partita clamorosamente nell'ultimo quarto, iniziato in vantaggio 53-40, l'Olympiakos recupera la strafavorita corazzata russa (andata anche a +19 nel match ma con due soli canestri negli ultimi 12 minuti) e, con il canestro a 7 decimi dalla fine di Printezis, conquista l'Eurolega (62 a 61 il punteggio finale): per il CSKA e Kirilenko \u00e8 una delusione atroce, che la successiva vittoria del campionato russo non potr\u00e0 cancellare.\nIl ritorno nella NBA coi T'Wolves e passaggio ai Nets.\nNell'estate del 2012 i Minnesota Timberwolves hanno proposto a Kirilenko un biennale (player option per il 2013-14) da 20 milioni di dollari, che il russo ha firmato il 27 giugno, dichiarando di voler ritornare al pi\u00f9 presto a giocare nell'NBA, svincolandosi cos\u00ec dal CSKA Mosca, come previsto dal contratto firmato nell'inverno precedente; a Minneapolis Kirilenko trova anche, tra i vari giocatori internazionali, il suo ex compagno nel CSKA Mosca e nella nazionale russa, la guardia tiratrice Aleksej \u0160ved. L'estate 2013 ha scelto di svincolarsi al termine del primo dei due anni di contratto rinunciando a 10 milioni di dollari.\nIl 12 luglio 2013, ha firmato un contratto biennale del valore di poco pi\u00f9 di 3 milioni di dollari l'anno con i Brooklyn Nets, il cui proprietario \u00e8 il multimiliardario Mikhail Prokhorov, connazionale di Kirilenko.\nNazionale russa.\nKirilenko \u00e8 stato membro della Nazionale Russa di pallacanestro maschile Under 18, giocando il campionato europeo di categoria nel 1998 e quello mondiale l'anno successivo, competizione della quale fu nominato MVP.\nDal 2000 fa parte stabilmente della Nazionale russa di pallacanestro, con la quale ha vinto l'oro continentale nel 2007 (il primo) ed il bronzo nel 2011.\nIn occasione della cerimonia d'apertura delle Olimpiadi di Pechino 2008 \u00e8 stato il portabandiera della Russia. Ha partecipato anche, giovanissimo, al torneo di pallacanestro di Sydney 2000 (chiamato dal suo coach nel CSKA, e selezionatore della Russia, Er\u00ebmin) ed a quello di Londra 2012, competizione nella quale la Russia si \u00e8 aggiudicata il bronzo, prima medaglia della sua storia.\nComplessivamente Kirilenko ha rappresentato la Russia in tre Olimpiadi, un campionato mondiale e 5 europei.\nCaratteristiche tecniche.\nGiocatore versatile, in grado di coprire entrambe le posizioni di ala, si destreggia molto bene sia nella fase offensiva sia in quella difensiva, contribuendo efficacemente nelle voci di punti, rimbalzi, palle rubate, assist e stoppate: a livello NBA \u00e8 stato infatti uno dei pochissimi giocatori a registrare un 5x5, l'unico, dopo Hakeem Olajuwon, ad essere riuscito ad effettuarne pi\u00f9 di uno e ad aver realizzato un 5x6, nella sfida interna del 3 gennaio 2006 contro i Los Angeles Lakers, nella quale ha totalizzato 14 punti, 9 assist, 8 rimbalzi, 7 stoppate e 6 palle recuperate; tali primati vanno considerati tenendo conto che l'NBA registra stoppate e rubate solo dal 1973.\nIl gioco di attacco di Kirilenko \u00e8 favorito da ottime capacit\u00e0 di passaggio e da un veloce primo passo, caratteristiche rare in giocatori di stazza, oltre che da una notevole capacit\u00e0 di prendere falli; in fase difensiva sul lato debole Kirilenko \u00e8 reputato tra i migliori giocatori al mondo, garantendo un'ottima difesa del canestro grazie anche ad una notevole apertura di braccia, tanto da risultare un eccellente stoppatore (per 5 anni di fila ha avuto una delle migliori medie in questa statistica), oltre ad un'ottima capacit\u00e0 di rubare palla.\nPer la sua velocit\u00e0 di gioco, il suo numero di maglia (47) e le sue iniziali \u00e8 soprannominato AK-47, la sigla del fucile mitragliatore Kala\u0161nikov (che oltretutto viene prodotto proprio nella sua citt\u00e0 natale, I\u017eevsk)."}
{"id": "372183", "revid": "599013", "url": "https://it.wikipedia.org/wiki?curid=372183", "title": "Saimone Taumoepeau", "text": ""}
{"id": "372190", "revid": "1305772", "url": "https://it.wikipedia.org/wiki?curid=372190", "title": "Llambilles", "text": "Llambilles \u00e8 un comune spagnolo di 486 abitanti situato nella comunit\u00e0 autonoma della Catalogna.\nStemma.\nEscut caironat partit: al 1r de sinople, una creu poten\u00e7ada d'argent abscissa; i al 2n d'argent, una palmera de sinople. Per timbre, una corona mural de poble.\n\"(Scudo a losanga: partito: nel 1\u00b0 di verde, alla croce potenziata d'argento scorciata; nel 2\u00b0 d'argento, al palmizio di verde. Timbro: corona muraria da villaggio)\""}
{"id": "372205", "revid": "1327555", "url": "https://it.wikipedia.org/wiki?curid=372205", "title": "Stamford Bridge", "text": "Lo Stamford Bridge \u00e8 uno stadio di calcio situato a Londra, in Inghilterra. \u00c8 lo stadio di propriet\u00e0 del Chelsea, dove il club disputa le proprie partite casalinghe.\nInaugurato nel 1877, \u00e8 lo stadio pi\u00f9 antico del Regno Unito, e con una capienza di 41.631 spettatori ha rappresentato lo stadio calcistico pi\u00f9 grande della capitale britannica fino al 2006, anno in cui i rivali dell'Arsenal hanno inaugurato il loro nuovo impianto, l'Emirates Stadium.\nLa struttura \u00e8 situata di fronte a Fulham Road, nel London Borough of Hammersmith and Fulham, confinante col quartiere di Chelsea, dal quale il club trae il suo nome. Nel medesimo distretto, a soli due chilometri di distanza, si trova il Craven Cottage, stadio del Fulham, squadra con la quale il Chelsea nutre un'accesa rivalit\u00e0.\nStoria del nome.\nAncora oggi vi sono ipotesi discordanti sul perch\u00e9 i primi proprietari chiamarono lo stadio Stamford Bridge. Nelle cartine del XVIII secolo era indicato un fiume di nome \"Stamford Creek\", allora affluente del Tamigi, lungo la strada che oggi \u00e8 stata rimpiazzata da una linea ferroviaria dietro l'ingresso Est. Il letto del fiume era allora attraversato da due ponti: lo \"Stamford Bridge\" sulla Fulham Road (ricordato anche come \"Little Chelsea Bridge\") e Stambridge sulla King's Road. \u00c8 indubbio che \"Stamford Creek\", \"Stamford Bridge\" e \"Stambridge\" abbiano in qualche modo contribuito al nome della struttura. Un'altra ulteriore motivazione per la scelta del nome fu rappresentata dalla Battaglia di Stamford Bridge, nello Yorkshire, una famosa vittoria di re Harold Godwinson contro i Vichinghi nel 1066.\nStoria.\nLa struttura, progettata dall'architetto Archibald Leitch e inaugurata nel 1877, ospit\u00f2 fino al 1904 competizioni di atletica leggera. Dopo l'acquisizione da parte dei fratelli Joseph e Gus Mears, lo stadio fu proposto alla squadra del Fulham, la quale, per\u00f2, declin\u00f2 l'offerta. A questo punto, i neoproprietari dovettero scegliere se vendere il terreno appena acquistato o fondare una nuova squadra: venne cos\u00ec scelta la seconda opzione, e i due fratelli fondarono una nuova formazione, il Chelsea, che inizi\u00f2 a competere da professionista partendo dalla Second Division nella stagione 1905-1906. Inizialmente, l'edificio era in grado di ospitare all'incirca spettatori, caratteristica che lo rendeva il secondo stadio pi\u00f9 capiente d'Inghilterra. Grazie anche alla sua grandezza, la struttura ebbe il privilegio di ospitare le finali di FA Cup dal 1920 al 1922, salvo poi essere sostituita dal Wembley Stadium, situato sempre a Londra.\nNel 1930, grazie ad alcuni lavori di ristrutturazione, venne eretta la cosiddetta \"Shed End\", la quale sarebbe divenuta, negli anni a venire, il punto di ritrovo degli hooligan del Chelsea. Il nome di questa frangia dello stadio deriva probabilmente dal proprio tetto, simile ad una lamiera di ferro ondulata. Questa parte dello stadio venne demolita nel 1994 poich\u00e9 fuori dalle normative allora vigenti nel Regno Unito, ma venne successivamente riedificata nel 1997. Nel 1939 venne costruita anche la \"North Stand\" come prolungamento a nord-est della \"East Stand\". Come la \"Shed End\", venne anch'essa demolita (anche se gi\u00e0 nel 1975), per poi essere riedificata e nuovamente abbattuta nel 1993. Durante la stagione 1964-1965, una delle migliori nella storia del Chelsea, venne riammodernata anche la \"West Stand\", riducendo la sua capienza. Essa fu l'ultima parte dello stadio ad essere demolita nei lavori di ristrutturazione degli anni novanta, precisamente nel 1998. La propriet\u00e0 a capo del Chelsea negli anni settanta si propose ambiziosamente di rendere lo Stamford Bridge lo stadio pi\u00f9 moderno del Regno Unito, portando inoltre la sua capienza a posti, ma i suoi interventi sulla struttura misero in crisi la stabilit\u00e0 finanziaria della societ\u00e0, che in quegli anni fu costretta a vendere i propri migliori giocatori, venendo oltretutto retrocessa in Second Division. Con il club in crisi, i proprietari presero la decisione di vendere il terreno di Stamford Bridge ad un gruppo di promotori immobiliari. Nel 1992, a conclusione di un intero decennio di incertezza sul futuro della struttura caratterizzato da aspre dispute legali e da una lunga campagna chiamata \"Save the Bridge\" (ovvero \"Salvate il Bridge\", con riferimento allo stadio), il nuovo presidente Ken Bates riusc\u00ec a scalzare i promotori immobiliari e fuse la propriet\u00e0 fondiaria assoluta con il club. Egli riusc\u00ec nel proprio intento approfittando delle difficolt\u00e0 dei promotori in seguito ad un crollo del mercato e stringendo un accordo con le loro banche. A quel punto, fu fondata la societ\u00e0 nota come Chelsea Pitch Owners (in italiano \"Possessori del Campo del Chelsea\"), che nel 1997 acquist\u00f2 la propriet\u00e0 fondiaria assoluta dello stadio, i diritti di denominazione del club e il campo, in modo tale da evitare in futuro una situazione dannosa come quella precedente. Sistemata la questione legale, poterono iniziare gi\u00e0 dal 1994 i lavori di rinnovamento dell'intero impianto (esclusa la \"East Stand\"), i cui posti furono resi tutti a sedere. Inoltre si avvicinarono le tribune al terreno di gioco e furono edificate le coperture, operazioni poi ultimate entro l'inizio del nuovo millennio. I primi lavori vennero concentrati nella North Stand, che, una volta abbattuta e ricostruita, venne rinominata \"Matthew Harding Stand\" in memoria di un dirigente del Chelsea molto amato dai tifosi, deceduto il 22 ottobre 1996 in un incidente in elicottero. Nel 1997, poi, ci si occup\u00f2 della \"Shed End\", il cui tetto fu sostituito temporaneamente da un altro, pi\u00f9 moderno, intanto che la ristrutturazione della struttura veniva ultimata. Parallelamente a ci\u00f2 venne edificato il \"Chelsea Village Hotel\", quello che negli anni a seguire sarebbe divenuto il centro benessere del club. Infine, nel 1998 prese il via il rinnovamento la \"West Stand\", il quale, per\u00f2, a lavori gi\u00e0 iniziati dovette essere fermato a causa di alcuni problemi coi permessi. Soltanto due anni dopo la parte ovest dello stadio pot\u00e9 essere completata. La sua ricostruzione cost\u00f2 al club una cifra di circa 30 milioni di sterline, e la capienza divent\u00f2 di spettatori. \u00c8 indubbio che le vicissitudini del Chelsea siano legate a doppio filo con il suo stadio. Una voce, in particolare, sostiene che Roman Abramovi\u010d decise di acquistare la societ\u00e0 solo dopo aver visionato (e apprezzato) l'impianto dall'alto del proprio elicottero. Una volta acquisita la societ\u00e0 londinese, il magnate russo si \u00e8 prodigato a circondare la struttura con altri edifici utili dal punto di vista turistico, quali due hotel a quattro stelle, alcuni bar, tre ristoranti, un palazzo per le conferenze, il museo e il negozio ufficiale del club, parcheggi sotterranei e un centro benessere.\nVi sarebbe anche il dichiarato desiderio da parte della societ\u00e0 di ampliare lo stadio, ma il progetto di trasformazione, presentato inizialmente nel 2017, \u00e8 stato ostacolato da una serie di problematiche relative a vincoli paesaggistici e strutturali che interessano l'area residenziale circostante e rimane finora soltanto un'ipotesi solo annunciata.\nSettori.\nMatthew Harding Stand.\nQuesta parte di stadio, prima conosciuta come \"North Stand\", \u00e8 in grado di ospitare spettatori ed \u00e8 posta nella parte nord dell'edificio. Chiamata cos\u00ec per via dell'omonimo dirigente del Chelsea deceduto in elicottero, \u00e8 stata completata durante la stagione 1997-1998. \u00c8 considerata dai tifosi una delle migliori postazioni dell'impianto per godersi una partita, specialmente nella sua zona pi\u00f9 vicina al campo. Sui posti a sedere, tutti di colore blu, \u00e8 stata realizzata in bianco la scritta \"Adidas\", sponsor tecnico della formazione. Per ampliarla ulteriormente, sarebbe necessario demolire il retrostante museo del club (il \"Chelsea World of Sport Museum\"). In occasione degli incontri di Champions League, alcune delle entrate che consentono l'accesso a questo settore vengono spesso ostruite dalla presenza di veicoli delle reti televisive, diminuendo dunque l'afflusso di pubblico.\nEast Stand.\nQuesto settore, della capienza di persone, \u00e8 il pi\u00f9 vecchio dello stadio ed \u00e8, come dice il nome, collocato nella zona est dell'edificio. Inizialmente era adibito ad accogliere i tifosi della squadra ospite, ma dall'inizio della stagione 2005-2006, con Jos\u00e9 Mourinho alla guida del Chelsea, essi furono sostituiti dagli abbonati del club di casa con la motivazione di voler ricevere il supporto per i giocatori che dovevano riscaldarsi o che erano comunque in panchina. Questa zona \u00e8 collegata al cuore dello stadio, costituito dal tunnel per ingresso dei calciatori, dagli spogliatoi e dalla stanza delle conferenze. Nel mezzo vi sono i box riservati ai cronisti televisivi e radiofonici. Gli spettatori sovrastanti, inoltre, godono di una delle migliori postazioni visive dello stadio.\nShed End.\nQuesta parte dell'impianto \u00e8 collocata a sud del campo e pu\u00f2 contenere fino a spettatori. Dalla stagione 2005-2006, la sua zona ad est \u00e8 riservata ai tifosi ospiti. Alle spalle della \"Shed End\" vi \u00e8 anche l'altro museo della squadra, edificato in occasione del centenario del club, posto accanto ad un muro riservato alla memoria dei tifosi del Chelsea deceduti: portando qui i loro ricordi, le famiglie dei defunti possono testimoniare il loro eterno attaccamento alla formazione londinese.\nWest Stand.\nQuesto settore, l'ultimo ad essere stato ristrutturato, \u00e8 quello pi\u00f9 capiente dell'intero impianto, poich\u00e9 in esso possono trovare posto tifosi. Inoltre, come testimoniato dal suo stesso nome, esso \u00e8 situato nella zona ovest della struttura, e sui suoi sedili generalmente blu sono state ricavate in bianco due scritte col nome del club possesore dello stadio. Prima dell'arrivo di Bates, il riammodernamento di questa parte dell'edificio era pesato molto sull'economia della societ\u00e0 londinese: con la venuta dell'imprenditore britannico e grazie ad un prestito di 70 milioni di sterline da lui ottenuto, si riusc\u00ec ad evitare il fallimento. Collocata dall parte di Fulham Road, la \"West Stand\" rappresenta l'ingresso principale dello stadio: le due entrate ai parcheggi, posizionate in questa zona, sono state nominate \"Spackman Entrance\" e \"Speedie Entrance\", in onore a due ex giocatori dei \"Blues\", Nigel Spackman e David Speedie. A memoria di altre personalit\u00e0 legate alla storia del Chelsea sono stati intitolati i box riservati ai vip, detti \"Millennium Suites\" e collocati proprio lungo la parte alta della West Stand. Essi sono la \"Tambling Suite\" (per Bobby Tambling), la \"Clarke Suite\" (Steve Clarke), la \"Harris Suite\" (Ron Harris), la \"Drakes Suite\" (Ted Drake), la \"Bonetti Suite\" (Peter Bonetti) e la \"Hollins Suite\" (John Hollins).\nRecord di affluenza.\nIn questa tabella sono contenuti i dati riguardanti le partite con maggiore affluenza di pubblico allo Stamford Bridge.\nTrasporti.\nLo Stamford Bridge \u00e8 facilmente raggiungibile con i trasporti pubblici."}
{"id": "372223", "revid": "287204", "url": "https://it.wikipedia.org/wiki?curid=372223", "title": "Fenrisulfr", "text": ""}
{"id": "372225", "revid": "6340", "url": "https://it.wikipedia.org/wiki?curid=372225", "title": "Fenris", "text": ""}
{"id": "372227", "revid": "882198", "url": "https://it.wikipedia.org/wiki?curid=372227", "title": "Hella", "text": ""}
{"id": "372231", "revid": "599013", "url": "https://it.wikipedia.org/wiki?curid=372231", "title": "Kal\u00ec", "text": ""}
{"id": "372236", "revid": "31789", "url": "https://it.wikipedia.org/wiki?curid=372236", "title": "Opere di misericordia", "text": " \nLe opere di misericordia sono pratiche richieste da Ges\u00f9 nel Vangelo () per esprimere e per trovare misericordia (ossia perdono per i nostri peccati) ed entrare quindi nel suo Regno.\nLa tradizione cattolica ne elenca due gruppi di sette, in conformit\u00e0 al Catechismo di san Pio X e a quello tridentino:\nLe opere di misericordia nell'arte.\nA partire dal XII secolo ci sono rappresentazioni delle opere di misericordia, in particolare nelle chiese del Medioevo .\nPer l'arte gotica, si ricordano le \"Opere di Misericordia\" di Olivuccio di Ciccarello (1410-1420), alla Pinacoteca Vaticana, provenienti da Ancona, chiesa della Misericordia.\nPer l'arte rinascimentale si ricorda il polittico del Maestro di Alkmaar (ca. 1504) fu realizzato per la chiesa di San Lorenzo a Alkmaar nei Paesi Bassi. I pannelli di legno mostrano le opere in questo ordine: dar mangiare agli affamati, dar da bere agli assetati, vestire gli ignudi, seppellire i morti, alloggiare i pellegrini, visitare i malati, e visitare i carcerati.\nPer l'arte barocca, \u00e8 doveroso ricordare uno dei pi\u00f9 importanti esempi dell'iconograf\u00eda dedicata a questo tema: la pala d\u2019altare delle Sette opere di Misericordia di Caravaggio (1606/07) nel Pio Monte della Misericordia di Napoli. Le opere della carit\u00e0 sono condensate in un'unica scena. Sulla parte superiore del dipinto, a supervisionare l'intera scena che si svolge nella parte bassa, vi \u00e8 la Madonna col Bambino accompagnata da due angeli. Riguardo ai forti contrasti del chiaroscuro, si potrebbe interpretare la luce luminosa come metafora della misericordia che \u201caiuta il pubblico a cercarla nella propria vita\u201d."}
{"id": "372245", "revid": "124048682", "url": "https://it.wikipedia.org/wiki?curid=372245", "title": "Cpe", "text": ""}
{"id": "372251", "revid": "46291", "url": "https://it.wikipedia.org/wiki?curid=372251", "title": "Avicennia", "text": "Avicennia \u00e8 un genere di piante spermatofite dicotiledoni descritto all'interno della famiglia delle Acanthaceae, appartenenti alla formazione vegetale delle mangrovie. \u00c8 anche l'unico genere della sottofamiglia Avicennioideae .\nEtimologia.\nIl nome del genere deriva dal medico, filosofo, matematico, naturalista e fisico persiano Avicenna, nome latinizzato di \"Abu Ali Al-Husayn Ibn 'Abd Allah Ibn Sina\" (Afshona, 980 - Hamadan, 1037).\nIl nome scientifico del genere \u00e8 stato definito da Linneo (1707\u20131778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 1: 110\" del 1753. Il nome scientifico della sottofamiglia \u00e8 stato definito dal botanico inglese John Miers (1789\u20131879) nella pubblicazione \"The London journal of botany. - J. Bot. 7: 58.\" del 1848.\nDescrizione.\nLe specie di questo genere hanno un'abitudine sempreverde arbustiva o arborea marittima (fino a 4 metri di altezza e oltre). La ramatura \u00e8 a sezione circolare e affusolata. Sono inoltre piante alotolleranti e dotate di radici stiliformi. In queste specie non sono presenti cistoliti (all'incontrario della maggior parte della famiglia).\nRadici.\nLe radici di queste piante sono aeree e pneumatofore (respiratorie, ossia sono radici aeree specializzate in grado di assorbire ossigeno dall'ambiente). Le radici crescono sui rami e si dirigono verso l'alto in modo eretto a volte ramificato. All'interno delle cellule delle radici si trovano accumuli di cristalli di cloruro di sodio.\nFoglie.\nLe foglie, persistenti e picciolate, lungo il caule sono disposte in modo opposto decussato. La lamina delle foglie \u00e8 intera con forme da lanceolate a ovato-ellittiche e a consistenza coriacea. La superficie \u00e8 ricoperta da ghiandole saline subsessili che secernono una soluzione ipersalina che secca rapidamente formando cristalli di sale. Le venature secondarie sono sottili e quasi invisibili. Non sono presenti le stipole.\nFiori.\nLe infiorescenze sono formate da piccole spighe o capolini agglomerati ascellari o terminali. Le infiorescenze sono peduncolate e si sviluppano in modo dicasiale. Sono presenti sia brattee che bratteole persistenti con forme ovali (le bratteole sono pi\u00f9 corte del calice). I fiori sono piccoli, quasi insignificanti, con disposizione opposta, sono sessili e profumati.\nI fiori sono ermafroditi e zigomorfi; sono inoltre tetraciclici (ossia formati da 4 verticilli: calice\u2013 corolla \u2013 androceo \u2013 gineceo) e pentameri (i verticilli del perianzio hanno pi\u00f9 o meno 5 elementi ognuno).\nPer la famiglia di queste piante viene indicata la seguente formula fiorale:\nIl calice, gamosepalo e attinomorfo, ha la forma di una coppa con 5 profondi lobi. I lobi sono embricati e persistenti con forme ovali o suborbicolari, concavi e ottusi. Possono essere cigliati sui margini e tomentosi sul dorso.\nLa corolla, gamopetala e pi\u00f9 o meno attinomorfa (o sub-bilabiata - corolla zigomorfa), ha una forma campanulata (il tubo si espande distalmente), brevemente inserita su un disco poco appariscente. I lobi, da eretti a riflessi, sono 4 o 5 con forme da obovate oblunghe e apici acuti; il lobo adassiale spesso \u00e8 pi\u00f9 largo degli altri. Durante la gemmazione i lobi sono contorti. Il colore della corolla \u00e8 bianco, giallo o arancio. Il nettare viene secreto dalle ghiandole poste sul tubo della corolla.\nL'androceo \u00e8 composto da 4 stami didinami (almeno due sporgono dalla corolla). Gli staminoidi sono assenti. I filamenti sono adnati alla parte apicale del tubo della corolla e sono alternati ai lobi della corolla (il numero degli stami \u00e8 uguale ai lobi della corolla). Le antere sono formate da due teche pi\u00f9 o meno uguali e prive di appendici apicali. La deiscenza, tramite una fessura longitudinale, \u00e8 orientata verso il labbro inferiore della corolla (fiore pi\u00f9 o meno nototribico) oppure verso l'alto (fiore pi\u00f9 o meno pleurotribico). Il polline con forme da oblate a prolate \u00e8 3-colpoporato con superficie reticolata.\nIl gineceo \u00e8 formato da un ovario sessile supero bicarpellare (imperfettamente 4-loculare). La forma dell'ovario \u00e8 ellissoide-lineare. La placentazione \u00e8 libera, centrale e alata. Gli ovuli sono pendenti ma diritti. Lo stilo \u00e8 molto corto (si allunga con l'et\u00e0 del fiore). Lo stigma \u00e8 bilobo (i due lobi sono leggermente differenti).\nFrutti.\nI frutti sono delle capsule (o pi\u00f9 precisamente degli acheni) monosperme (un seme solo) sottese dal calice persistente. La forma \u00e8 da ovato-obliqua a ellissoide o ovoidale compressa. La deiscenza \u00e8 tramite due valvole coriacee e non \u00e8 esplosiva (come nelle altre \"acanthacee\"). I due cotiledoni (embrioni) sono larghi, verdi e carnosi. L'endosperma \u00e8 assente. Il retinacolo (presente nella maggior parte delle specie della famiglia) \u00e8 assente. Il seme spesso germina sulla pianta (seme viviparo).\nDistribuzione e habitat.\nL'habitat \u00e8 soprattutto marittimo caldo (le radici in genere affondano nella sabbia umida delle acque salmastre) con distribuzione tropicale e subtropicale di entrambi gli emisferi.\nEcologia.\nIn natura questa specie di piante \u00e8 molto importante. La loro diffusione sugli estuari dei grandi fiumi rallentano le correnti di sbocco verso il mare. Si evitano cos\u00ec veloci fenomeni di corrosione e viene inoltre facilitato l'accumulo di depositi sabbiosi con una conseguente espansione della linea di spiaggia verso il mare. Le foreste di mangrovie formano da cuscinetto fisico (interfaccia) tra comunit\u00e0 marine e terrestri e forniscono l'habitat per molti organismi terrestri. Inoltre molte specie di molluschi costieri (e pesci) si appoggiano a queste aree per la riproduzione.\nDefogliazione di massa delle piante di \"Avicennia\" sono state riscontrate a causa delle larve delle farfalle della trib\u00f9 Melitaeini (famiglia Nymphalidae).\nTassonomia.\nLa famiglia di appartenenza di questo genere comprende, secondo i vari Autori, 256 generi con 2.770 specie oppure 220 generi con 4.000 specie o infine 221 generi con 3.510 specie. \u00c8 soprattutto una famiglia con specie a distribuzione tropicale o subtropicale molte delle quali sono usate come piante ornamentali. Dal punto di vista tassonomico \u00e8 suddivisa in 4 sottofamiglie. Le Avicennioideae solo recentemente sono state inserite nella famiglia.\nIl numero cromosomico delle specie di questo genere \u00e8: 2n = 36 e 64.\nFilogenesi.\nTradizionalmente le specie di questo genere sono state descritte all'interno della famiglia delle Verbenaceae (con questa famiglia condividono un'habitus legnoso, e un'infiorescenza pi\u00f9 o meno cimosa con un gineceo a due ovuli per carpello), oppure trattate in una apposita famiglia (Avicenniaceae). L'attuale posizione tassonomica (nella famiglia delle Acanthaceae) \u00e8 stata realizzata con i nuovi sistemi di classificazione filogenetica (classificazione APG). Oltre che dalle analisi del DNA (per il momento ancora deboli), l'inserimento del genere \"Avicennia\" nelle Acanthaceae, \u00e8 giustificato anche morfologicamente dalla presenza di nodi articolati, dalla struttura dell'infiorescenza, dai fiori sottesi da una brattea e da due bratteole, dalla riduzione del numero degli ovuli e dall'assenza di endosperma.\nIl genere di questa voce \u00e8 monofiletico e all'interno della famiglia la posizione filogenetica di \"Avicennia\" \u00e8 \"basale\" (dopo la famiglia Nelsonioideae) e risulta \"gruppo fratello\" della sottofamiglia Thunbergioideae. Altre analisi propongono filogenesi provvisorie diverse: [Nelsonioideae [Thunbergioideae [Avicennioideae + Acanthoideae]]] oppure [Nelsonioideae [Avicennioideae [Thunbergioideae + Acanthoideae]]].\nL'et\u00e0 di formazione questo gruppo \u00e8 stimata attorno ai 40 milioni di anni fa.\nAlcuni studiosi hanno anche proposto di collocare questo genere in una famiglia a s\u00e9 stante, \"Avicenniaceae\" (proposta attualmente non condivisa dalla maggioranza dei botanici).\nElenco delle specie.\nIl genere comprende le seguenti specie:"}
{"id": "372253", "revid": "599013", "url": "https://it.wikipedia.org/wiki?curid=372253", "title": "CompuServe", "text": "CompuServe (CompuServe Information Services o CIS) \u00e8 una societ\u00e0 statunitense controllata da AOL, a sua volta sussidiaria di Verizon Communications.\nStoria.\nNata nel 1969 come fornitrice di servizi informatici online ben prima dell'avvento di internet, si convert\u00ec alla nuova piattaforma tecnologica a fine anni ottanta risultando essere tra i primi operatori commerciali e provider della Rete.\nSuperata commercialmente negli anni novanta da altre societ\u00e0 che offrivano servizi in banda larga in abbonamento mensile rispetto alle proprie tariffe orarie in dial-up, CompuServe divenne nel 1998 una sussidiaria di AOL di cui segu\u00ec le sorti fino all'acquisizione di quest'ultima nel 2015 da parte di Verizon. Al 2015 CompuServe esiste come portale e fornitore di servizi web.\nAttivit\u00e0.\nDomin\u00f2 il mercato durante gli anni ottanta e rest\u00f2 fra i migliori negli anni novanta, quando fu poi marginalizzato dalla crescita di servizi telematici come America Online, i quali sostenevano una politica commerciale molto diversa: fatturazione mensile e non oraria, ovvero le attivit\u00e0 venivano svolte on-line e non off-line.\nIl servizio \u00e8 ricordato anche per il \"caso Alex e Joan\" (1982), esempio di mascheramento dell'identit\u00e0 digitale. \u00e8 un Internet Service Provider (ISP), di propriet\u00e0 di AOL.\nProdotti famosi.\nIl formato GIF.\nL'impresa cre\u00f2 il formato grafico \"Graphics Interchange Format\" (GIF), tuttora largamente usato nelle applicazioni grafiche."}
{"id": "372264", "revid": "767487", "url": "https://it.wikipedia.org/wiki?curid=372264", "title": "Renata Mauro", "text": "Scelse come pseudonimo il cognome Mauro per esigenze di spettacolo e fra la fine degli anni cinquanta e l'inizio degli anni sessanta ha interpretato alcuni film per il cinema e variet\u00e0 per la televisione.\nRicordata per essere stata colei che annunci\u00f2 assieme a Mike Bongiorno al pubblico del Festival di Sanremo del 1967 la notizia della morte di Luigi Tenco, come presentatrice della RAI - Radiotelevisione italiana ha presentato, oltre al Festival di Sanremo, l'Eurovision Song Contest 1965, tenuto per la prima volta in Italia, da Napoli. Dal 1967 al 1970 present\u00f2 anche Giochi senza frontiere con Enzo Tortora e Giulio Marchetti.\nBiografia.\nFiglia di un imprenditore e di una facoltosa ereditiera, \u00e8 stata anche \"soubrette\" e cantante. La sua carriera artistica \u00e8 iniziata all'et\u00e0 di diciannove anni, nel 1953 quando inizi\u00f2 a prendere lezioni di canto dal maestro Gorni Kramer.\nL'interessamento dell'attrice Franca Valeri, che l'ascolt\u00f2 in un locale di Ischia durante l'estate del 1955, la convinse a partecipare alla commedia musicale \"L'arcisopolo\". Due anni dopo subentr\u00f2 a Giovanna Ralli in un altro musical teatrale, \"Un paio d'ali\", firmato dalla ditta Garinei e Giovannini. Dopo di allora ha fatto parte di diverse compagnie lavorando anche con Carlo Dapporto. Sempre per Franca Valeri, nel 1962 canter\u00e0 il motivo dei titoli di coda del film \"Parigi o cara\", su musiche di Fiorenzo Carpi.\nNon convinta della professione artistica, sembrava destinata ad abbandonare il mondo dello spettacolo quando, nel 1961, le si aprirono le porte del mondo della canzone con la trasmissione \"Giardino d'inverno\", in cui present\u00f2 un brano - \"Ti odio\" - scritto espressamente per lei da Lelio Luttazzi. Con lo stesso motivo vinse la \"Sei giorni della canzone\" di Milano abbinata alla kermesse ciclistica Sei giorni.\nNel 1965 viene vista in tutta Europa quando da Napoli presenta l'Eurovision Song Contest 1965, quell'anno denominato Gran Premio Eurovisione della canzone, vinto dalla francese France Gall con la canzone \"Poup\u00e9e de cire, poup\u00e9e de son\" scritta da Serge Gainsbourg.\nNel 1966 ebbe successo al 14\u00ba Festival della Canzone Napoletana con il brano di Salerno e Remigi \"Stu poco 'e bene\", eseguito in abbinamento con Nunzio Gallo, dal quale fu tratto anche uno dei primi video-clip. Fra le altre canzoni da lei incise figurano: \"Canzone d'amore\", su testo di Leo Chiosso e musica di Pino Calvi, \"Non piove sui baci\", \"Cantando un blues\", \"Tafetas\" e una \"cover\" di \"Portami tante rose\".\nLe sue partecipazioni principali a trasmissioni televisive di quel periodo sono state: 1961 \"Studio Uno\", al fianco di Mina e in coppia con Emilio Pericoli; \"Canzonissima\", con le canzoni \"Il tempo \u00e8 tra noi\" e \"Passer\u00e0\"; \"Festival di Napoli\", in coppia con Nunzio Gallo present\u00f2 il brano \"Stu ppoco 'e bene\".\nConduttrice della trasmissione \"Alta Pressione\" 1962 che lanci\u00f2 Gianni Morandi e Rita Pavone, vinse per questo programma il premio televisivo intitolato a Mario Riva.\nDopo aver abbandonato il mondo dello spettacolo, si \u00e8 impegnata nell'allevamento dei cani, in particolare della razza Shih Tzu con i quali ha vinto diverse gare di bellezza."}
{"id": "372321", "revid": "339392", "url": "https://it.wikipedia.org/wiki?curid=372321", "title": "Herbert George Wells", "text": ""}
{"id": "372323", "revid": "547034", "url": "https://it.wikipedia.org/wiki?curid=372323", "title": "David di Donatello 2006", "text": "La cerimonia di premiazione della 51\u00aa edizione dei David di Donatello si \u00e8 svolta a Roma il 21 aprile 2006. \u00c8 stata condotta da Veronica Pivetti e trasmessa in diretta su RaiSat CinemaWorld.\nLe candidature sono state annunciate il 4 aprile.\nPer festeggiare i 50 anni del premio sono stati assegnati 8 premi speciali, i David del Cinquantenario, ai pi\u00f9 prestigiosi rappresentanti delle principali categorie della storia del cinema italiano del periodo: per i costumisti a Piero Tosi, per i direttori della fotografia a Giuseppe Rotunno, per i musicisti a Ennio Morricone, per i produttori a Dino De Laurentiis, per i registi a Francesco Rosi, per gli sceneggiatori a Suso Cecchi D'Amico, per gli scenografi a Mario Garbuglia e per gli attori a Gina Lollobrigida, la quale vinse il David per la migliore attrice nella prima edizione del premio nel 1956 per l'interpretazione in \"La donna pi\u00f9 bella del mondo\" di Robert Z. Leonard.\nI mattatori della serata sono stati \"Il caimano\" di Nanni Moretti, vincitore di 6 premi, in alcune delle categorie principali (miglior film, miglior regista, miglior produttore, miglior attore protagonista, miglior musicista, miglior fonico di presa diretta) e \"Romanzo criminale\" di Michele Placido, vincitore di 8 statuette, soprattutto tecniche (miglior sceneggiatura, miglior attore non protagonista, miglior direttore della fotografia, miglior scenografo, migliore costumista, miglior montatore, migliori effetti speciali visivi, Premio David Giovani).\nVincitori e nominati.\nVengono di seguito indicati in grassetto i vincitori."}
{"id": "372346", "revid": "19942382", "url": "https://it.wikipedia.org/wiki?curid=372346", "title": "Koenigsberg", "text": ""}
{"id": "372352", "revid": "767487", "url": "https://it.wikipedia.org/wiki?curid=372352", "title": "Jack Irons", "text": "Biografia.\nI primi anni.\nNato in una famiglia di origini ebraiche, Irons si form\u00f2 musicalmente quando studiava alla \"Fairfax High School\". L\u00ec conobbe Hillel Slovak, trasferitosi a Los Angeles da Israele. I due strinsero presto amicizia, entrambi erano molto appassionati di musica, in particolare dei Kiss.\nLa prima band che formarono, con Jack alla batteria e Hillel alla chitarra, fu proprio una cover band di questo gruppo, che poi si evolse musicalmente grazie all'aggiunta di cover di altri artisti, tra i quali Jimi Hendrix e i Queen, all'ingresso del chitarrista Alain Johannes ed in seguito anche a quello del bassista Michael \"Flea\" Balzary, a cui proprio Slovak aveva insegnato a suonare il basso. Si chiamarono prima \"Chain Reaction\", poi \"Anthym\".\nIl nome definitivo con cui in seguito il gruppo divenne noto a Los Angeles fu \"What Is This?\", indicante la commistione di generi ed influenze varie che caratterizzava la loro musica (rock, punk, funk, jazz e new wave).\nCon i Red Hot Chili Peppers.\nIrons, Slovak e Flea continuarono a suonare assieme, anche quando, con l'aggiunta di Anthony Kiedis alla formazione, sorsero i Red Hot Chili Peppers. Quando per\u00f2 ad entrambi i gruppi venne proposto di firmare un contratto discografico, Irons e Slovak dovettero decidere con quale dei due stare ed optarono per i What Is This?, progetto per il quale avevano speso pi\u00f9 tempo e nel quale si sentivano pi\u00f9 coinvolti.\nSlovak rimase con i What Is This? fino a quando non prefer\u00ec riunirsi a Kiedis e Flea, che licenziarono prontamente il chitarrista che era entrato come suo sostituto, Jack Sherman. Irons rientr\u00f2 pi\u00f9 tardi, nell'Aprile del 1986, quando, cos\u00ec come era accaduto per Jack Sherman, i Red Hot Chili Peppers licenziarono Cliff Martinez, il batterista che lo aveva sostituto e che aveva suonato nei primi due album della band. Venne cos\u00ec ricostituita la formazione originaria dei Red Hot Chili Peppers. Nel frattempo il gruppo aveva pubblicato il suo secondo album (\"Freaky Styley\", 1985).\nLa formazione originaria fu quindi riunita, ma i quattro fecero in tempo ad incidere tutti assieme solamente un album (fra l'altro severamente censurato dalla casa discografica), \"The Uplift Mofo Party Plan\" (1987), poich\u00e9 l'anno seguente, il 25 giugno 1988, Hillel Slovak mor\u00ec per overdose. Jack Irons lasci\u00f2 il gruppo dicendo: \"io non posso stare in un cazzo di gruppo che pu\u00f2 uccidere i miei amici\". Lo shock fu grande per tutti i Red Hot Chili Peppers, ma in particolare per Irons, grande amico di Slovak, che non aveva mai ben visto gli eccessi degli altri componenti.\nDopo un periodo di crisi la band si riprese: Irons e Slovak furono sostituiti dapprima da D.H. Peligro e DeWayne McKnight, e nel 1989 da Chad Smith e John Frusciante. Con i Red Hot Chili Peppers \u00e8 entrato nella Rock and Roll Hall of Fame nel 2012, suonando insieme ai Red Hot, Cliff Martinez, Slash e Billie Joe Armstrong.\nCollabora con Joe Strummer in tour nel 1989 all\u2019incisione del primo album solista dell\u2019ex Clash, Earthquake Weather.\nCon i Pearl Jam.\nSuperato con fatica lo shock per la perdita dell'amico, Irons prosegu\u00ec per la sua strada. Cominci\u00f2 a suonare la batteria in vari gruppi, soprattutto Eleven e Pearl Jam, di cui fu batterista dal 1994 al 1998. Dopo il tour in Australia e Nuova Zelanda del medesimo anno, il gruppo annunci\u00f2 che Irons non avrebbe preso parte al prosieguo del tour per problemi di salute. Nei quattro anni passati con la band di Eddie Vedder, Jack contribu\u00ec alla realizzazione degli album \"No Code\" e \"Yield\".\nCarriera solista.\nNel 2004 ha prodotto il suo primo album da solista, \"Attention Dimension\", al quale hanno collaborato sia componenti dei Pearl Jam che dei Red Hot Chili Peppers. Il 24 agosto 2010 \u00e8 uscito nei negozi americani il secondo album solista del batterista californiano \"No Heads Are Better Than One\", anticipato dal videoclip del brano \"Sonic Tonic\"."}
{"id": "372355", "revid": "4711", "url": "https://it.wikipedia.org/wiki?curid=372355", "title": "Yakutsk", "text": ""}
{"id": "372358", "revid": "124172254", "url": "https://it.wikipedia.org/wiki?curid=372358", "title": "Cronaca di una morte annunciata", "text": "Cronaca di una morte annunciata (\"Cr\u00f3nica de una muerte anunciada\") \u00e8 una novella di Gabriel Garc\u00eda M\u00e1rquez, pubblicata nel 1981. Racconta, in forma di ricostruzione pseudo-giornalistica, la storia dell'assassinio di \"Santiago Nasar\" da parte dei gemelli Vicario.\nGenesi.\nApparso sei anni dopo l'uscita de \"L'autunno del patriarca\", l'opera sment\u00ec le precedenti dichiarazioni rese da Garc\u00eda M\u00e1rquez, che contrariato dall'allora situazione politica americana, afferm\u00f2 di voler abbandonare la \"\"ficci\u00f3n\" \"per dedicarsi a un'attivit\u00e0 impegnata politicamente.\nLa storia si basa su un fatto realmente accaduto in una cittadina della Colombia da cui M\u00e1rquez, a distanza di trent'anni, ha preso ispirazione per scrivere il romanzo. L'autore ha dichiarato che tutti i personaggi hanno nomi di fantasia, tranne i suoi famigliari, e che la storia narrata parte da un avvenimento reale a cui per\u00f2 ha aggiunto un'ampia componente narrativa.\nIl romanzo esce in tutto il mondo di lingua spagnola nella primavera 1981, e arriva a interrompere uno sciopero letterario che l'autore aveva proclamato fintanto che il generale Augusto Pinochet fosse rimasto al potere in Cile; qualche giorno prima, il 26 marzo, Garc\u00eda M\u00e1rquez e la moglie chiesero asilo politico all'Ambasciata del Messico a Bogot\u00e0 perch\u00e9 ricevettero un avvertimento, da voci vicine agli ambienti governativi, che era in corso un complotto per accusare lo scrittore di vicinanza al gruppo guerrigliero M-19, e che i militari premevano per il suo arresto. La coppia lascia in questo modo la Colombia, dove era tornata a vivere dall'Europa.\nTrama.\nIl libro narra, in maniera non lineare, la tragica vicenda di \"Santiago Nasar\", accusato di aver tolto l'onore ad \"\u00c1ngela Vicario\" e per questo assassinato dai fratelli della ragazza, Pablo e Pedro Vicario. Il narratore anonimo \u00e8 un amico di Santiago: \u00e8 lui che, interrogando le persone, riesce a ricostruire gli avvenimenti dei giorni precedenti e successivi al delitto. Il lettore apprende che Santiago vive con la madre, Placida Linero; la cuoca Victoria Guzman e la figlia di questa, Divina Flor. Santiago dirige con successo la tenuta familiare dopo la morte del padre, che era di origine araba.\nSantiago torna a casa alle prime ore del giorno, la mattina stessa in cui sar\u00e0 ucciso, con i contemporanei preparativi frenetici degli abitanti del paese per l'arrivo imminente del vescovo. La cronaca della giornata in cui Santiago viene accoltellato si intreccia con la vicenda amorosa di \u00c1ngela Vicario, una giovane donna del paese, e Bayardo San Rom\u00e1n, un nuovo residente. Alla loro prodigiosa festa di matrimonio viene coinvolta tutta la comunit\u00e0, con bagordi e festeggiamenti continuati tutta la notte. Ma la notte stessa delle nozze, Bayardo scopre che la moglie non \u00e8 pi\u00f9 vergine e quindi la ripudia riportandola alla casa paterna, appena due ore dopo la festa. I fratelli di \u00c1ngela, decisi a vendicarla, le chiedono di confessare il nome dell'uomo che l'ha deflorata, togliendole la purezza e l'onore: forzata a rivelare e picchiata dalla madre, ella rivela che \u00e8 Santiago Nasar. Il mattino seguente, in cui \u00e8 previsto anche l'arrivo del vescovo, Pablo e Pedro vanno alla ricerca dell'uomo, decisi ad ammazzarlo con due coltelli usati per macellare i maiali per vendicare l'insulto all'onore della loro famiglia. \nSi passa cos\u00ec da un clima gioioso a un'attesa preoccupata: i fratelli non fanno segreto delle loro intenzioni e gli abitanti vengono coinvolti emotivamente nella vicenda. Prima di compiere l'atto dichiarano apertamente di voler uccidere Santiago nella speranza che si verifichino circostanze che impediscano loro di commettere l'omicidio. Questo perch\u00e9 da un lato sentono l'obbligo morale di vendicare l'onore della sorella, ma dall'altro provano ripugnanza verso un atto di violenza che non appartiene alla loro natura. Non credendo i fratelli Vicario capaci di un tale gesto, molti pensano che le loro siano solo minacce formali, altri sono convinti che Santiago sar\u00e0 avvisato in tempo cos\u00ec da scampare alla morte, altri ancora credono nell'innocenza dell'uomo. Nonostante tutti sappiano le intenzioni dei due fratelli, nessuno fa niente e si verificano una serie di coincidenze e di eventi che rendono ineluttabile il tragico epilogo della vicenda. Mentre gli abitanti si dirigono verso il molo per accogliere il vescovo, la notizia si diffonde, ma l'unico che rimane totalmente ignaro di ci\u00f2 che sta per accadere \u00e8 proprio il diretto interessato, Santiago Nasar, che verr\u00e0 a conoscenza dei fatti solo pochi attimi prima di essere ammazzato.\nIl romanzo si conclude con il racconto della vicenda dei fratelli Vicario, che dopo tre anni di carcere vengono lasciati liberi, perch\u00e9 viene riconosciuto il motivo di onore. \u00c1ngela e Bayardo, invece, si rincontrano dopo 17 anni, quando Bayardo si presenta alla porta di lei con una valigia ricolma di lettere, mai aperte, che la donna gli aveva incessantemente scritto in tutti quegli anni nella speranza di essere perdonata.\nPersonaggi.\nSantiago Nasar: la vittima. Un giovane di 21 anni, di origini arabe, ricco e affascinante. In seguito alla morte del padre, si occupa di amministrare l'azienda di famiglia. Viene descritto come un giovane donnaiolo, allegro e pacifico, con la passione per i cavalli e le armi da fuoco.\n\u00c1ngela Vicario: \u00e8 una figura chiave nella vicenda che porta alla morte di Santiago. Di famiglia modesta, \u00e8 la minore di quattro sorelle e la pi\u00f9 bella. Il suo personaggio subisce un'evoluzione durante il corso della storia e \u00c1ngela, da donna debole e rassegnata, educata per sposarsi e diventare una brava moglie, diventa forte e determinata e dimostra una grande perseveranza nel cercare di riconquistare il marito.\nBayardo San Rom\u00e1n: arriva misteriosamente nel villaggio, suscitando la curiosit\u00e0 di tutti gli abitanti. Ha circa trent'anni ed \u00e8 figlio del generale Petronio San Rom\u00e1n; \u00e8 un uomo molto ricco, sicuro di s\u00e9 e abituato a ottenere sempre ci\u00f2 che vuole attraverso il denaro. Si sposa con \u00c1ngela, ma quando scopre che non \u00e8 vergine la ripudia.\nPedro e Pablo Vicario: sono i responsabili del crimine. Erano gemelli, identici nell'aspetto fisico, ma molto diversi nel modo di reagire di fronte alle situazioni difficili. Sono due uomini mansueti, ma nel momento di compiere l'atto efferato rivelano una natura nascosta, sanguinaria e violenta.\nNarratore: non viene svelato esattamente di chi si tratta. Tuttavia dalla narrazione riusciamo a cogliere alcuni indizi: \u00e8 cugino di Angela, \u00e8 un amico della vittima e sua madre era la madrina di Santiago. \u00c8 colui che intraprende le investigazioni anni dopo la morte di Santiago e scrive la \u201ccronaca\u201d con l'intenzione di fare chiarezza su ci\u00f2 che \u00e8 accaduto.\nCronologia degli avvenimenti narrati nel romanzo.\nL'azione si svolge \u201cun luned\u00ec di febbraio\u201d di un anno non altrimenti precisato.\nCritica.\nTemi.\nGli studi critici sull'opera e le interpretazioni che ne sono state date sono molteplici: alcuni credono che il nucleo centrale sia la critica al maschilismo nella societ\u00e0 latinoamericana, altri vedono nel romanzo un attacco indiretto alla Chiesa cattolica e ai suoi valori tradizionali, altri ancora si sono occupati della componente simbolica del delitto visto come rito sacrificale e del rapporto tra il romanzo e la tragedia greca. Molti autori credono che Gabriel Garc\u00eda M\u00e1rquez abbia trovato gli elementi per l'elaborazione del romanzo nella commedia del \"Siglo de Oro\", specialmente in quella di Lope De Vega, alla quale infatti si fa risalire la divaricazione tra onore privato (\"honor\") e onore pubblico (\"honra\"); e non pu\u00f2 mancare un riferimento a un dramma di Lope de Vega appunto, \"Fuenteovejuna\", che ha per tema proprio la responsabilit\u00e0 collettiva di un delitto. Garc\u00eda M\u00e1rquez scrive che \u00e8 stata Rossana Rossanda a indicargli la chiave migliore di lettura:\nIl tema principale \u00e8 l'onore. L'autore sottolinea come il delitto d'onore per mano dei fratelli Vicario sia inevitabile perch\u00e9 legato a valori profondamente radicati nella societ\u00e0 in cui vivono. Si tratta di una societ\u00e0 legata alle tradizioni rurali, in cui predominano la morale conservatrice, le apparenze e i tab\u00f9 e dove la religione occupa un posto importante. La difesa dell'onore giustifica e legittima qualsiasi azione violenta volta a restaurare l'ordine della morale collettiva; per questo motivo i fratelli Vicario continueranno a dichiararsi innocenti durante il processo (e verranno assolti). Tutti i personaggi hanno una relazione diretta con la morte di Santiago. L'intera comunit\u00e0, partecipa in qualche modo al crimine ed \u00e8 responsabile per lo stesso; tuttavia nessuno interviene per salvare la vita dell'uomo in quanto, per principio, le questioni d'onore vanno risolte dai diretti interessati. Lo scrittore non manca di colpevolizzare gli abitanti del villaggio, che pur sapendo da tempo della minaccia incombente nulla fanno per evitarla, spinti dai sentimenti pi\u00f9 vari: trascuratezza, vilt\u00e0, rancore immotivato verso un giovane bello e ricco, indifferenza o pura curiosit\u00e0 di vedere come andranno a finire le cose.\nAltri due temi importanti, ricorrenti nelle opere di Gabriel Garc\u00eda M\u00e1rquez, sono la morte e la fatalit\u00e0. Il destino di Santiago appare inevitabile dovuto a una serie di coincidenze sfortunate. Egli non potr\u00e0 sfuggire alla sua sorte e non sar\u00e0 capace, come del resto sua madre, abile interprete dei segni del destino, di comprendere il significato premonitore del suo sogno. Sotto il segno della fatalit\u00e0 operano anche i fratelli Vicario, che nonostante cerchino affannosamente un pretesto per non dover compiere la vendetta alla fine non riescono a sfuggire al destino.\nUn altro aspetto su cui si concentra il romanzo \u00e8 l'impossibilit\u00e0 di scoprire la verit\u00e0 sui fatti accaduti. Nell'opera viene riconosciuto il fallimento nella ricerca della verit\u00e0, i dubbi che cercano di essere risolti persistono e il lettore non riesce a risalire al vero colpevole del crimine, cos\u00ec come non riesce a scoprire se \u00e8 realmente Santiago l'uomo che ha disonorato \u00c1ngela.\nTecnica narrativa.\nIn \"Cronaca di una morta annunciata\" ritroviamo alcune caratteristiche tipiche del romanzo poliziesco. Innanzitutto, l'ordine cronologico degli avvenimenti viene completamente rovesciato; il racconto si apre con l'evento finale (l'omicidio del protagonista Santiago Nasar) e solo successivamente l'autore ricostruisce l'antefatto e tutte le vicende intermedie. Come \"Cent'anni di solitudine\", come \"L'autunno del patriarca\", l'incipit del romanzo \u00e8 infatti l'evocazione di una morte imminente che diventa il perno della narrazione, che si avvolge a spirale intorno a questo preannuncio. Nel caso di \"Cronaca di una morta annunciata\", la narrazione procede per cerchi concentrici che si estendono da poco prima a poco dopo l'evento luttuoso, ma anche verso momenti distanti anni e anni nel passato e nel futuro.\nIl romanzo inizia con la frase \"Il giorno che l'avrebbero ammazzato\", e d'altronde il fatto in s\u00e9 \u00e8 gi\u00e0 suggerito nella \"morte annunciata\" contenuta nel titolo stesso del libro. Questo genere di intreccio \u00e8 tipico del genere poliziesco, come ha ammesso lo stesso autore: la narrazione inizia dall'evento finale e pi\u00f9 importante, ovvero il crimine, senza per\u00f2 svelarne i dettagli, con l'intento di suscitare curiosit\u00e0 nel lettore. Nel romanzo fabula e intreccio non corrispondono, il narratore si muove liberamente nel tempo della narrazione attraverso l'uso di analessi e prolessi. La struttura esterna dell'opera \u00e8 chiusa e circolare in quanto la narrazione inizia e termina con la morte di Santiago: ha come effetto il mantenimento di questa morte \u201cimmobile\u201d di fronte al lettore, mentre gli altri elementi le girano intorno; dal punto di vista metaforico, ottiene inoltre di mettere in questione il nostro modello di realt\u00e0. \nNell'opera troviamo altri elementi tipici del genere poliziesco: un detective, ovvero il narratore, che cerca di ricostruire gli avvenimenti attraverso le testimonianze, spesso contraddittorie, di coloro che hanno assistito al crimine; la descrizione dettagliata del delitto; l'investigazione, ossia l'opera di ricostruzione dei fatti accaduti, accurata e minuziosa; la discussione degli indizi. Tuttavia in questo caso l'enigma, altro elemento caratteristico del genere poliziesco, non sta nel scoprire chi \u00e8 l'assassino, bens\u00ec nel verificare se Santiago \u00e8 colpevole o meno: infatti si tratta della \u201cfalsa storia di un vero delitto\u201d, come ha scritto Garc\u00eda M\u00e1rquez stesso. Il narratore tuttavia non riuscir\u00e0 a fare piena chiarezza sui fatti accaduti; da questo punto di vista il romanzo ha una struttura aperta, perch\u00e9 l'autore delega al lettore il compito di ricomporre le diverse realt\u00e0 frammentate e giungere a una propria conclusione circa la colpevolezza o meno di Santiago:\nNel romanzo l'inchiesta \u00e8 usata come tecnica letteraria. Il narratore torna sul luogo ventitr\u00e9 anni dopo e cerca di ricostruire gli avvenimenti attraverso le diverse opinioni e testimonianze di coloro che in qualche modo furono presenti al fatto criminale o ne ebbero notizia diretta. Si tratta di verit\u00e0 soggettive e parziali, spesso contraddittorie tra loro, che per\u00f2 concorrono tutte a formare il mosaico complessivo, a tratti confuso, della vicenda: il lettore non sapr\u00e0 mai se \u00e8 stato Santiago Nasar a deflorare \u00c1ngela Vicario e nemmeno se il mattino dell'omicidio il cielo fosse sereno o coperto.\nIl narratore \u00e8 omodiegetico, ovvero \u00e8 un personaggio interno alla storia, in questo caso un amico di Santiago, testimone egli stesso dei fatti accaduti. Il lettore ricostruisce la storia attraverso i suoi occhi e le sue considerazioni, ma non solo. La storia, infatti, \u00e8 narrata da diverse prospettive: un narratore onnisciente in terza persona, un narratore - testimone in prima persona, le voci dei numerosi abitanti del paese e la voce del \"pueblo\", il catalizzatore di un vero e proprio coro tragico di personaggi, i ricordi dei quali spesso non coincidono. La narrazione oscilla tra la prima persona, che denota il coinvolgimento emotivo del narratore quando racconta fatti di cui ha avuto esperienza diretta, introduce il suo punto di vista e il suo giudizio personale, e la terza persona, usata dal narratore per redigere la cronaca: talvolta sembra trascrivere un rapporto giudiziario o riepilogare le lettere con i ricordi della propria madre. Nel romanzo la sua identit\u00e0 rimane occulta, al contrario di quella di tutti gli altri personaggi; il narratore ci fornisce per\u00f2 dei dettagli circa la sua vita e la sua famiglia (svela infatti il nome di sua madre e quello dei fratelli): \u00e8 narratore, autore del libro, abitante, cugino di \u00c1ngela, amico di Santiago e in parte persino testimone.\nL'autore usa lo stile diretto nelle conversazioni che il narratore ha con i diversi testimoni; altre volte, invece, l'informazione viene presentata direttamente dalla lettura del rapporto giudiziario e delle lettere. Alla narrazione si alterna la descrizione minuziosa dei luoghi e dei personaggi. In alcuni punti l'autore usa un linguaggio umoristico e ironico e spesso fa ricorso all'iperbole e alle ripetizioni, per sottolineare l'assurdit\u00e0 della vicenda e la violenza dell'atto che sta per compiersi. Seguendo lo stile della cronaca, l'autore si sofferma su alcuni dettagli, come ad esempio le ore e i minuti in cui si svolge la vicenda.\nL'opera presenta alcuni tratti tipici del realismo magico (etichetta letteraria che non \u00e8 amata dall'autore): la fusione tra reale e soprannaturale, dove gli elementi fantastici formano parte della vita quotidiana e l'insolito non viene percepito come qualcosa di straordinario, bens\u00ec naturale; l'uso frequente dell'iperbole, dell'esagerazione, ad esempio nel modo violento e grottesco in cui viene consumato il crimine o nella descrizione dell'autopsia; il tema della morte, presente in tutta l'opera; la rottura della linea temporale (l'ordine cronologico degli avvenimenti viene completamente stravolto); le descrizioni estremamente dettagliate e l'importanza data alle percezioni sensoriali.\nIn fondo alla narrazione, il cuore del romanzo testimonia l'impossibilit\u00e0 di vedere il mondo da un solo punto di vista, perch\u00e9 a partire da Einstein e passando per Heisenberg la realt\u00e0 non \u00e8 pi\u00f9 un libro di formule da decifrare, e la sua comprensione \u00e8 difficile, se non proprio impossibile: e questa complessit\u00e0, l'impossibilit\u00e0 di ridurla a un modello intelligibile \u00e8 testimoniata dal moltiplicarsi dei punti di vista e dagli slittamenti temporali della narrazione.\nIl fatto reale.\nIl 22 gennaio 1951 Mercedes Barcha Pardo, che Garc\u00eda M\u00e1rquez ha conosciuto a un ballo e che diventer\u00e0 sua moglie, gli lascia uno scarno messaggio nella redazione di \"El Heraldo\" di Barranquilla, nella cui redazione lui lavora: il biglietto dice semplicemente \"Hanno ucciso Cayetano\".\nEntrambi sanno che il riferimento \u00e8 al loro comune amico Cayetano Gentile, 24 anni, giovane di origine italiana e di bell'aspetto che studiava medicina a Bogot\u00e1 e abitava a Sucre, citt\u00e0 dalla quale il padre farmacista di Mercedes \u00e8 dovuto fuggire per il notevole incremento della criminalit\u00e0. Autori dell'omicidio a colpi di coltello sono Victor Manuel e Jos\u00e9 Joaqu\u00edn, due fratelli di Margarita Chica, maestrina della scuola di Chaparral. Grande amico d'adolescenza dell'autore, Cayetano era stato accusato dell'ex fidanzata Margarita, che aveva maturato verso di lui un forte risentimento, di essere responsabile della sua perdita della verginit\u00e0 prima delle nozze con Miguel Palencia. I fratelli attesero Cayetano in un bar di fronte a casa sua, ma quando il giovane vide Jos\u00e9 Joaqu\u00edn correre verso di lui con un coltello sguainato, corse verso di casa; la madre, convinta che fosse gi\u00e0 rientrato, sprang\u00f2 la porta d'ingresso, e il giovane fu sbudellato nel patio della casa vicina.\nAl ricevimento della notizia, Garc\u00eda M\u00e1rquez avrebbe voluto recarsi a Sucre, ma dalla redazione bocciarono l'idea in quanto impulso sentimentale. Cominci\u00f2 tuttavia a maturare nella mente dell'autore l'idea di scrivere un romanzo sulla fatalit\u00e0 e sulla responsabilit\u00e0, a partire dalla morte di Cayetano Gentile. Quando sua madre venne a saperlo gli viet\u00f2 di scriverne finch\u00e9 fosse stata in vita Julieta Cimento, la madre del giovane nonch\u00e9 madrina di battesimo di Hernando Garc\u00eda M\u00e1rquez, fratello di Gabriel.\nLa storia matur\u00f2 quindi nell'ombra per quasi trenta anni, finch\u00e9 nel 1980 la madre stessa comunic\u00f2 all'autore, che in quel tempo viveva a Barcellona, la morte della signora Cimento, che non si era mai ripresa dal brutto colpo. A quel punto la scrittura pot\u00e9 finalmente iniziare, dopo la raccomandazione materna: \u201cTrattalo come se Cayetano fosse mio figlio\u201d. La madre dell'autore tuttavia non legger\u00e0 mai il romanzo, pubblicato un anno dopo, con la motivazione che \u201cUna cosa risolta cos\u00ec male nella vita non pu\u00f2 risolversi bene in un libro.\u201d\nAdattamenti.\nIl racconto fu portato sul grande schermo da Francesco Rosi nel film omonimo del 1987, con un cast stellare: Rupert Everett, Ornella Muti, Gian Maria Volont\u00e9, Irene Papas, e Lucia Bos\u00e8. Lo sceneggiatore fu Tonino Guerra."}
{"id": "372361", "revid": "237256", "url": "https://it.wikipedia.org/wiki?curid=372361", "title": "Insterburg", "text": ""}
{"id": "372366", "revid": "371529", "url": "https://it.wikipedia.org/wiki?curid=372366", "title": "Presence (album)", "text": "Presence \u00e8 il settimo album in studio della rock band inglese Led Zeppelin, pubblicato il 31 marzo del 1976 dalla Swan Song Records.\nIl disco.\nRegistrato ai Musicland Studios (Monaco) e pubblicato nel 1976 sotto l'etichetta della Swan Song Records, \"Presence\" vinse il Disco d'Oro il 1\u00ba aprile del 1976, raggiungendo il 1\u00ba posto nelle vendite negli Stati Uniti per due settimane ed in Inghilterra, il secondo in Giappone, il quarto in Australia e Norvegia, il quinto in Olanda e Francia e l'ottavo in Svezia e Nuova Zelanda.\nL'ultima canzone del disco \u00e8 \"Tea for One\", un rock-blues molto simile a quello di \"Since I've Been Loving You\" (da Led Zeppelin III).\nCopertina.\nLa copertina dell'album rappresenta alcune persone che osservano un particolare oggetto scuro (chiamato \"The Object\"). Jimmy Page ha dichiarato che \"The Object\" \u00e8 un riferimento scherzoso al celebre monolito di \"\" del regista Stanley Kubrick. \nCome promozione pubblicitaria, la Swan Song Records produsse mille copie in plastica del monolito, che andarono a ruba.\nTracce.\nLato A\nLato B\nFormazione.\nLed Zeppelin"}
{"id": "372431", "revid": "486946", "url": "https://it.wikipedia.org/wiki?curid=372431", "title": "Regno di Dio", "text": ""}
{"id": "372437", "revid": "5901", "url": "https://it.wikipedia.org/wiki?curid=372437", "title": "Regno (regime politico)", "text": ""}
{"id": "372450", "revid": "466539", "url": "https://it.wikipedia.org/wiki?curid=372450", "title": "Astrojax", "text": "L'Astrojax \u00e8 un attrezzo di giocoleria composto da una cordicella in cui sono infilate 3 sfere forate, due delle quali situate agli estremi e fissate agli estremi del cavo. La terza, libera di scorrere sul cavo, \u00e8 quella che sta alla base della rotazione che permette di eseguire tutti i trick che si possono fare con l'Astrojax.\nStoria.\n\u00c8 stato inventato dal fisico Larry Shaw nel 1987. Fece la sua prima comparsa sul mercato nel 1994, distribuito da \"The Nature Company\" e negli anni seguenti vinse alcuni premi. Nel 2000 l'Astrojax \u00e8 stato acquisito da Active People, una azienda svizzera specializzata in yo-yo.\nL'Astrojax ha fatto parte del programma \"Toys in Space\" dalla NASA, ed esistono tre categorie dedicate nel Guinness dei primati. Esistono molte versioni di questo attrezzo: di vari colori, fosforescenti, illuminate a led e persino infuocate (solamente la sfera centrale, altrimenti sarebbe impossibile impugnare l'attrezzo). Come il Devil's Stick, essendo un attrezzo \"giovane\" molte persone inventano ogni giorno nuovi trick.\nTrick base.\n1. Horizontal Orbit: Una delle due sfere fisse viene tenuta in una mano, e le altre due formano orbite orizzontali sotto di essa. Le due sfere rotanti si bilanciano a vicenda, mantenendo stabile l'orbita. Per evitare il rallentamento delle sfere si usano piccoli movimenti circolari della mano. \u00c8 possibile iniziare la rotazione tenendo entrambe le sfere fisse e facendo roteare la sfera centrale, quindi rilasciando una delle due si crea un'orbita orizzontale.\n2. Vertical Orbit: \u00c8 simile all'orbita orizzontale, ma le due sfere roteano perpendicolarmente al terreno. La velocit\u00e0 \u00e8 mantenuta con piccoli movimenti della mano verso l'alto.\n3. Butterfly: Partendo con un'orbita verticale, la mano viene mossa rapidamente a destra e sinistra, mantenendo il ritmo con la rotazione verticale. Questo crea un movimento delle due sfere che ricorda un'elica."}
{"id": "372453", "revid": "125414643", "url": "https://it.wikipedia.org/wiki?curid=372453", "title": "Fermana Football Club", "text": "La Fermana Football Club S.r.l., meglio nota come Fermana, \u00e8 una societ\u00e0 calcistica italiana con sede nella citt\u00e0 di Fermo. Milita in Serie C, la terza divisione del campionato italiano.\nFondata nel 2013, \u00e8 l'erede della tradizione sportiva iniziata nel 1924 con la creazione dell\u2019\"Unione Sportiva Fermana\" e poi transitata attraverso tre soggetti societari, ultimo dei quali l\"Unione Sportiva Fermana Societ\u00e0 Sportiva Dilettantistica\", disciolta al termine della stagione 2012-2013.\nDal punto di vista storico, la Fermana vanta quale maggior successo una partecipazione al campionato di Serie B a girone unico, nell'annata 1999-2000; nel suo palmar\u00e8s annovera inoltre una Coppa Italia Dilettanti e due Coppa Italia Dilettanti Marche.\nStoria.\nIl primo trentennio.\nIl calcio a Fermo arriv\u00f2 nel 1913 sul campo del ricreatorio \u201cSan Carlo\u201d, dove don Biagio Cipriani fece rotolare la prima sfera su un campetto di calcio.\nDopo la prima guerra mondiale, nel 1920 nacque la Societ\u00e0 Sportiva La Fermo il cui presidente fu Uriele Vitali Rosati e il colore sociale era il bianco. Nel 1923, in seguito a un'assemblea generale dei soci della Societ\u00e0 Sportiva La Fermo, vi fu una scissione dalla quale nacque il Fermo Football Club con Francesco \"Checco\" Rocchetti come presidente.\nI colori della nuova societ\u00e0 era il nero-stellato e da subito conquist\u00f2 le simpatie dei tifosi con una serie di vittorie tra cui quella del primo derby cittadino contro La Fermo per 4-1. L'anno successivo, in seguito allo scioglimento del Fermo F.C. per motivi politici, avvenne la fusione delle due societ\u00e0 da cui nacque l'Unione Sportiva Fermana con il giallo e il blu come colori sociali ispirati ai colori del Modena che allora andava per la maggiore. Questa nuova squadra era costituita prevalentemente da elementi locali ma ebbe vita breve e, dopo qualche anno di militanza in Terza Divisione regionale, venne abbandonata anche dai suoi tifosi.\nNel 1932, i canarini raggiunsero il secondo posto nel campionato di Seconda Divisione, dietro alla guadagnandosi l'ammissione agli spareggi per salire in Prima Divisione con relativa promozione. La stagione di Prima Divisione 1933-1934 vide la Fermana lottare in posizioni di bassa classifica ma la stagione successiva, a causa dello scioglimento dell', arrivarono diversi giocatori con militanze nella Nazionale B che le permisero di chiudere il campionato al decimo posto. Nella stagione 1935-36 grazie all'arrivo in panchina dell'ungherese \u00c1rp\u00e1d Haj\u00f3s e di alcuni giocatori di valore la Fermana arriv\u00f2 al quarto posto e fu promossa in Serie C.\nIl dopoguerra e gli anni cinquanta.\nLa societ\u00e0, dopo la seconda guerra mondiale, riprese l'attivit\u00e0 agonistica dalla stagione 1946-1947 e nel 1949-1950 i giallobl\u00f9 si piazzarono al primo posto nel girone L della Promozione acquisendo il diritto a partecipare al campionato nazionale di Serie C. La stagione seguente i canarini terminarono la stagione regolare a pari punti con la con la quale disputarono e vinsero per 1-0 lo spareggio salvezza. La stagione 1951-1952 fu contrassegnata da una stagione fallimentare che port\u00f2 la Fermana al penultimo posto e alla retrocessione; nella stagione 1952-1953 la Fermana disput\u00f2 un campionato modesto classificandosi sestultima.\nNella stagione di IV Serie 1953-1954 (che in seguito diventer\u00e0 Serie D), la Fermana dopo si classific\u00f2 terzultima al pari dell\u2019Ascoli retrocedendo in Promozione Regionale, e nell'anno 1956-1957 ci fu l\u2019ultimo derby del Piceno dove in casa la Fermana ebbe la meglio per 3-0, mentre ad Ascoli capitol\u00f2 per 2-1.\nDagli anni sessanta agli anni ottanta.\nDagli anni sessanta, per i giallobl\u00f9 cominciarono alcuni anni di anonimato nella Promozione Regionale dove la svolta si ebbe quando Baldassarre Mori, imprenditore locale del laterizio, rilev\u00f2 la societ\u00e0 che nel 1963 arriv\u00f2 a sfiorare la promozione in Serie C perdendo lo spareggio contro la . Alla fine degli anni sessanta Mori lasci\u00f2 la societ\u00e0 a Luciano Balestrini, predecessore dei presidenti padroni degli anni successivi dove nonostante le difficolt\u00e0 economiche i giallobl\u00f9 sfiorarono la promozione nel 1978, quando a rilevare la societ\u00e0 arriv\u00f2 Paolo Belleggia, imprenditore del calzaturiero che nella stagione successiva, ancora una volta, svan\u00ec il sogno di riportare i canarini in Serie C a favore della Maceratese che vinse il campionato. Nel 1984, poi, la Fermana si conquist\u00f2 sul campo la promozione in Serie C2.\n Nella stagione successiva, dopo aver allestito una squadra di giocatori navigati e aver disputato un girone d'andata positivo, vi fu un crollo fisico nel girone di ritorno, che fece retrocedere la squadra. La stagione 1985-1986 vide i giallobl\u00f9 evitare per un soffio la seconda retrocessione consecutiva, poi, nel 1988 la Fermana non riuscendo a iscriversi per il Campionato Interregionale venne retrocessa in Promozione.\nUn anno dopo, nel 1989, avvenne la pronta risalita dei canarini, le cui redini vennero tenute dal commerciante Roberto Mistretta.\nGli anni novanta.\nIl 1993 fu l'inizio del periodo d'oro societario quando, nonostante la Fermana fosse arrivata seconda dietro la Vis Pesaro, venne ripescata in Serie C2 a causa del fallimento di alcune societ\u00e0. Nella stagione 1994-1995 i canarini ottennero la salvezza solo alla penultima giornata, battendo 1-0 il Castel di Sangro. Nel campionato seguente i giallobl\u00f9, allenati da Marco Alessandrini centrarono il quarto posto e il diritto a disputare i \"play-off\" dove prevalsero in semifinale sulla Ternana e ai rigori contro il Livorno nella finale giocata al Paolo Mazza di Ferrara guadagnandosi per la prima volta la promozione in Serie C1.\nIl campionato di Serie C1 1996-1997 vide la squadra salvarsi solo dopo i \"play-out\" contro il e successivamente la societ\u00e0 venne rilevata da Giacomo Battaglioni con l'obiettivo di arrivare in breve in Serie B. Dopo una stagione sofferta, con la salvezza ottenuta a 90' dal termine del campionato, l'anno successivo la squadra venne affidata a Ivo Iaconi sotto la cui guida, dopo aver chiuso il girone di andata con soli 18 punti, la Fermana vinse il campionato ottenendo la promozione diretta in Serie B.\nGli anni duemila.\nAl termine del campionato 1999-2000 la Fermana retrocedette, tornando in terza serie dopo appena un anno. Nonostante l'ultimo posto, i canarini ottennero vittorie di prestigio contro squadre del calibro di (3-2), (2-1) e (1-0).Dopo cinque stagioni anonime in Serie C1, arriv\u00f2 la retrocessione al termine del campionato 2005-2006. In estate il presidente Battaglioni non iscrisse la societ\u00e0 in Serie C2 e il titolo sportivo, dopo la messa in liquidazione, rest\u00f2 in mano allo stesso Battaglioni. In sostituzione dello storico sodalizio, nacque l'U.S. Fermana S.S.D. affiliata \"ex novo\" in federazione, che part\u00ec dal campionato di Prima Categoria e che, grazie a due promozioni in tre anni, si ritrov\u00f2 ben presto in Eccellenza. La prima stagione nel massimo torneo regionale fu anonima e conclusa al settimo posto in classifica. Tuttavia, il 27 gennaio, sul campo di Jesi, i giallobl\u00f9 conquistarono la Coppa Italia Dilettanti regionale, battendo per 1 a 0 la in finale grazie alla rete di Gianluca Savoldi al primo minuto dei tempi supplementari. Ottennero dunque il diritto di partecipare alla fase nazionale della Coppa Italia Dilettanti, dalla quale per\u00f2 vennero estromessi al primo turno dalla .\nGli anni duemiladieci.\nNel luglio 2010 dopo lunghe trattative, la societ\u00e0 viene acquisita dall'avvocato Domenico Di Antonio, rappresentante di un trio di imprenditori toscani composto da Francesco Ferrante, Renzo Berti e Marco Barghigiani. Per il campionato viene ingaggiato il tecnico Giovanni Cornacchini e, dopo un torneo concluso al secondo posto, la Fermana venne estromessa dai \"play-off\" promozione dalla .\nNell'estate del 2011 Renzo Berti assunse l'incarico di presidente, con Francesco Ferrante azionista di maggioranza e Marco Barghigiani direttore generale. La squadra disputa un altro torneo di vertice, qualificandosi nuovamente ai \"play-off.\" I giorni antecedenti la finale contro il sono tuttavia segnati dalla protesta dei calciatori, che denunciano pubblicamente i mancati pagamenti degli stipendi provocando le dimissioni in blocco dell'allora dirigenza. In seguito alle esortazioni dei tifosi, la squadra scende comunque in campo, perdendo per\u00f2 contro i \"cremisi\".\nNel luglio del 2012, la gestione venne assunta da un gruppo di imprenditori abruzzesi capeggiati da Rocco Bochicchio, presidente, Sebastiano Tro\u00eca, direttore generale e Luca Di Pasquale, direttore sportivo. Nel novembre successivo Rocco Bochicchio lascia la societ\u00e0, opzionata in seguito dall'A.C.F. Fermo, presieduta da Emanuele Corradi. Per quanto concerne le vicende sportive, la Fermana conclude il campionato, conquistando comunque la promozione in Serie D grazie alla vittoria della Coppa Italia Dilettanti (1-0 contro l').\nAl termine della stagione regolare, la societ\u00e0, causa una massa debitoria pregressa molto pesante, non perfeziona l'iscrizione al campionato di Serie D. I tre gestori che allora erano a capo della Fermana riallacciarono i contatti con l'imprenditore montegranarese Maurizio Vecchiola che, insieme a Corradi, annunci\u00f2 la nascita del nuovo sodalizio, nato dalla fusione tra A.C.F. Fermo (militante in Seconda Categoria) e Montegranaro Calcio Provincia Fermana (neo-promosso in Serie D), denominato \"Societ\u00e0 Dilettantistica Montegranaro Calcio Fermana Football Club\". Nel campionato di Serie D viene conquistata la salvezza con tre giornate di anticipo dopo vari avvicendamenti alla guida tecnica.\nLa Fermana nella seconda met\u00e0 del mese di maggio 2014 cambia assetto societario in vista della stagione 2014-2015: Maurizio Vecchiola resta socio di maggioranza, tuttavia la carica di presidente viene assunta dall'imprenditore calzaturiero Giorgio Fabiani gi\u00e0 sponsor e socio di minoranza. I successivi due campionati verranno conclusi al decimo e al quinto posto.\nNella stagione 2016-2017, i giallobl\u00f9 al termine della stagione conquistano il primo posto nel proprio girone con tre giornate d'anticipo, tornando nella terza serie calcistica dopo undici anni.\nColori e simboli.\nColori.\nI colori sociali della Fermana sono giallo e il blu: la divisa casalinga presenta generalmente la prima tinta quale dominante e la seconda a connotare finiture e pantaloncini. La seconda divisa tende invece a invertire lo schema, essendo di norma blu con inserti gialli.\nLa squadra ha per\u00f2 talora vestito anche maglie palate nelle due tinte sociali, nonch\u00e9 casacche \"alternative\" declinate in tinte quali il rosso, il verde o ancora il bianco e il nero. Questi ultimi due colori hanno talora costituito un omaggio alla simbologia originaria dei due club antesignani della Fermana, ovvero La Fermo (che vestiva una casacca nera con una stella bianca sul petto) e Fermo Football Club (contraddistinto dalle maglie candide).\nSimboli ufficiali.\nStemma.\nIl pi\u00f9 antico stemma fermano conosciuto consisteva in tre cerchi intersecati, ciascuno dei quali recante al suo interno un'iniziale della denominazione sociale, il tutto di colore giallo o blu con fondo in contrasto. Tale stemma \u00e8 stato successivamente recuperato a seguito della rifondazione dal 2013, seppur con le lettere modificate ai sensi del nuovo nome societario.\nTra il 1996 e il 2006 venne invece adottato uno scudo palato giallo-blu, recante in posizione centrale lo stemma comunale della citt\u00e0 di Fermo; superiormente vi erano poi tre strisce contenenti la ragione sociale, i colori della bandiera italiana e l'anno di fondazione.\nDal 2006 al 2013 lo scudetto assunse invece una tinta dominante gialla, con la ragione sociale sempre in capo, ma scritta tutta in azzurro e con un pi\u00f9 ingombrante carattere tipografico; lo scudo comunale venne invece racchiuso in un cerchio riempito da un motivo ondulato blu, con in aggiunta il disegno di una mano reggente un pallone da calcio di tipo moderno (a pentagoni ed esagoni bianco-neri).\nIl 15 settembre 2020 \u00e8 stato presentato, progettato e pensato il nuovo stemma per l'anniversario del club.\nInno.\nL'inno della Fermana si intitola \"Fermana Al\u00e8!\", cantato da Osman Pugnaloni.\nStrutture.\nStadio.\nInaugurato nel 1934, dal ministro Araldo di Crollalanza e intitolato a Sandro Italico Mussolini, dal 1946 intitolato a Bruno Recchioni, ex mediano della Fermana, capitano dell'Esercito italiano, morto il 22 settembre 1943 nell'eccidio di Cefalonia assieme ad altri cinquemila italiani della Divisione Acqui, uccisi dai nazisti perch\u00e9 si erano rifiutati di consegnare le armi dopo l'armistizio dell'8 settembre 1943.\nLe tribune laterali in cemento armato sono state costruite nel 1994, coperte nel 1998, le due curve (la ovest in cemento e la est in metallo) e il blocco sud nel 1999 ove lo stadio da quell'anno ebbe un impianto di illuminazione artificiale (con alimentazione autonoma attraverso gruppo elettrogeno) che eroga fino a 700 lux, idoneo per dirette televisive con riprese digitali ad alta definizione.\nSociet\u00e0.\nOrganigramma societario.\nDal sito internet ufficiale della societ\u00e0:\nTifoseria.\nStoria.\nIl principale gruppo ultras della Fermana erano le \"Brigate Gialloblu 1974\" fino al 24 agosto 2010, data del loro scioglimento dovuto a numerose diffide. Dal 2010 al 2018 il gruppo portante di riferimento \u00e8 stato il \"Nucleo Fermano 1996\" che guidava la \"Curva Duomo\" gi\u00e0 dalla seconda met\u00e0 degli anni 2000.\nDal 2015 il \"Nucleo\" era stato affiancato dalla \"Torcida\", gruppo nato e sostenuto dai giovani studenti fermani scioltosi nel 2018. Altri gruppi della \"Duomo\" sono: \"Barra Brava\", \"Irriducibili Gialloblu\" e \"Viale Trento\".\nA partire dalla stagione 2018-2019, viene fondato un nuovo gruppo, di nome \"1920\", fondato da tifosi rimanenti dei vecchi gruppi.\nGemellaggi e rivalit\u00e0.\nL'unico gemellaggio ancora molto sentito da parte del popolo fermano, \u00e8 quello con la \"Curva Nord\" dell'. Si tratta di un'amicizia storica avviata gi\u00e0 dalle \"Brigate Gialloblu\" e portata poi avanti dal \"Nucleo Fermano\". Altro gemellaggio nato nelle ultime stagioni \u00e8 quello con i ragazzi della . \nIn passato vi erano amicizie con la curva del e con quella della .\nLa rivalit\u00e0 storica \u00e8 sicuramente quella con l' (derby del Piceno), poich\u00e9 non \u00e8 sentita solo in campo calcistico, bens\u00ec affonda le sue radici nel Medioevo e nell'eterna lotta per la supremazia tra Marca Fermana e Marca Picena. Dopo il 2004, con l'istituzione della provincia di Fermo e le diverse ambizioni calcistiche, questa rivalit\u00e0 si \u00e8 leggermente affievolita, anche se resta ancora tra le pi\u00f9 sentite in assoluto. Da segnalare anche le accese rivalit\u00e0 con: , , , (Derby dei Sibillini), , e e, fuori dai confini regionali, , , , , e .\nOrganico.\nRosa 2021-2022.\nDal sito internet ufficiale della societ\u00e0:\nStaff tecnico.\nDal sito internet ufficiale della societ\u00e0:"}
{"id": "372487", "revid": "87514039", "url": "https://it.wikipedia.org/wiki?curid=372487", "title": "Kierkegaard", "text": ""}
{"id": "372493", "revid": "400694", "url": "https://it.wikipedia.org/wiki?curid=372493", "title": "Menabrea (birra)", "text": "Menabrea \u00e8 una marca di birra che viene prodotta dalla omonima azienda la cui sede storica e il birrificio sono localizzati a Biella, in Piemonte.\nSotto questo marchio - di propriet\u00e0 a partire dai primi anni novanta dal gruppo Forst, fino ad allora di propriet\u00e0 della famiglia Thedy (erede dei fondatori della societ\u00e0), di cui Franco Thedy mantiene tuttora la carica di amministratore delegato - vengono prodotti annualmente oltre 250.000 ettolitri di birra, grazie a 48 dipendenti nella sede di Biella, parte dei quali destinati all'esportazione in trentasei paesi, garantendo cos\u00ec un fatturato complessivo di 40 milioni di euro.\nDagli anni trenta \u00e8 rappresentata attraverso alcune \"taverne\" che portano il suo nome, situate - oltre che a Biella (ove, accanto allo stabilimento, si trovano un \"pub\" e un ristorante), in altre citt\u00e0 del Piemonte, fra cui Novara e Torino. Accanto al birrificio si trova Casa Menabrea, il Museo della Birra, che illustra il processo di produzione della birra, la storia dell\u2019azienda e della famiglia che la guida da cinque generazioni, attraverso un\u2019esposizione di utensili, macchinari, strumenti, cimeli, documenti, bottiglie, pubblicit\u00e0 che hanno accompagnato la storia di Menabrea.\nStoria.\nAttorno al nome Menabrea si \u00e8 sviluppata parallelamente la storia di una intera dinastia di mastri birrai. L'azienda venne fondata come laboratorio per la produzione della birra nel 1846, per opera della famiglia Welf di origine walser di Gressoney-La-Trinit\u00e9 in Valle d'Aosta e dei fratelli Antonio e Gian Battista Caraccio, originari di Bioglio e titolari di una caffetteria a Biella. Fra il 1854 e il 1864, rimasti da soli alla guida del laboratorio ristrutturato, i fratelli Caraccio dapprima affittarono e poi cedettero la birreria per 95\u00a0000 lire dell'epoca a due aostani, Jean Joseph Menabrea (che dal 1861 con l'Unit\u00e0 d'Italia cambier\u00e0 il nome in Giuseppe) e Antonio Zimmermann.\nL'azienda pass\u00f2 nelle mani del solo Menabrea e dei suoi figli nel 1872 quando la ragione sociale divent\u00f2 \"G. Menabrea &amp; Figli\". La produzione di un ottimo tipo di birra bionda Pilsner e di una scura di tipo Monaco (che pare fosse molto apprezzata da un biellese illustre, Quintino Sella, studioso e fondatore del Club Alpino Italiano), fece guadagnare nel 1882 a Carlo Menabrea, figlio di Giuseppe, subentrato alla morte del padre alla guida dell'azienda, la nomina di Cavaliere dell'Ordine della Corona d'Italia conferitagli da re Umberto I.\nLa svolta intervenuta nella propriet\u00e0 della fabbrica a cavallo tra il XIX e il XX secolo (1896-1899) - quando subentrano nella conduzione aziendale i cognati Emilio Thedy e Augusto Antoniotti, coniugi rispettivamente delle eredi Menabrea, Eugenia e Albertina - non mut\u00f2 la politica della fabbrica che pot\u00e9 attraversare - fino a oggi - tutto il XX secolo mantenendo inalterata la propria fama. A garantire la notoriet\u00e0 a questa azienda \u00e8 stato con il passare del tempo soprattutto il sempre maggiore quantitativo di birra prodotta.\nDagli anni ottanta, sempre sotto la direzione degli eredi della famiglia Thedy, la birra Menabrea ha incrementato ulteriormente la propria attivit\u00e0. L'ampliamento della fabbrica di Biella, unito a un incremento della produzione - fino ad allora attestata intorno ai 36-40.000 ettolitri - le ha consentito di uscire da quella che era stata fino ad allora, almeno sul piano produttivo, una dimensione tutto sommato provinciale.\nL'ingresso nel Gruppo Forst, favorito da un'antica amicizia birraria e avvenuto nel 1991, ha permesso di mantenere la propria identit\u00e0 e la propria indipendenza, conservando cos\u00ec viva la cultura e la tradizione. Nel 1996 per festeggiare il 150\u00ba anniversario ha creato la 150\u00ba anniversario Bionda lager, vincitrice del riconoscimento di Chicago l\u2019anno successivo. Dal 1996 a oggi la serie delle 150\u00ba anniversario si \u00e8 arricchita di altre quattro birre: la Ambrata, la Strong, la Rossa e la Weiss. \nA queste si sono affiancate le quattro Top Restaurant pensate per la ristorazione in formato da 75 cl, in quattro variet\u00e0: Light, Bock, Weiss, Pils, quest\u2019ultima disponibile anche in lattina dal 2018. \nLa Christmas Beer, disponibile solo nel periodo natalizio, completa la produzione di Menabrea.\nVarianti.\nLa Menabrea produce altres\u00ec la birra tedesca Palmbr\u00e4u su licenza della casa madre.\nProdotti derivati.\nLa trebbie derivanti dalla filtratura di birra Menabrea vengono utilizzate dall'azienda Botalla Formaggi per produrre il formaggio \"Sbirro\".\nRiconoscimenti.\nIn oltre un secolo e mezzo di vita la birra \"Menabrea\" si \u00e8 aggiudicata prestigiosi riconoscimenti fra cui, nel solo 1924, quattro Gran Premi alle esposizioni di Milano, Roma, Bruxelles e Parigi, nonch\u00e9 3 medaglie d'oro (1997, 1998, 2000) per la Lager, 3 (2002, 2008, 2009) per la Amber e 6 (2005, 2006, 2007, 2008, 2010, 2011) per la Strong al \"World Beer Championships\" di Chicago."}
{"id": "372505", "revid": "28592", "url": "https://it.wikipedia.org/wiki?curid=372505", "title": "Istmo di Curlandia", "text": ""}
{"id": "372508", "revid": "6923", "url": "https://it.wikipedia.org/wiki?curid=372508", "title": "Laguna dei Curi", "text": "La laguna dei Curi (; ; ; ) \u00e8 un'area del mar Baltico isolata dalla penisola dei Curi, un sottile cordone litorale lungo 98\u00a0km, e situata sulle coste della Lituania e della Russia.\nNell'estremo settentrionale della penisola vi \u00e8 un passaggio verso il mare aperto, in corrispondenza del passaggio si trova la citt\u00e0 lituana di Klaip\u0117da mentre la parte meridionale della laguna fa parte dell'exclave russo dell'oblast di Kaliningrad. \u00c8 russa la parte maggiore della laguna: 1200\u00a0km\u00b2 su una superficie totale di 1610 (o 1619\u00a0km\u00b2). La baia ha una lunghezza di 93\u00a0km, una larghezza di 17,3\u00a0km, una profondit\u00e0 media di 3,7\u00a0m e una massima di 7. Vi sfociano molti corsi d'acqua, il maggiore \u00e8 il fiume Nemunas, il quale fornisce circa il 90% dei suoi afflussi.\nIl nome deriva dalla popolazione dei Curi che si insediarono nell'area circostante.\nStoria.\nNel XIII secolo, l'area intorno alla laguna faceva parte delle terre abitate dai Curi e dei Pruzzi. In seguito, fin\u00ec per confinare con la regione storica della Lituania Minore. All'estremit\u00e0 settentrionale dello Spit, si trova un passaggio per il mar Baltico, e il luogo fu selezionato dai cavalieri teutonici nel 1252 per fondare il castello di Memelburg e la citt\u00e0 di Memel. Nei secoli successivi, la regione pass\u00f2 al Ducato di Prussia e poi al Regno di Prussia. Memel venne ufficialmente chiamata Klaip\u0117da nel decennio 1923-1939, mentre il territorio circostante fin\u00ec in mano alla Germania nazista, e tale scelta fu confermata anche dopo il 1945, quando entr\u00f2 a far parte della RSS Lituana.\nNel periodo interbellico, si scelse di tracciare come confine il fiume che sfocia nella laguna dei Curi vicino a Rusn\u0117 (in tedesco: \"Ru\u00df\"). Per quanto concerne il principale corso d'acqua della regione, questo veniva definito \"die Memel\" dai tedeschi nei suoi 120\u00a0km finali, mentre la parte superiore, localizzata in Lituania, era conosciuta come Nemunas. La demarcazione ripartiva altres\u00ec la penisola nei pressi della piccola localit\u00e0 di villeggiatura di Nida (in tedesco: \"Nidden\"); il settore meridionale dello Spit e della laguna rimasero in mano alla Germania fino al 1945 a seguito dell'ultimatum imposto alla Lituania del 1939.\nIl confine \u00e8 oggi funzionale a separare la Lituania e la Russia, poich\u00e9 dopo la seconda guerra mondiale, l'estremit\u00e0 meridionale dello Spit e l'area tedesca a sud del fiume (ossia la parte della Prussia orientale con la citt\u00e0 di K\u00f6nigsberg in Sambia) divenne parte di un'exclave della Russia chiamato Oblast' di Kaliningrad.\nKursenieki.\nMentre oggi i Kursenieki, noti anche in lituano come \"Kur\u0161ininkai\", risultano un gruppo etnico baltico quasi estinto (perch\u00e9 in gran parte assorbito dai tedeschi) che vive lungo la penisola di Neringa, nel 1649 l'insediamento di Kur\u0161ininkai si estendeva da Memel (Klaip\u0117da) a Danzica (Gda\u0144sk). I Kur\u0161ininkai vennero considerati alla stregua dei lettoni fino al termine della prima guerra mondiale, quando la Lettonia ottenne l'indipendenza dall'Impero russo: tale considerazione si basava su ragioni linguistiche. Su queste premesse si basavano le rivendicazioni lettoni sulla penisola di Neringa, il cui status nel periodo interbellico la vide in mano alla Lituania e alla Prussia Orientale.\nProfili geografici.\nLa laguna, formatasi circa 7.000 anni a.C., non \u00e8 salmastra come si potrebbe pensare, e ospita invece acqua dolce; la profondit\u00e0 media risulta di 3,8 metri. La biodiversit\u00e0 \u00e8 alta per via della presenza di numerose specie, sebbene l'inquinamento dell'acqua negli ultimi decenni ha causato la riduzione di alcune specie ittiche. La presenza di diverse specie di alghe si attesta a partire dagli anni 2000."}
{"id": "372549", "revid": "767487", "url": "https://it.wikipedia.org/wiki?curid=372549", "title": "Dirty Dancing 2", "text": "Dirty Dancing 2 (\"Dirty Dancing: Havana Nights\") \u00e8 un film del 2004 di Guy Ferland, interpretato da Romola Garai e Diego Luna.\nLa pellicola \u00e8 una \"rivisitazione\" di \"Dirty Dancing - Balli proibiti\" del 1987, ma non ha legami con esso: \"Dirty Dancing 2\" riutilizza la stessa trama di base, ma ne trasporta l'ambientazione dal Nord dello stato di New York a Cuba, e la retrodata dall'inizio degli anni sessanta alla fine dei cinquanta, nei giorni della rivoluzione di Fidel Castro.\nTrama.\nL'Avana, 1958. Durante la rivoluzione comunista guidata da Fidel Castro, una liceale americana, Katey Miller, si trasferisce sull'isola caraibica con la famiglia. Qui incontra il cubano Javier Suarez, cameriere dell'hotel in cui alloggia. Javier \u00e8 in una difficile situazione economica, cos\u00ec Katey, dopo che lui \u00e8 stato licenziato solo perch\u00e9 lui l'ha accompagnata a casa, decide di aiutarlo entrando in una competizione di ballo insieme a lui. Il premio delle semifinali consiste in un premio di 300 dollari, mentre quello delle finali consiste in un biglietto per gli Stati Uniti e 5.000 dollari. I due all'inizio hanno qualche problema, lei \u00e8 molto rigida nei passi, lui \u00e8 libero, ma il sentimento si infiltra tra di loro. Vincono le semifinali mentre perdono la gara finale, ma il loro amore sboccia in passione, nei giorni in cui l'isola viene liberata. Katie viene per\u00f2 costretta a lasciare Javier e la stessa Cuba dopo una serata da Re e Regina della \"rosa negra\"."}
{"id": "372599", "revid": "446353", "url": "https://it.wikipedia.org/wiki?curid=372599", "title": "Seconda battaglia della Sirte", "text": "La seconda battaglia della Sirte fu una battaglia navale tra un convoglio della Royal Navy e varie unit\u00e0 della Regia Marina combattuta durante la seconda guerra mondiale. Si svolse il 22 marzo 1942 nel mare Mediterraneo a nord del golfo della Sirte a oriente di Malta.\nL'azione fu una vittoria della flotta italiana, che riusc\u00ec a sgominare il convoglio, poi distrutto dall'aviazione dell'Asse. Ma la riluttanza della Regia Marina nello sfruttare il proprio vantaggio, dovuto alla abile difesa dell'ammiraglio Vian, la rese solo una vittoria parziale.\nAzione.\nNel 1942 la guerra nel Mediterraneo stava cominciando a intensificarsi:\nle forze aeronavali dell'Asse tentavano disperatamente di impedire ai convogli di rifornimenti inglesi di raggiungere i porti in Egitto per rifornire le truppe inglesi impegnate in Africa settentrionale, mentre le unit\u00e0 da combattimento della Royal Navy britannica compivano enormi sforzi per proteggerli. L'isola di Malta assumeva in questo teatro una grande importanza per entrambi gli schieramenti: in posizione strategica in mezzo al Mediterraneo risultava una potenziale minaccia ai convogli di rifornimento italiani e allo stesso tempo garantiva una certa sicurezza ai convogli inglesi.\nAll'inizio della primavera del 1942 i comandanti dell'Asse cominciarono a comprendere pienamente la funzione strategica dell'isola e pianificarono di conquistarla o almeno ridurla all'impotenza, bombardandola in continuazione e impedendo a eventuali convogli di raggiungerla in vista della pianificata occupazione, l'operazione C3 che non verr\u00e0 mai effettuata. Poich\u00e9 sull'isola cominciava a ridursi il numero degli aerei efficienti, le scorte di carburante e di munizioni, venne organizzato dall'Ammiragliato britannico il convoglio MW10, che part\u00ec il 21 marzo da Alessandria d'Egitto.\nI britannici erano consapevoli che ogni tentativo di rifornire l'isola avrebbe incontrato una strenua opposizione, sia da parte della Regia Aeronautica italiana e dalle squadriglie aeree della Luftwaffe in Sicilia, sia da parte della Regia Marina italiana. Tuttavia la minaccia di un attacco da parte della marina italiana venne ritenuto di minore probabilit\u00e0 di uno da parte dell'aviazione: gli inglesi sapevano bene che la Marina cominciava a soffrire della penuria di carburante, inoltre speravano che le battaglie del 1941 avessero convinto Supermarina (l'alto comando della marina italiana) a una condotta pi\u00f9 cauta.\nLa scorta era composta da un gran numero di cacciatorpediniere e includeva l'incrociatore antiaereo \"Carlisle\" per fornire un'adeguata copertura antiaerea e antisommergibile; includeva solamente tre incrociatori leggeri per protezione contro minacce di superficie. Ulteriori cacciatorpediniere e un altro incrociatore leggero furono inviati da Malta. In caso di avvicinamento di unit\u00e0 navali di superficie italiane, i piani britannici prevedevano di lasciare il \"Carlisle\" e met\u00e0 dei cacciatorpediniere di scorta alle navi da carico in ogni caso, mentre il resto delle navi avrebbe alzato delle cortine fumogene e avrebbe ritardato le navi italiane.\nAlle 14:30 del giorno dopo venne avvistato fumo all'orizzonte, i britannici scoprirono con sorpresa che non dovevano affrontare una piccola forza veloce come si aspettavano, ma un gruppo di incrociatori pesanti scortati da cacciatorpediniere. Misero immediatamente in atto il loro piano, il convoglio e le sue scorte virarono allontanandosi da Malta, mentre le rimanenti unit\u00e0 alzarono le cortine fumogene e ingaggiarono gli italiani. Dopo un scambio di colpi d'artiglieria gli incrociatori italiani si ritirarono, ma ritornarono ben presto accompagnati dalla nave da battaglia \"Littorio\" e dai suoi cacciatorpediniere di scorta.\nLa battaglia infuri\u00f2 per circa due ore e mezzo con le navi britanniche che uscivano dalle cortine fumogene per lanciare alcune bordate, quindi tornavano a nascondersi quando le salve italiane arrivavano troppo vicine. Alle 18:30 i britannici decisero di forzare la mano e ordinarono ai loro cacciatorpediniere di lanciare i siluri da 9\u00a0km, la massima distanza alla quale gli italiani si avvicinavano. Nessun siluro colp\u00ec il bersaglio ma la \"Havock\" e la \"Kingston\" furono entrambe colpite da proiettili del \"Littorio\". Nel frattempo il \"Littorio\" era praticamente indenne, mentre un altro incrociatore era incendiato ma non danneggiato.\nAl cadere dell'oscurit\u00e0 gli italiani rinunciarono e fecero rotta verso il porto verso circa le 19:00. Non essendo equipaggiati con radar si sarebbero trovati significativamente in difficolt\u00e0 se la battaglia fosse continuata. Per tutto il combattimento gli italiani superarono per potenza di fuoco i loro avversari inglesi e avrebbero potuto facilmente lanciare uno dei loro due gruppi contro il convoglio. Comunque non apparvero decisi a sferrare un colpo decisivo, probabilmente temendo un attacco di siluri dalla numericamente superiore forza di cacciatorpediniere britannici.\nSecondo i rapporti britannici, le torrette della \"Cleopatra\" furono distrutte dai colpi dell'incrociatore \"Giovanni delle Bande Nere\". Gli incrociatori \"Euryalus\" e \"Penelope\" vennero gravemente danneggiati. La \"Havock\" venne immobilizzata in acqua da un colpo diretto (sebbene successivamente riusc\u00ec a ripartire) e i cacciatorpediniere \"Sikh\", \"Lively\", \"Legion\", \"Lance\" e \"Kingston\" furono tutti danneggiati.\nLa maggior parte della forza di scorta a corto di carburante come conseguenza dello scontro torn\u00f2 indietro verso Alessandria. I cacciatorpediniere danneggiati e il convoglio vennero inviati a Malta con la \"Carlisle\", la \"Penelope\" e la \"Legion\". Cos\u00ec isolati, il giorno successivo vennero continuamente attaccati dall'aviazione. La nave da carico \"Clan Campbell\" venne affondata a trenta chilometri dal porto, la petroliera \"Breconshire\" venne danneggiata e ancorata fuori dal porto mentre solo la \"Talabot\" e la \"Pampas\" raggiunsero Grand Harbour, quest'ultima colpita da tre bombe che non esplosero. La \"Breconshire\" venne pi\u00f9 tardi rimorchiata fino a una baia protetta.\nIl giorno successivo i bombardieri in picchiata tedeschi colpirono tutte le tre le navi superstiti. La \"Breconshire\" si capovolse nella baia, ma la maggior parte del suo petrolio venne recuperato mediante un buco nel suo scafo. La \"Talabot\", la danneggiata \"Pampas\" e il cacciatorpediniere \"Legion\" vennero affondati nel porto. Solo 5\u00a0000 t circa di carico erano state scaricate delle 26\u00a0000 t inviate da Alessandria.\nLe navi italiane non furono molto pi\u00f9 fortunate. Dopo aver fallito nello sfruttare i loro attacchi vennero sorprese da un'intensa tempesta mentre erano in rotta verso il porto, che affond\u00f2 i cacciatorpediniere \"Scirocco\" e \"Lanciere\"."}
{"id": "372600", "revid": "9595", "url": "https://it.wikipedia.org/wiki?curid=372600", "title": "Elio Belisari", "text": ""}
{"id": "372601", "revid": "1924342", "url": "https://it.wikipedia.org/wiki?curid=372601", "title": "Cesareo (chitarrista)", "text": "Carriera.\nStrumentista di stimate capacit\u00e0 tecniche e compositive, ha militato in diversi gruppi emergenti milanesi, tra cui gli Urania, prima di diventare il chitarrista ufficiale degli Elio e le Storie Tese nel 1984.\nHa inoltre collaborato con diversi artisti, tra cui Daniele Silvestri, Massimo Riva, Stefano Nosei, Annalisa Minetti e i Perro Negro, e con personaggi dello spettacolo come Claudio Bisio. Ha scritto insieme a Massimo Riva il brano \"Dentro di me\", presentato da Mara al Festival di Sanremo 1995 nella sezione \"nuove proposte\" ottenendo la finale.\nCesareo si distingue per uno stile sobrio ed efficace, nonch\u00e9 per la sua poliedricit\u00e0, che ben si adatta alle caratteristiche del gruppo. \nAlla radio ha condotto fino al 2018, insieme a Linus e agli Elio e le Storie Tese, la trasmissione \"Cordialmente\" in onda su Radio Deejay.\nOltre ad essere chitarrista degli Elii, Cesareo suona anche con i Four Tiles e partecipa, insieme ad altri chitarristi come Max Cottafavi e Maurizio Solieri, alla Notte delle Chitarre, organizzato dal gruppo Custodie Cautelari.\n\u00c8 stato il primo chitarrista italiano ad avere un modello di chitarra costruita per lui dalla Ibanez, la RGTH57 Cesareo Model, la cui grafica \u00e8 stata realizzata appositamente dal fratello (grafico di professione) in omaggio a Eddie Van Halen.\nOltre a Cesareo, nella sua carriera con gli Elii si \u00e8 guadagnato i soprannomi Ciobarelli, Ciuaschi, Civas, Civa, Fitasgi, Personacchi, Cicatricee, solo per menzionarne qualcuno.https://www.axemagazine.it/sito/articoli/interviste/229-cesareo\nAltri progetti.\nHa partecipato alla produzione dell'album \"Percorsi Inversi\" della band milanese Audyaroad con un featuring nel brano \"Ogni Evoluzione\"."}
{"id": "372607", "revid": "729019", "url": "https://it.wikipedia.org/wiki?curid=372607", "title": "Braxton Bragg", "text": "Fu generale confederato e alti ufficiali della Confederazione. Deve probabilmente la sua carriera solo alla personale affezione del presidente Jefferson Davis, nonostante egli, da comandante sul campo, si sia sempre dimostrato insufficiente.\nNato a Warrenton, termin\u00f2 la sua istruzione militare nell'accademia militare di West Point nel 1837, fu impiegato nella guerra contro i Seminole e si distinse da giovane ufficiale nella guerra messicana. Nel 1856 si dimise col grado di tenente colonnello e visse da piantatore in Louisiana, finch\u00e9 all'inizio del 1861 si mise a disposizione della Confederazione e il 7 marzo fu nominato brigadier generale dell'Esercito Provvisorio Confederato.\nComand\u00f2 dapprima le unit\u00e0 sul fronte costiero da Pensacola a Mobile, Alabama. Il 12 settembre 1861 ebbe con il grado di maggior generale un comando nel II Corpo d'armata, agli ordini del generale Albert Sidney Johnston. Dopo la morte di Johnston nella battaglia di Shiloh Bragg venne promosso lo stesso giorno generale dell'Esercito Regolare della C.S.A.. A giugno prese il comando dell'Armata del Tennessee al posto di Beauregard ed intraprese, dall'agosto all'ottobre 1862, la campagna del Kentucky, che termin\u00f2 con una sconfitta nella battaglia di Perryville (8 ottobre 1862) contro le truppe dell'Unione del generale Buell. Bragg fu costretto alla ritirata.\nCombatt\u00e9 con successo a Chickamauga, ma nel novembre 1863 fu respinto dal generale Ulysses S. Grant verso la Georgia e, per proprio desiderio, fu sostituito da Joseph Eggleston Johnston nel comando. Il presidente Davis lo chiam\u00f2 a Richmond e ne fece il suo consigliere personale. Dopo il passaggio del comando supremo a Robert E. Lee Bragg torn\u00f2 ancora una volta in campagna nella Carolina del Nord e prest\u00f2 servizio sotto Joseph E. Johnston.\nDopo la guerra lavor\u00f2 come ingegnere in Alabama e mor\u00ec il 27 settembre 1876 a Galveston, Texas."}
{"id": "372608", "revid": "6923", "url": "https://it.wikipedia.org/wiki?curid=372608", "title": "Neris", "text": "Neris (in lituano e in bielorusso \u0412\u044f\u0301\u043b\u044c\u043b\u044f, Vialla, o \u0412\u0456\u0301\u043b\u0456\u044f; in polacco Wilia) \u00e8 un fiume che nasce in Bielorussia, che scorre per Vilnius (Lituania) e diventa affluente del fiume Nemunas a Kaunas (in Lituania). \u00c8 lungo 510\u00a0km.\nDescrizione.\nIl Neris connette due antiche capitali lituane, Kernav\u0117 e Vilnius. Lungo le sue rive si trovano cimiteri per i lituani pagani. A 25\u00a0km da Vilnius ci sono tumuli di Karamzynai. Nella zona sono presenti molte pietre mitologiche e querce sacre.\nOrigine del nome.\nL'etimologia del nome richiama termini che hanno un nesso con l'acqua, fra cui ricordiamo il fiume Narasa, il lago Narutis, il Nara (vicino a Mosca) e altri diffusi nelle aree baltiche in epoca sia preistorica sia moderna. Sono correlati alle parole lituane narus, \"profondo\", e nerti, \"immergersi\". I pi\u00f9 remoti collegamenti sono ignoti, sebbene la radice si crede sia indo-europea."}
{"id": "372611", "revid": "729019", "url": "https://it.wikipedia.org/wiki?curid=372611", "title": "William Joseph Hardee", "text": "Gi\u00e0 all'inizio della guerra aveva organizzato una brigata con reggimenti dell'Arkansas, che poi, poco dopo la battaglia di Shiloh (6 - 7 aprile 1862), fu assegnata al comando di Albert Sidney Johnston. Sotto Braxton Bragg comand\u00f2 un'ala dell'Armata del Tennessee durante la campagna del Kentucky e nella battaglia di Murfreesboro. Il 10 ottobre 1862 fu nominato tenente generale e comandante di corpo d'armata. A Chattanooga si accese una disputa fra lui e Braxton Bragg, sulle cui capacit\u00e0 egli non aveva fiducia. Quindi dopo la battaglia di Jonesborough si fece trasferire e rifiut\u00f2 di assumere il comando dell'Armata del Tennessee.\nHardee serv\u00ec sotto Joseph Eggleston Johnston e combatt\u00e9 ancora dopo la caduta di Savannah e Charleston contro l'Armata di William Tecumseh Sherman in Georgia e nella Carolina del Sud. Capitol\u00f2 con le sue truppe nell'aprile 1865 in Carolina del Nord e dopo la guerra visse come piantatore a Selma, Alabama. Mor\u00ec il 6 novembre 1873 a Wytheville durante un viaggio in Virginia."}
{"id": "372613", "revid": "47767", "url": "https://it.wikipedia.org/wiki?curid=372613", "title": "Francesca", "text": "Origine e diffusione.\nDeriva dal latino medievale \"Francisca\", forma femminile di \"Franciscus\", cio\u00e8 \"francese\", \"della Francia\". Assunse carattere autonomo come nome proprio a partire dall'XI secolo. In inglese, la differenziazione fra i nomi \"Francis\" e \"Frances\", uno come maschile e l'altro come femminile, non sorse prima del XVII secolo.\nFrancesca \u00e8 stato in Italia, secondo i dati ISTAT, il sesto nome femminile pi\u00f9 utilizzato per le nuove nate nel 2004 e il nono nel 2006. Nel 2012, con 2.829 nuove nate, Francesca risultava essere la sedicesima scelta dei genitori italiani per neonate di sesso femminile.\nOnomastico.\nL'onomastico viene festeggiato il 9 marzo in onore di santa Francesca Romana, religiosa, fondatrice delle Oblate di Tor de' Specchi, patrona degli automobilisti e delle vedove. Con questo nome si pu\u00f2 festeggiare anche in memoria di altre sante, nei giorni seguenti:"}
{"id": "372614", "revid": "729019", "url": "https://it.wikipedia.org/wiki?curid=372614", "title": "John Bell Hood", "text": "Biografia.\nNacque in Owingsville, Kentucky, e nel 1853 si diplom\u00f2 a West Point. Il piccolo esercito di pace degli Stati Uniti diede al giovane pieno di temperamento poche possibilit\u00e0 di esprimersi. Prest\u00f2 servizio in California ed in Texas e lasci\u00f2 l'esercito USA il 17 aprile 1861 con il grado di tenente. Presto fu a capo come colonnello di un reggimento dell'Armata della Virginia settentrionale ed ottenne gi\u00e0 il 3 marzo 1862 la nomina a brigadier generale.\nI Texani di Hood.\nCon grande slancio e valore condusse le sue truppe, la famosa brigata texana considerata dallo stesso generale Lee la formazione pi\u00f9 combattiva e solida della sua armata, contro l'Armata del Potomac del generale McClellan e si distinse contribuendo in modo decisivo al successo confederato alla battaglia di Gaines' Mill (dove guid\u00f2 personalmente la famosa carica risolutiva dei texani) ed alla successiva seconda battaglia di Bull Run il 29 e 30 agosto 1862, dove i suoi reparti sferrarono l'attacco di sorpresa sul fianco che sbaragli\u00f2 le linee dell'Unione.\nGi\u00e0 nell'ottobre 1862 sal\u00ec al grado di maggior generale, prese il comando di una divisione (che comprendeva la sua vecchia brigata texana, passata al comando del generale di brigata Robertson, e altre combattive formazioni della Georgia e dell'Alabama al comando dei generali Benning, Anderson e Law) inquadrata nel corpo d'armata del generale James Longstreet e conferm\u00f2 la sua fama con nuovi brillanti successi nelle battaglie di Antietam (dove i suoi texani mostrarono nuovamente il loro valore ma subirono perdite altissime) il 17 settembre e di Fredericksburg il 13 dicembre, dove l'esercito confederato del generale Lee inflisse alle forze dell'Unione del generale Ambrose Burnside una severa sconfitta.\nSulla linea del fuoco.\nA Gettysburg (1\u00ba - 3 luglio 1863) Hood, che guid\u00f2 l'attacco sull'ala sinistra federale il secondo giorno dei combattimenti, sfiorando un successo decisivo, fu ferito gravemente ad un braccio. Ciononostante riprese presto il suo servizio e, trasferito con la sua divisione di veterani sul fronte occidentale, combatt\u00e9 dal 19 al 22 settembre nella terribile battaglia di Chickamauga, dove, mentre guidava in prima linea i suoi soldati alla carica decisiva che avrebbe provocato il crollo delle linee unioniste, fu di nuovo ferito gravemente. Hood perse la gamba destra e pot\u00e9 rientrare in servizio solo all'inizio del 1864. Il 1\u00ba febbraio 1864 fu nominato retroattivamente tenente generale con decorrenza dal 20 settembre e assunse il comando di un Corpo d'armata dell'Armata Confederata del Tennessee, sotto il comando dell'esperto e prudente generale Joseph E. Johnston.\nIn questa fase Hood entr\u00f2 spesso in contrasto con il suo comandante superiore Johnston, di cui critic\u00f2 la condotta delle operazioni per contrastare la marcia in Georgia delle forze unioniste del generale Sherman; sempre desideroso di battersi in campo aperto, non condivise la tattica temporeggiatrice di Johnston che del resto non riusc\u00ec a bloccare la metodica avanzata del nemico. Infine lo stesso Presidente Davis, preoccupato dalla situazione, decise di rinunciare alla tattica prudente adottata da Johnston e quindi decise di sostituire il generale mettendo al suo posto, contro il parere dello stesso generale Lee che avrebbe preferito la nomina del generale Hardee, proprio di Hood, considerato pi\u00f9 giovane, pi\u00f9 desideroso di battersi e di rischiare una battaglia decisiva contro le forze dell'Unione.\nL'Armata del Tennessee.\nIl 18 luglio 1864 Hood raggiunse il massimo grado di generale e fu nominato al posto di Johnston al comando dell'Armata Confederata del Tennessee e fronteggi\u00f2 davanti ad Atlanta le truppe dell'Unione di Sherman, che per\u00f2, nonostante il durissimo impegno, non riusc\u00ec ad arrestare. Hood, che in sella si doveva far legare, cerc\u00f2 sempre nuovamente il combattimento: a Peachtree Creek (20 luglio 1864), dove ricevette il comando da Johnston, presso Atlanta (21 - 22 luglio 1864), presso Ezra Church (28 luglio 1864) e presso Jonesborough (30 - 31 agosto 1864) Hood combatt\u00e9 disperatamente, ma pot\u00e9 soltanto rallentare la preponderante potenza delle Armate di Sherman. Fu infine costretto a ritirarsi in Alabama.\nNon scoraggiato, il generale Hood propose in questa fase al Presidente Davis ed al generale Beauregard (responsabile supremo del teatro di guerra occidentale) una audace manovra offensiva per invadere il Tennessee e il Kentucky e distruggere le linee di comunicazione e le basi logistiche delle forze del generale Sherman, costringendo le truppe dell'Unione a ripiegare. Con notevole energia Hood pass\u00f2 quindi all'offensiva (l'ultima grande offensiva confedera della guerra); dopo aver marciato su Decatur e Palmetto, penetr\u00f2 in forze nello stato del Tennessee, ricacciando le truppe unioniste del generale John M. Schofield. A Spring Hill Hood tent\u00f2 una vasta manovra aggirante per distruggere Schofield prima dell'arrivo delle riserve federali, ma alcuni errori tattici fecero fallire il piano; Schofield riusc\u00ec a sfuggire ed a ripiegare sulle solide posizioni fortificate di Franklin.\nNella battaglia di Franklin il 30 novembre 1864, Hood sub\u00ec notevoli perdite anche a causa della sua tattica di attacco frontale; ancora deciso a battersi, il generale continu\u00f2 tuttavia ad avanzare fino a raggiungere Nashville, dove per\u00f2 la sua armata il 15 e 16 dicembre fu pesantemente sconfitta dalle superiori forze del generale George H. Thomas, accorso in aiuto di Schofield.\nDopo questa dura sconfitta Hood, dopo aver ricondotto in salvo i superstiti della sua armata, rinunci\u00f2 al suo rango di generale e riprese il suo vecchio grado di tenente generale. Si arrese alle truppe dell'Unione il 31 maggio 1865 a Natchez (Mississippi).\nGli ultimi anni.\nHood mor\u00ec di febbre gialla insieme alla moglie ed alla figlia il 30 agosto 1879 in New Orleans. Dieci altri figli gli sopravvissero.\nTragica figura di combattente impavido e valoroso, John Bell Hood viene considerato uno dei generali pi\u00f9 coraggiosi, combattivi e dotati di inesauribile energia dell'esercito confederato; sempre in prima linea per guidare personalmente i suoi uomini, ferito gravemente pi\u00f9 volte (perse l'uso di un braccio e di una gamba), Hood si batt\u00e9 con grande slancio e ardore anche alla testa dell'intera Armata del Tennessee sul fronte occidentale. Se non riusc\u00ec a salvare il profondo sud dalla devastante invasione di Sherman, indubbiamente diede prova di grande impegno e anche di audacia strategica ideando il piano dell'invasione del Tennessee, anche se, troppo desideroso di battersi e di attaccare, non seppe adeguare le sue tattiche alle situazioni reali, dissipando le forze della sua armata e subendo la dura sconfitta finale di Nashville.\nIn suo onore nel 1942 l'Esercito degli Stati Uniti ha denominato Fort Hood, l'enorme base militare e campo di addestramento organizzata nel Texas, inizialmente per costituire e preparare le nuove forze di \"tank-destroyers\" da impiegare nella seconda guerra mondiale. Attualmente Fort Hood rimane una delle pi\u00f9 grandi basi militare statunitensi, sede del III Corpo d'armata, della 1st Cavalry Division e di numerosi altri reparti meccanizzati di pronto impiego."}
{"id": "372616", "revid": "729019", "url": "https://it.wikipedia.org/wiki?curid=372616", "title": "Edmund Kirby Smith", "text": "All'inizio della guerra di secessione americana fu combattuto da forti conflitti di lealt\u00e0 nei confronti dell'unit\u00e0 nazionale, prima di decidersi per gli Stati Confederati d'America.\nBiografia.\nFiglio di una famiglia del New England, nacque a St. Augustine, Florida e godette di una squisita, e per gli Stati del Sud non necessariamente tipica formazione scolastica. Dopo il diploma in una costosa scuola privata ad Alexandria, Virginia, entr\u00f2 nell'accademia militare di West Point, si laure\u00f2 nel 1845 e subito fu inviato al confine con il Messico, poco prima che scoppiasse la guerra messicano-statunitense. Partecip\u00f2, agli ordini del generale Zachary Taylor (futuro Presidente degli Stati Uniti d'America) alle battaglie di Palo Alto e di Resaca de la Palma. Nelle battaglie di Cerro Gordo e Contreras si distinse come comandante di fanteria e ritorn\u00f2 nel 1849 a West Point come assistente di matematica. Dal 1852 combatt\u00e9 al confine indiano in Texas, dove stava comandando con il grado di maggiore del 2\u00ba Cavalleria USA Fort Colorade quando nel 1861 avvenne la rottura fra Nord e Sud.\nSmith, secessionista nel cuore, si sentiva per\u00f2 anche leale Ufficiale dell'Unione e rifiut\u00f2 la consegna del forte alla milizia texana, guidata al futuro generale confederato Ben McCulloch. Solo il 6 aprile, dopo che la Florida si era separata dall'Unione, anche Smith diede le sue dimissioni ed entr\u00f2 come tenente colonnello nell'Esercito confederato. Prest\u00f2 servizio sotto Joseph E. Johnston nella valle di Shenandoah, fu promosso brigadiere generale il 17 giugno 1861 e ferito gravemente nella prima battaglia di Bull Run.\nL'11 ottobre 1861 fu nominato maggior generale ed all'inizio del 1862 prese il comando del Distretto del Tennessee orientale. Nell'agosto di quell'anno consegu\u00ec la vittoria alla battaglia di Richmond. Dopo la sua partecipazione alla fallita invasione di Bragg del Kentucky il 9 ottobre 1862 divenne tenente generale. Fu collocato cos\u00ec al vertice del Dipartimento d'Oltre Mississippi e tenne quel comando fino alla fine della guerra, pur essendo stato promosso il 19 febbraio 1864 al massimo grado di generale (\"Full general\"). In questa primavera respinse con estrema capacit\u00e0 la spedizione Red River delle truppe dell'Unione guidate dal Generale N. P. Banks.\nFu uno degli ultimi generali confederati a capitolare, il 26 maggio 1865, davanti al Generale E. R. S. Canby. Subito dopo fugg\u00ec in Messico e quindi a Cuba per evitare un possibile processo per tradimento. Torn\u00f2 per prestare giuramento di amnistia a Lynchburg, il 14 novembre 1865.\nPer due anni Smith fu poi presidente della \"Pacific &amp; Atlantic Telegraph Company\", fu poi nominato presidente dell'Accademia Militare dell'Ovest in Nashville e cancelliere dell'Universit\u00e0 di Nashville. Dal 1875 fu professore di matematica all'Universit\u00e0 del Sud. Con lui mor\u00ec il 28 marzo 1893 a Sewanee, l'ultimo dei pi\u00f9 alti Generali dell'Esercito confederato."}
{"id": "372618", "revid": "729019", "url": "https://it.wikipedia.org/wiki?curid=372618", "title": "James Ewell Brown Stuart", "text": "Biografia.\nStuart Influenz\u00f2 considerevolmente l'arte militare nella prima met\u00e0 della guerra di secessione; infatti dimostr\u00f2 che la cavalleria come arma non solo non era superata, ma poteva venir impiegata per conseguire la superiorit\u00e0 tattica. Cos\u00ec fin dall'inizio assicur\u00f2 il predominio militare degli Stati del Sud e fece parlare di s\u00e9 anche gli osservatori militari europei.\nNato il 6 febbraio 1833 nella Contea di Patrick, Virginia, si diplom\u00f2 nel 1854 a West Point. Sottotenente del 1\u00ba Cavalleria US, serv\u00ec al confine occidentale del Kansas e fece parte nell'ottobre 1859 degli ufficiali dell'allora colonnello Robert E. Lee, quando fu repressa l'occupazione di Harper's Ferry condotta da John Brown e da un gruppo di suoi seguaci.\nStuart lasci\u00f2 l'esercito dell'Unione dopo l'uscita della Virginia dagli Stati Uniti ed entr\u00f2 in servizio confederato come colonnello del 1\u00ba Cavalleria della Virginia. Fu alle dipendenze di Joseph E. Johnston nella Valle di Shenandoah e si distinse nella prima battaglia di Bull Run. Il 24 settembre 1861 fu promosso Brigadier Generale. Il suo nome pass\u00f2 di bocca in bocca quando, prima delle battaglie dei Sette Giorni ricevette da Lee il compito di esplorare i fianchi dell'Armata del Potomac di McClellan.\nStuart prepar\u00f2 accuratamente l'azione, cur\u00f2 la pi\u00f9 stretta segretezza, scelse 2500 cavalieri e due batterie di artiglieria a cavallo e il 12 giugno 1862 inizi\u00f2 la prima di una serie di imprese che lo avrebbero reso celebre nella storia militare: con un attacco tanto coraggioso quanto freddamente calcolato Stuart ruppe le linee dell'Unione, penetr\u00f2 profondamente nelle retrovie del nemico e chiuse alle spalle delle truppe federali un cerchio intorno all'intera Armata di McClellan. In questo primo raid, la cavalleria di Stuart distrusse rifornimenti e trasporti truppe dell'Unione, cattur\u00f2 materiale bellico prezioso per il Sud, prese prigionieri centinaia di soldati dell'Unione e riport\u00f2 infine al campo di Lee anche le desiderate informazioni circa le posizioni dell'avversario.\nIl 23 luglio 1862 fu nominato maggior generale. Prese il comando della Divisione di Cavalleria, pi\u00f9 tardi del Corpo d'Armata di Cavalleria dell'Armata della Virginia Settentrionale e prosegu\u00ec le sue temerarie incursioni, con cui min\u00f2 in maniera consistente il morale delle truppe del Nord.\nStuart si dimostr\u00f2 un Ufficiale guidato da temperamento giovanile, ma al tempo stesso dotato di colpo d'occhio ed autocontrollo, accompagnato da un'elevata intelligenza. Tutti quelli che ebbero a che fare con lui lodavano la sua elevata capacit\u00e0 di guida di uomini ed il suo carisma personale. Specialmente il suo capo di stato maggiore, l'ex ufficiale prussiano Heros von Borcke, descrisse le capacit\u00e0 umane e militari di Stuart nei suoi ricordi degli anni della guerra di secessione.\nDurante uno dei suoi raid dentro le linee del generale unionista John Pope, distrusse non solo i suoi collegamenti informativi, ma cattur\u00f2 anche documenti segreti sulla consistenza e dislocazione delle truppe dell'Unione. Nell'agosto 1862 Stuart condusse brillantemente i suoi cavalieri nella seconda battaglia di Bull Run e si distinse nella campagna di Lees Maryland. Accompagn\u00f2 \"Stonewall\" Jackson nelle sue famose marce lungo i fianchi nella battaglia di Chancellorsville ed assunse temporaneamente il comando del 2\u00ba Corpo d'Armata dopo che il generale Jackson e anche il generale A. P. Hill erano stati feriti.\nFra i punti salienti della guerra di secessione e dei grandi successi personali di Stuart vi \u00e8 la pi\u00f9 grande battaglia di cavalleria della guerra, combattuta presso Brandy Station il 9 giugno 1863: si scontrarono circa 10.000 cavalieri per parte. I Confederati provocarono la perdita, fra caduti, feriti e dispersi, di 866 uomini dell'Unione.\nPoco prima della battaglia di Gettysburg, Stuart era impegnato in un raid, cosicch\u00e9 a Lee mancarono i reparti di ricognizione, quando si confront\u00f2 con le truppe dell'Unione. Gettysburg cambi\u00f2 l'andamento della guerra. Il Sud si chiuse in difensiva. La cavalleria del Nord guadagn\u00f2 in importanza, ma non era un avversario alla pari finch\u00e9 Stuart rest\u00f2 al comando del Corpo d'armata di cavalleria. Nel maggio 1864 Stuart venne a sapere di un raid del generale Philip Sheridan, che copiava con successo la tattica da lui sviluppata. Stuart si precipit\u00f2 subito ad arrestare la cavalleria unionista di Sheridan.\nIn un combattimento presso Yellow Tavern, Virginia, l'11 maggio 1864 Stuart fu colpito dalla pallottola di un soldato dell'Unione. Fu portato subito a Richmond, dove mor\u00ec il giorno successivo.\nLa morte di Stuart segn\u00f2 la fine della prevalenza della Cavalleria del Sud."}
{"id": "372619", "revid": "104485", "url": "https://it.wikipedia.org/wiki?curid=372619", "title": "Piero", "text": "Origine e diffusione.\n\u00c8 una variante medievale del nome Pietro, attestata gi\u00e0 nell'alto Medioevo in Italia settentrionale e specialmente in Toscana, ed oggi attestata principalmente in Lombardia. \u00c8 particolarmente usata per formare nomi doppi.\nOnomastico.\nL'onomastico si pu\u00f2 festeggiare lo stesso giorno di Pietro (cio\u00e8 in genere il 29 giugno in memoria di san Pietro), oppure in memoria di vari santi e beati che hanno portato questa variante del nome:"}
{"id": "372622", "revid": "729019", "url": "https://it.wikipedia.org/wiki?curid=372622", "title": "Joseph Eggleston Johnston", "text": "Ufficiale nell'US Army divenne generale nell'esercito degli Stati Confederati durante la guerra di secessione.\nMalgrado ne fosse stato il sostenitore pi\u00f9 autorevole per il grado militare di generale dell'esercito regolare che gi\u00e0 poteva vantare nel momento della secessione, Joseph Eggleston Johnston vide lucidamente tutti i punti deboli di quella grave decisione e gran parte dei pericoli che si sarebbero incontrati e, nei suoi conflitti con il vertice confederato (in particolare col Presidente degli Stati Confederati d'America, Jefferson Davis), Johnston dimostr\u00f2 la sua fine intelligenza politica, riuscendo a considerare la sua responsabilit\u00e0 ben oltre il limite del puro e semplice settore militare che gli competeva.\nBiografia.\nNato nella piantagione \"Cherry Grove\" presso Farmville, Virginia, frequent\u00f2 West Point insieme con Robert Edward Lee e si distinse, dapprima nella guerra contro i Seminole in Florida e poi nella guerra messicana, come grande talento militare, emergendo anche per inconsueto valore personale.\nIl 28 giugno 1860 fu nominato quartiermastro generale dell'esercito statunitense con il grado di Brigadier Generale, raggiungendo cos\u00ec il pi\u00f9 alto posto di comando nel piccolo esercito statunitense d'anteguerra. Tuttavia alla secessione della Virginia dall'Unione il 22 aprile 1861 si dimise e si pose a disposizione della neo-costituita Confederazione, che subito lo assunse in servizio con il medesimo grado di Brigadier Generale. Prese il comando dell'ex-Arsenale federale di Harper's Ferry che, con la secessione della Virginia, era caduto nelle mani del Sud, ma se ne dovette ritirare davanti all'avanzata delle truppe dell'Unione ed assunse il comando dell'Armata del Sud nella prima battaglia di Manassas (o di Bull Run).\nIl 31 agosto 1861, a causa delle sue prestazioni strategiche ed organizzative, ascese (con decorrenza dal 4 luglio) al pi\u00f9 alto rango di generale ed assunse il comando dell'Armata della Virginia settentrionale. Era stato per\u00f2 collocato un gradino pi\u00f9 in basso degli altri generali confederati Samuel Cooper, Albert S. Johnston e Robert E. Lee. Ci\u00f2 costitu\u00ec elemento scatenante di un duro conflitto con Jefferson Davis, che non fu mai composto.\nJohnston condusse con successo il Sud contro l'Armata del Potomac del Generale dell'Unione George B. McClellan nella Campagna Peninsulare e fu ferito gravemente nel maggio 1862 nella battaglia di Seven Pines. Il suo posto fu assegnato a Robert Edward Lee.\nIn novembre Johnston rientr\u00f2 in servizio ed ottenne il comando del Dipartimento dell'Ovest. Qui trovarono piena conferma i suoi timori circa la contraddittoria condotta dei dirigenti confederati di Richmond, quando il generale Ulysses Grant minacci\u00f2 Vicksburg, la Gibilterra del Mississippi e mise alla fame la citt\u00e0. Johnston tent\u00f2 di liberarla, ma il comandante della citt\u00e0 John Clifford Pemberton aveva ricevuto direttive da Richmond che non coincidevano con gli ordini di Johnston. Johnston, minacciato nel suo Quartier Generale in Jackson dal generale Sherman, vide cadere Vicksburg (4 luglio 1863), una perdita decisiva per gli Stati del Sud, con la quale le truppe dell'Unione si impadronirono del fiume Mississippi, una delle arterie vitali della Confederazione, separando gli Stati ad est del fiume dal resto del Paese.\nDopo che il generale Braxton Bragg il 24 e 25 novembre 1863 venne battuto e il suo esercito annientato presso Chattanooga dalle truppe del generale Grant, Johnston prese il comando dell'Armata Confederata del Tennessee. Riconobbe con chiara visione che solo una ritirata avrebbe potuto evitare l'annichilimento totale delle truppe del Sud. Ma quando Sherman avvi\u00f2 il suo attacco al cuore della Confederazione e minacci\u00f2 Atlanta, Jefferson Davis respinse la strategia difensiva di Johnston e lo sostitu\u00ec il 17 luglio 1864 con il generale texano John Bell Hood.\nJohnston, uno dei migliori ufficiali del Sud, fu messo da parte per meschini motivi personali e non ebbe pi\u00f9 alcun comando, finch\u00e9 Robert Edward Lee, nel febbraio 1865, impose il suo ritorno e lo mise nuovamente al comando dell'Armata che ancora una volta si doveva contrapporre alla inarrestabile avanzata di Sherman. Sherman aveva per\u00f2 gi\u00e0 alle spalle la sua \"Marcia al mare\", questa campagna della terra bruciata, e puntava ora nuovamente al nord.\nJohnston non pot\u00e9 cambiare pi\u00f9 nulla di quanto gi\u00e0 era accaduto: capitol\u00f2 il 26 aprile 1865 davanti a Sherman.\nNel 1879 Joseph Eggleston Johnston torn\u00f2 in pubblico: fu eletto deputato della Virginia al Congresso statunitense e scrisse le sue memorie sulle campagne della guerra di secessione. Nel 1885 fu nominato commissario USA per le ferrovie americane. Mentre nella primavera del 1891 seguiva a capo scoperto la bara del generale Sherman, suo antico avversario, contrasse una polmonite dalla quale non guar\u00ec pi\u00f9. Mor\u00ec il 21 marzo 1891 a Washington. La storia militare vede in lui un tattico della difensiva, valido almeno quanto Robert Edward Lee."}
{"id": "372631", "revid": "1126209", "url": "https://it.wikipedia.org/wiki?curid=372631", "title": "Carica papaya", "text": "La papaya o papaia (Carica papaya ) \u00e8 una pianta della famiglia delle Caricacee.\nDescrizione.\nSi presenta come un piccolo albero poco ramificato, potrebbe ramificare in caso di ferite, con un fusto alto sino a 5\u2013.\nIl tronco, anche negli esemplari maturi, ha una consistenza tenera, poco legnosa, e presenta cicatrici prodotte dalla crescita e caduta delle foglie superiori. \nLa linfa \u00e8 di consistenza lattea e tossica allo stato naturale per l'essere umano, potendo produrre irritazioni allergiche al contatto con la pelle.\nLe foglie, disposte a rosetta all'apice del tronco, sono larghe, palmato-lobate, 50-70 cm di diametro.\nI fiori sono prodotti all'ascella delle foglie.\nIl frutto.\nLa papaya ha una consistenza delicata e una forma oblunga e pu\u00f2 essere di color verde, giallo, arancio o rosa. Pu\u00f2 pesare fino a 9\u00a0kg.\nPer esigenze di commercializzazione nella maggior parte dei casi non devono pesare pi\u00f9 di 500 o 600 g, specialmente nelle variet\u00e0 di piante nane, molto produttive e destinate generalmente alla esportazione, per essere pi\u00f9 trasportabili e durare di pi\u00f9 dopo la raccolta fino al momento del loro consumo.\nLa dimensione dei frutti diminuisce in funzione della et\u00e0 della pianta. I frutti e i fiori si trovano in grappoli subito sotto la inserzione dei piccioli delle foglie palmate.\nLa pianta non \u00e8 esigente in quanto ai suoli, potendo svilupparsi in qualunque terreno abbandonato o perfino in grandi vasi.\n\u00c8 una delle piante pi\u00f9 produttive in relazione alla sua dimensione perch\u00e9 fiorisce continuamente e ha sempre allo stesso tempo fiori e frutti.\nLo sviluppo dei frutti causa la caduta delle foglie inferiori, quindi i frutti sono sempre allo scoperto rispetto alle foglie, esposti alla luce solare.\nLa specie si presenta naturalmente dioica, per\u00f2 la selezione artificiale ha prodotto specie ermafrodite.\nLa papaia \u00e8 conosciuta come frutta da consumo, tanto come frutto intero che come frullato e dolce (elaborati con frutta verde bollita con zucchero), e ha alcune propriet\u00e0 notevoli per facilitare la digestione degli alimenti di difficile assimilazione.\nDistribuzione e habitat.\n\u00c8 una pianta originaria del Messico, conosciuta e utilizzata in tutta l'America da molti secoli, per quanto oggi si coltivi in molti Paesi di altri continenti, principalmente in Asia e Africa.\nPrima dell'arrivo degli Europei, in Messico era chiamata \"Chichihualtzapotl\", che in nahuatl significa \"frutto dolce (da) balia\", ed era un frutto particolarmente connesso con la fertilit\u00e0.\nVive in ambienti tropicali (America Centrale e Meridionale e Asia Pacifica) a temperature che non devono mai scendere sotto 0\u00a0\u00b0C per evitare marciumi.\nNelle Filippine il frutto della papaya \u00e8 oggetto di coltivazioni industriali di grande rilievo per l'economia del Paese: Di particolare pregio le coltivazioni sull'isola di Guimaras, nota per la grande variet\u00e0 e qualit\u00e0 delle piante da frutta.\nIn Italia pu\u00f2 essere coltivata sulle coste siciliane e su quelle meridionali e occidentali-meridionali calabresi (da Reggio Calabria a Capo Spartivento): tuttavia a causa delle basse temperature invernali fruttifica solo da aprile a novembre, a differenza delle regioni tropicali dove fruttifica tutto l'anno.\nUsi alimentari.\nIl frutto, di grandi dimensioni, ha un uso simile al melone.\nIn Thailandia il frutto acerbo, tagliato a julienne, serve come base per la \"som tam\" (thai: \u0e2a\u0e49\u0e21\u0e15\u0e4d\u0e32) nota come insalata di papaya verde. Nelle Filippine, dove gli alberi di papaya sono spesso coltivati nei pressi delle abitazioni, il frutto viene regolarmente consumato fresco e utilizzato come ingrediente per la preparazione di numerosi piatti locali come l\"'atchara\", i \"lumpia\" e in diverse ricette di pollo e maiale.\nIl frutto della papaya \u00e8 inoltre utilizzato come frutta secca.\nUsi medicinali.\nDalla papaia si estrae in medicina la papaina, principio attivo con funzione proteolitica. Contrariamente alla credenza popolare esso non favorisce il dimagrimento, ma la semplice digestione delle proteine. Di questo enzima se ne producono pi\u00f9 di 1000 tonnellate annuali nel mondo e viene usato nella fabbricazione di birra, cosmetici e nell'industria alimentare. La papaina \u00e8 impiegata anche per ammorbidire le carni: nei barbecue si usa il succo che fluisce tagliando la corteccia della papaia verde per versarlo sopra la carne, rendendola molto tenera e succosa."}
{"id": "372649", "revid": "10372", "url": "https://it.wikipedia.org/wiki?curid=372649", "title": "Battage", "text": ""}
{"id": "372659", "revid": "219110", "url": "https://it.wikipedia.org/wiki?curid=372659", "title": "ISO/IEC 7816", "text": "L'ISO/IEC 7816 \u00e8 uno standard internazionale relativo alle carte di identificazione elettroniche a contatto, specialmente le smart card, gestito dalla International Organization for Standardization (ISO) e dalla International Electrotechnical Commission (IEC). \u00c8 un'estensione del modello ISO 7810.\n\u00c8 mantenuto dal Joint technical committee (JTC) 1 / Sub-Commitee (SC) 17, Carte e identificazione personale.\nLa parte seguente descrive le diverse parti di questo standard\n7816-1: Caratteristiche Fisiche.\nCreato nel 1987, aggiornato nel 1998, e integrato nel 2003 (fonti).\n7816-2: Carte con contatti \u2014 Dimensione e localizzazione dei contatti.\nCreato nel 1988, aggiornato nel 1999, e integrato nel 2004 (fonti).\n7816-3: \"Caratteristiche elettriche e indicazione della classe\" per carte a circuiti integrati operanti a 5V, 3V e 1.8V.\nCreato nel 1989, aggiornato nel 1997, e integrato nel 2002 \n(fonti).\n7816-4: Organizzazione, sicurezza e comandi per interscambio.\nCreato nel 1995, aggiornato nel 2005.\nPer questo sintesi, si specifica:\nNon copre la implementazione interna della carta o quella con l'ambiente esterno.\nISO/IEC 7816-4:2005 \u00e8 indipendente dalla tecnologia fisica di interfaccia. Si applica alle carte cui si accede tramite uno o pi\u00f9 dei seguenti metodi: contatto, accoppiamento stretto, e radio frequenza.\n7816-5: Registrazione dei fornitori di applicazioni.\nCreato nel 1995, aggiornato nel 2004.\nDalla sua sintesi, ISO/IEC 7816-5 definisce come usare un identificatore di applicazione per accertare la presenza di/o effettuare l'accesso di una applicazione sulla card.\nISO/IEC 7816-5:2004 mostra come garantire l'unicit\u00e0 degli identificatori di applicazione attraverso la registrazione internazionale di una parte di questo identificatore, e definisce:\n7816-6: Elementi di dati interindustria per l'interscambio.\nCreato nel 1996, aggiornato nel 2004.\nDalla sua sintesi, specifica i \"Data Elements\" (DEs) usati per lo scambio interindustria basato sulle carte a circuito integrato (Integrated Circuit Cards o ICCs) sia con carte a contatto che senza contatto. Questo fornisce all'identificatore, nome, descrizione, formato, codifica e struttura di ciascun \"Data Element\" e definisce le modalit\u00e0 di accesso dei DEs dalla carta.\n7816-7: Comandi interindustria per lo Structured Card Query Language (SCQL).\nCreato (o aggiornato) nel 1999 (fonte).\n7816-8: Comandi per le operazioni di sicurezza.\nCreato nel 1995, aggiornato nel 2004.\nDalla sua sintesi, esso specifica comandi interindustria per carte a circuito integrato (sia a contatto che senza contatto) che possono essere usati per operazioni crittografiche. Questi comandi sono complementari a e basati su, i comandi elencati nell'ISO/IEC 7816-4.\nSono forniti allegati che danno esempi delle operazioni correlate alla firma digitale, ai certificati e all'importazione ed esportazione di chiavi asimmetriche.\nLa scelta e le condizioni d'uso dei meccanismi crittografici pu\u00f2 influenzare l'esportabilit\u00e0 delle carte. La valutazione dell'adeguatezza di algoritmi e protocolli \u00e8 al di fuori dello scopo dell'ISO/IEC 7816-8.\n7816-9: Comandi per la gestione delle carte.\nCreato nel 1995, aggiornato nel 2004.\nDalla sua sintesi, esso specifica comandi interindustria per carte a circuito integrato (sia a contatto che senza contatto), per la gestione delle carte e dei file, ad esempio, creazione e cancellazione dei file. Questi comandi coprono l'intero ciclo di vita della carta e quindi alcuni comandi possono essere usati prima che la carta venga emessa al titolare o dopo che la carta \u00e8 scaduta.\nviene fornito un allegato che mostra come controllare il caricamento dei dati (secure download) sulla carta, tramite la verifica dei diritti di accesso dell'entit\u00e0 che effettua il caricamento e la protezione dei dati trasmessi per mezzo di messaggi sicuri. I dati caricati possono contenere, ad esempio, codici, chiavi e applet.\n7816-10: Segnali elettronici e risposte al reset per le carte sincrone.\nCreato (o aggiornato) nel 1999 (fonte).\n7816-11 Metodi di verifica personale attraverso metodi biometrici.\nCreato (o aggiornato) nel 2004.\nDalla sua sintesi, specifica l'utilizzo di comandi interindustria e di oggetti dato relativi alla verifica personale attraverso metodi biometrici nelle carte a circuito integrato. I comandi interindustria usati sono definiti dall'ISO/IEC 7816-4. Gli oggetti dato sono parzialmente definiti in questo standard internazionale, parzialmente importato dall'ISO/IEC 19785-1.\nL'ISO/IEC 7816-11 presenta inoltre esempi per l'iscrizione e la verifica e indirizza problemi di sicurezza."}
{"id": "372662", "revid": "787565", "url": "https://it.wikipedia.org/wiki?curid=372662", "title": "HMS Indefatigable (1909)", "text": "La HMS \"Indefatigable\" fu un incrociatore da battaglia della Royal Navy, prima nave dell'omonima classe. Fu essenzialmente una versione allungata della \"Invincible\", con spazio aggiuntivo a met\u00e0 nave per permettere alle torrette \"P\" e \"Q\" di far fuoco sia a sinistra che a dritta.\nAlla sua entrata in servizio entr\u00f2 a far parte del \"1st Cruiser Squadron\" (\"1\u00ba Squadrone incrociatori\") che, nel gennaio 1913, venne rinominato\n\"1st Battlecruiser Squadron\" (\"1\u00ba Squadrone incrociatori da battaglia\"). Nel dicembre 1913 venne trasferito nel Mar Mediterraneo dove serv\u00ec nel\n\"2nd Battlecruiser Squadron\" (\"2\u00ba Squadrone incrociatori da battaglia\") e nell'agosto 1914 prese parte alla caccia al \"Goeben\" e al \"Breslau\". Il 3 novembre partecip\u00f2 al bombardamento di Capo Helles. Dopo un periodo di manutenzione e miglioramento a Malta, si un\u00ec nel 1915 alla Grand Fleet a Scapa Flow.\nCome parte del \"2nd Battlecruiser Squadron\" al comando del capitano Charles Fitzgerald Sowerby partecip\u00f2 alla Battaglia dello Jutland del 31 maggio 1916, dove venne colpito dai proiettili da 280 mm della \"Von der Tann\". Due proiettili colpirono la riserva della torre \"X\" a poppa, facendo esplodere le cariche di cordite e causando falle nello scafo che obbligarono la nave a rallentare ed uscire di formazione con la poppa parzialmente allagata e completamente avvolta dal fumo. Cos\u00ec menomata fu centrata da altri colpi affondando rapidamente e portando con s\u00e9 1.017 uomini di equipaggio sui 1019 imbarcati.\nIl relitto della nave \u00e8 stato localizzato definitivamente solo nel 2001 ad 85 anni dal suo affondamento. Risultano tuttavia testimonianze di un precedente ritrovamento, risalente circa al 1958. Dallo stato del relitto, distrutto al punto da non essere riconoscibile come una nave, si \u00e8 dedotto che la \"HMS Indefatigable\" non affond\u00f2 solo per le falle a poppa ma che ci fu almeno un'altra grossa esplosione (probabilmente innescata dagli incendi o da altri colpi a bordo) che distrusse lo scafo e che giustifica anche l'alto numero di vittime tra l'equipaggio.\nRisulta che il relitto sia stato pi\u00f9 volte \"visitato\" da cercatori di souvenirs o di materiali da recuperare, nonostante esso sia ufficialmente classificato come \"cimitero di guerra\"."}
{"id": "372663", "revid": "1341661", "url": "https://it.wikipedia.org/wiki?curid=372663", "title": "Velocit\u00e0 di trasmissione", "text": "La velocit\u00e0 di trasmissione (o di trasferimento detta anche frequenza di cifra o bit-rate), in informatica e telecomunicazioni, indica la quantit\u00e0 di dati digitali che possono essere trasferiti, attraverso una connessione/trasmissione, su un canale di comunicazione in un dato intervallo di tempo.\nDescrizione.\nIl rapporto tra velocit\u00e0 e tempo \u00e8:\nformula_1\nNel campo informatico delle reti informatiche, la velocit\u00e0 di trasmissione \u00e8 anche detta banda, sebbene a rigore nell'ambito della trasmissione questa indichi solamente l'intervallo di frequenze, misurato dall'ampiezza di banda B in Hz, in cui il canale trasmette, mentre la \"velocit\u00e0 di trasmissione\", espressa in bit/s, \u00e8 proporzionale a tale banda B a mezzo del parametro noto come efficienza spettrale. La velocit\u00e0 di trasmissione (massima o relativa) dipende dal tipo di mezzo trasmissivo utilizzato e dalle sue condizioni fisiche al momento d'uso (interferenze, saturazione, etc.), rappresentando di fatto una risorsa limitata e in molti casi anche condivisa tra pi\u00f9 utenti con le usuali tecniche di multiplazione/accesso multiplo.\nLa \"velocit\u00e0 di trasmissione\" viene solitamente utilizzata per riferirsi allo scambio di informazione tra computer o in generale dispositivi elettronici come apparati di ricetrasmissione di telecomunicazioni ed \u00e8 considerata un fattore prestazionale del sistema di telecomunicazioni o apparato hardware elettronico, particolarmente sentito dall'utente come parametro di qualit\u00e0 di servizio. In particolare, in telecomunicazioni, la velocit\u00e0 massima di trasmissione \u00e8 detta anche \"capacit\u00e0 di trasmissione\" della linea (capacit\u00e0 di canale), mentre la quantit\u00e0 di informazione trasportata in un certo momento su un canale, minore o uguale alla capacit\u00e0, \u00e8 detta \"portata\" del canale (throughput) e dipende esclusivamente da quanta informazione \u00e8 immessa sul canale nella trasmissione. In altre parole, mentre il throughput \u00e8 deciso dal mittente, cio\u00e8 \u00e8 una specifica di trasmissione, la velocit\u00e0 massima sul canale \u00e8 invece una costante della linea. Quando un apparato elettronico immette dati in un link alla velocit\u00e0 massima supportata dal link stesso, cio\u00e8 alla sua capacit\u00e0 massima, si dice che l'elaborazione e la successiva trasmissione \u00e8 wire speed. Siccome in questi apparati o sistemi di comunicazione l'informazione viene memorizzata e viaggia in forma digitale, ovvero \u00e8 sostanzialmente una sequenza di bit, \u00e8 naturale che tale velocit\u00e0 venga misurata in bit per secondo (e da qui il termine equivalente inglese \"bit rate\"). Nelle trasmissioni analogiche, pur non essendo definito il bit-rate, non essendo l'informazione trasportata in forma digitale, \u00e8 possibile ricorrere concettualmente a un \"bit-rate equivalente\", preservando cos\u00ec il concetto di velocit\u00e0 di trasmissione anche per tali tipo di trasmissioni.\nIn una trasmissione digitale, la velocit\u00e0 di trasmissione pu\u00f2 essere costante oppure variabile in dipendenza dell'effettiva emissione di informazione da parte della rispettiva sorgente di informazione: si distinguono cos\u00ec sorgenti CBR (\"constant bit rate\") e VBR (\"variable bit rate\"): le prime rappresentano il caso della fonia digitalizzata, le seconde sono quelle proprie di un flusso video digitale dove si alternano generalmente immagini a basso movimento e colore abbastanza uniforme a immagini ad alto movimento e colore estremamente vario, con audio associato intermittente. La velocit\u00e0 di trasmissione massima necessaria per trasportare flussi multimediali o solamente video \u00e8 sempre molto maggiore della velocit\u00e0 di trasmissione massima per trasportare il solo flusso vocale a causa della differente quantit\u00e0 di informazione tra i due flussi. Tecniche di compressione dati (ovvero codifica di sorgente) sono in grado di abbassare, anche notevolmente, la velocit\u00e0 di trasmissione effettiva necessaria alla trasmissione per tutte le tipologie di flussi dati.\nMisurazione.\nUnit\u00e0 di misura.\nL'informazione base considerata \u00e8 rispettivamente il bit nelle telecomunicazioni e il byte in informatica, dunque la quantit\u00e0 di informazione trasferita nell'unit\u00e0 di tempo si misurer\u00e0 rispettivamente in bit al secondo, abbreviato in bit/s o bps, detta bit rate, e byte al secondo, abbreviato in byte/s o Bps (si noti l'uso differente dell'iniziale \"b\", minuscola per il bit e maiuscola per il byte).\nIn realt\u00e0 sulle veloci macchine moderne avrebbe poco senso usare come unit\u00e0 di misura proprio il bit/secondo, per cui vengono utilizzati principalmente i vari multipli del bit secondo i prefissi standard del sistema decimale, cosicch\u00e9, ad esempio, se in una linea ADSL abbiamo un trasferimento dati di 4 Mbit/s, cio\u00e8 4.000.000 bit/s, avremo (4.000.000/8) B/s equivalenti a 500 kB/s. I multipli dell'unit\u00e0 di misura base sono leggermente differenti nei due casi, sebbene indicati dagli stessi prefissi (le lettere k, M, G e T del sistema internazionale). In ambito informatico si utilizzano da sempre approssimazioni basate sulle potenze del 2 (il numero su cui si basa l'aritmetica binaria del calcolatore), mentre in telecomunicazioni ci si attiene allo standard.\nEcco una tabella con i multipli pi\u00f9 utilizzati:\nIl bisogno di utilizzare questi prefissi risulta evidente se si pensa che ad esempio lo standard USB 2.0 pu\u00f2 raggiungere velocit\u00e0 di 480 Mbit/s, equivalenti a 60 MB/s.\nEsempio di applicazione.\nSupponiamo di voler trasferire un file di 10MB (10 mega byte) su un dispositivo con velocit\u00e0 di trasmissione pari a 5 Mbit/s (5 mega bit per secondo).\nIl tempo di trasferimento T sar\u00e0 dato da:\nformula_2\nSi noti che la dimensione del file \u00e8 stata moltiplicata per 8 perch\u00e9 ogni byte che lo costituisce corrisponde ad 8 bit (negli usuali sistemi ad 8 bit) che andranno trasmessi.\nTest di misurazione.\nLa misurazione della velocit\u00e0 di trasmissione, nel caso di una connessione Internet, pu\u00f2 essere eseguita sia manualmente facendo un download di un file di dimensioni note in bit, verificando il tempo di scaricamento (vedere paragrafo Esempio di applicazione), confrontando eventualmente i risultati con le potenzialit\u00e0 teoriche della Rete in base al contratto di servizio stipulato con l'ISP; altri metodi automatici consistono nell'affidare tale operazione ad appositi siti web esterni tipicamente appoggiandosi a server web dedicati (\"speed test\").\nIn Italia il test di misura ufficiale per eccellenza \u00e8 \"Misura Internet\", offerto dall'AGCOM sotto la supervisione della Fondazione Ugo Bordoni e dell'ISCOM, attraverso il software \"Ne.me.sys.\" e valido a livello legale per eventuali reclami contro i provider di rete.\nTeoremi di Shannon e Nyquist.\nI canali trasmissivi utilizzati per la comunicazione dei dispositivi si suddividono in:\nEsistono vari teoremi che esprimono la massima velocit\u00e0 di trasmissione per ciascun tipo di canale.\nIl legame tra la velocit\u00e0 di trasmissione e larghezza di banda discende direttamente dalla \"Condizione di Nyquist\"\nformula_3 [bit/s]\ndove \"B\" \u00e8 la larghezza di banda del canale e \"M\" il numero di distinti valori che pu\u00f2 assumere ogni simbolo trasmesso.\nLa capacit\u00e0 di canale, ovvero la massima velocit\u00e0 alla quale \u00e8 possibile trasmettere senza errore, \u00e8 dato dal \"Teorema di Shannon-Hartley\", indicato di seguito, che considera anche il rumore additivo gaussiano bianco (per esempio il rumore termico):\nformula_4 [bit/s]\nDove \"B\" \u00e8 la larghezza di banda del canale, \"S\" e \"N\" sono, rispettivamente, la potenza del segnale e del rumore del canale.\nDecadimento con la distanza.\nNella pratica la capacit\u00e0 di un canale in termini di bit-rate diminuisce con la distanza \"d\" dall'emettitore del flusso informativo a causa dell'attenuazione del segnale utile cio\u00e8 quindi per la diminuzione del SNR secondo lo stesso Teorema di Shannon. Con questo fatto si spiega almeno in parte il motivo per cui molte volte la banda larga di connessione in collegamento ADSL su rete Internet \u00e8 inferiore a quella stipulata per contratto con il provider ISP ignorando invece l'effettiva distanza dell'utente dalla prima centrale telefonica nell'ultimo miglio della rete. In tal senso il provider dovrebbe allora fornire una banda minima garantita per contratto. In particolare tale decadimento \u00e8 circa lineare con la distanza. Infatti approssimando la relazione della velocit\u00e0 di trasmissione con:\nformula_5\ne considerando la potenza di segnale utile S in funzione della distanza x ovvero formula_6con So potenza iniziale e k attenuazione specifica del mezzo trasmissivo, utilizzando le propriet\u00e0 dei logaritmi si ottiene:\nformula_7\novvero:\nformula_8\nessendo i restanti valori delle costanti, da cui quindi la dipendenza lineare negativa con la distanza x.\nSe si inverte la relazione rispetto a x si ottiene:\nformula_9\nda cui si evince che la distanza servibile in una comunicazione aumenta al diminuire della velocit\u00e0 di trasmissione e viceversa diminuisce all'aumentare della velocit\u00e0.\nQuesto fatto ha un'importanza notevole sui sistemi/tecniche di trasmissione dati nell'ultimo miglio della rete telefonica o rete di accesso quali le varie forme o tecnologie DSL: tanto pi\u00f9 si \u00e8 vicini all'utente tanto pi\u00f9 \u00e8 possibile sfruttare tecnologie DSL a pi\u00f9 alta capacit\u00e0 di trasmissione.\nVelocit\u00e0 di trasmissione e velocit\u00e0 di propagazione.\nLa velocit\u00e0 di trasmissione non dipende dalla velocit\u00e0 o ritardo di propagazione del segnale sulla linea, bens\u00ec indica solamente quanta informazione \u00e8 immessa o trasferita in linea, ovvero quanta informazione la linea \u00e8 disposta ad accettare o sta accettando in ingresso per poi successivamente propagarla su di essa. Infatti, una volta che il segnale si \u00e8 propagato sulla linea con la velocit\u00e0 di propagazione offerta dal mezzo trasmissivo, cio\u00e8 dopo che \u00e8 trascorso il ritardo di propagazione dipendente dalla distanza tra emettitore e ricevitore, il flusso dati della comunicazione in arrivo al ricevitore sar\u00e0 continuo nel tempo e quindi il ricevitore percepir\u00e0 un traffico dati pari alla suddetta velocit\u00e0 di immissione in input.\nCon un'analogia idrodinamica si pu\u00f2 dire dunque che la velocit\u00e0 di trasmissione della linea rappresenta la 'portata' (in questo caso informativa), mentre la velocit\u00e0 di propagazione della linea, cio\u00e8 del mezzo trasmissivo, rappresenta la velocit\u00e0 del fluido nel tubo.\nIl paragone ha per\u00f2 un limite oggettivo in quanto se \u00e8 vero che in idrodinamica la portata, che \u00e8 additiva, si conserva sempre per bilancio di massa, dato che la velocit\u00e0 del fluido pu\u00f2 variare in rapporto alla sezione (mantenendo appunto costante la portata), in telecomunicazioni la portata informativa, pur essendo anch'essa additiva, non si conserva nel caso in cui si passi attraverso una linea con una banda passante minore (equivalente alla sezione del tubo in idrodinamica).\nTale linea funge quindi da classico collo di bottiglia sulla portata stessa dell'intera comunicazione \"end to end\". In tal caso, se la trasmissione in input non \u00e8 adattata a quella massima trasportabile dalla linea a velocit\u00e0 di trasmissione minore, il sistema di telecomunicazioni opera con perdita di informazione. In sostanza dunque mentre in idrodinamica la portata \u00e8 indipendente dalle caratteristiche del tubo e dipende unicamente da quanto fluido \u00e8 immesso nell'estremit\u00e0 iniziale del tubo, in telecomunicazioni la portata informativa dipende dalle caratteristiche o risorse della linea in termini di ampiezza di banda e rapporto segnale-rumore, come espresso dal Teorema di Shannon.\nConfronto tra velocit\u00e0 di vari sistemi.\nNota: anche se un byte \u00e8 formato da 8 bit, bisogna considerare i bit di correzione d'errore, per cui un kB/s corrisponde a circa 8.000 b/s (secondo il sistema di correzione usato), e la corrispondenza non \u00e8 esattamente 1.000 b/s = 1.000/8 B/s = 125 B/s.\nCuriosit\u00e0.\nIl 19 agosto 2020 un team dell'University College London (UCL) ha raggiunto il record di trasmissione con una velocit\u00e0 di 178 Tb/s.\nIl 19 gennaio 2021 a Milano il Prysmian Group, i laboratori della Nokia Bell e del National Institute of Information and Communications Technology (NICT) dichiarano di aver raggiunto il record di 1 Pb/s (Petabits) su fibra ottica.\nIl 12 luglio 2021 il Japan\u2019s National Institute of Information and Communications Technology (NICT) informa il pubblico di aver raggiunto il record di 319 Tb/s di trasmissione in una fibra ottica di 3001 km."}
{"id": "372669", "revid": "2663591", "url": "https://it.wikipedia.org/wiki?curid=372669", "title": "Luigi Antonio Acquisti", "text": ""}
{"id": "372674", "revid": "287204", "url": "https://it.wikipedia.org/wiki?curid=372674", "title": "Peter Palotas", "text": ""}
{"id": "372675", "revid": "599013", "url": "https://it.wikipedia.org/wiki?curid=372675", "title": "Peter Palot\u00e0s", "text": ""}
{"id": "372680", "revid": "126257", "url": "https://it.wikipedia.org/wiki?curid=372680", "title": "Niguarda", "text": "Niguarda (\"Ninguarda\" o \"Linguarda\" in dialetto milanese, IPA: o ) \u00e8 un quartiere di Milano posto nella zona settentrionale della suddetta citt\u00e0 e appartenente al Municipio 9. Precedentemente comune autonomo, venne annesso a Milano nel 1923, cos\u00ec come gli era gi\u00e0 successo nel 1808 durante il periodo del Regno d'Italia napoleonico, salvo essere nuovamente scorporato nel 1816 col ritorno degli austriaci.\nStoria.\nSi pensa che il nome derivi da un composto di \"warda\", preceduto dall'aggettivo \"nova\" (da cui il restringimento di \"no-\" in \"ni-\"). Una possibile analogia con \"Niardo\" tuttavia consente l'ipotesi di una derivazione da nome germanico (forse \"Niward\"), volto al femminile (in dipendenza da \"casa\" o \"villa\"). Il cognome di un \"Niguarda di Morbegno\", vescovo di Como nel secolo XVI, sar\u00e0 derivato dal nome del paese.\nLa prima testimonianza dell'insediamento di Niguarda si ha nel secolo IV, datazione di alcuni reperti archeologici paleocristiani, fra cui un sarcofago rinvenuto durante i lavori di restauro di Villa Corio. In et\u00e0 moderna risultava ancora un piccolo villaggio agricolo con 540 abitanti nel 1751, 865 nel 1771, e 810 nel 1805. Nell'Ottocento la zona \u00e8 celebre luogo di soggiorno per le famiglie nobili, nota per la salubrit\u00e0 dell'aria di campagna. Si presentava come un borgo contadino, conosciuto per la produzione vinicola e tessile. L'agricoltura era particolarmente fertile grazie alle acque del Seveso. Con l'aumentare della popolazione, anche in conseguenza dell'annessione della Bicocca nel 1841, si ampli\u00f2 la vecchia chiesa: nel 1837 Giacomo Moraglia la rese pi\u00f9 lunga e la dot\u00f2 della navata destra. Per far fronte alla mancanza di fondi, i niguardesi offrirono la loro manodopera gratuita per l'ampliamento della chiesa. Cinquant'anni dopo, nel 1887, viene aggiunta anche la navata sinistra. Per la realizzazione del campanile si dovr\u00e0 attendere fino al 1926, quando il quartiere era entrato in Milano come una piccola cittadina: dai 2231 abitanti del 1861 si era infatti saliti ai 3109 del 1901 e ai 7676 del 1921. Durante la fine della Seconda guerra mondiale, Niguarda \u00e8 stato il primo quartiere di Milano ad insorgere contro l'occupazione nazifascista, libero dalla sera del 24 aprile 1945.\nIl quartiere si fregia della presenza di splendide tenute, soprattutto la villa Clerici (costruita tra 1722 e 1733, passata poi di propriet\u00e0 a varie nobili famiglie, tra cui anche Melzi) dal primo proprietario Giorgio Clerici, commerciante di seta, su progetto di Francesco Croce, gi\u00e0 architetto della principale guglia del Duomo e del Palazzo Sormani, la villa contiene anche la \"Galleria d'Arte Sacra dei Contemporanei\" e numerose organizzazioni sociali come una scuola per l'infanzia, scuole di musica e un \"Centro di Aggregazione Giovanile\", ma anche le ville \"Trotti\" (abbattuta nel 2019 per far posto ad un moderno complesso residenziale), \"Calderara\", \"Mellin\" (ora sede di un centro di formazione della Polizia di Stato), \"Lonati\" (costruita nel Quattrocento, detta anche \"Cascina Lunara\" e oggi sede del settore \"Verde e Agricoltura\" del Comune di Milano) e \"Corio\" (gi\u00e0 rifugio dalla peste per lo storico Bernardino Corio, oggi sede della biblioteca comunale, dell'ufficio anagrafe e del comando di polizia locale, in via Passerini).\nUn altro luogo di storia \u00e8 la chiesa di San Martino in Niguarda costruita nel secolo XII. Celebre \u00e8 la trattoria/pizzeria cascina California di inizio Novecento, famosa per il breve passaggio di Buffalo Bill e della sua compagnia.\nNiguarda dispone di molteplici accessi al Parco Nord. \nFamosa \u00e8 la annuale festa di Niguarda, strutturata come una sagra con mercatini e bancarelle dei negozi niguardesi e spettacoli. A Niguarda si trovano anche il Teatro della Cooperativa e numerose sedi di partiti politici. \nPer quanto riguarda le scuole, nel quartiere si trovano numerosi nidi e asili, le scuole primarie \"Vittorio Locchi\" e \"Duca degli Abruzzi\", la scuola media statale \"Gino Cassinis\" (che unita alle due scuole primarie va a formare l'Istituto Comprensivo \"Vittorio Locchi\") e gli istituti superiori \"Luigi Galvani\" e \"Bertrand Russell\".\nNel quartiere sorge anche l'Ospedale Maggiore di Niguarda, uno dei pi\u00f9 importanti di Milano e dell'intera nazione, accessibile da Viale Ca' Granda, che riprende il nome dall'Ospedale Maggiore - Ca' Granda, costruito per volere di Francesco Sforza (nell'attuale via omonima) nel secolo XV, oggi sede dell'Universit\u00e0 Statale di Milano. In realt\u00e0, l'ospedale si trova appena fuori dei confini dell'antico comune di Niguarda, che erano delimitati ad occidente proprio dalla prospiciente via Graziano Imperatore.\nNegli ultimi anni \u00e8 stata completata la costruzione di un centro commerciale, finanziata dal gruppo Il Gigante, nella zona confinante tra il quartiere e il comune di Bresso, e la costruzione di un ponte che collega le due parti del Parco Nord divise dall'incrocio stradale di via Ornato, via Aldo Moro e via del Regno Italico; in questo modo si pu\u00f2 andare attraverso il parco da Sesto San Giovanni ad Affori senza mai dover attraversare una strada con traffico veicolare. Inoltre nel 2015 \u00e8 stata terminata la realizzazione del Lago di Niguarda a nord del quartiere.\nDal 2015 \u00e8 stata aperta al pubblico la Cittadella degli Archivi del Comune di Milano, sita in via Gregorovius, un imponente polo archivistico sede di attivit\u00e0 amministrative, artistiche e culturali.\nInfrastrutture e trasporti.\nIl quartiere di Niguarda \u00e8 attraversato da nord a sud dalla strada Valassina che collega Milano (Piazzale Maciachini) a Giussano. All'interno del quartiere, questa strada assume i nomi di \"via Benefattori dell'Ospedale\", \"via Renato Donatelli\", \"via Graziano\" e \"via Luigi Ornato\". Presso il quartiere si trova uno dei pochi tratti gi\u00e0 costruiti della futura Strada Interquartiere Nord (che nel quartiere assume la denominazione di \"Via Ettore Majorana\"), che \u00e8 la strada che, secondo un progetto in discussione da decenni, dovrebbe collegare tra di loro i quartieri settentrionali di Milano.\nIl quartiere non \u00e8 servito da linee metropolitane o ferroviarie. Tuttavia, poco distante dal confine con il quartiere, si trovano, all'interno dell'attiguo quartiere della Bicocca, le stazioni Ponale e Bignami, della linea M5 della metropolitana di Milano.\nNel dicembre 2003 nel quartiere, fino ad allora attraversato dalla tramvia interurbana per Desio, \u00e8 stata inaugurata la cosiddetta \"Metrotramvia Nord\", la costruzione della quale ha comportato una riqualificazione urbanistica della zona, in particolare della sua parte pi\u00f9 settentrionale, presso la Cascina California e verso il confine con Bresso. A partire da quella data, la tranvia Milano-Carate/Giussano ha spostato il proprio capolinea meridionale proprio a Niguarda. A partire dal 30 settembre 2011, questa tranvia interurbana \u00e8 stata soppressa.\nOltre alla linea tranviaria di cui sopra, altre linee di tram e di autobus, gestite da ATM, collegano Niguarda ai quartieri limitrofi e al centro di Milano."}
{"id": "372692", "revid": "438678", "url": "https://it.wikipedia.org/wiki?curid=372692", "title": "Il grande silenzio (film 2005)", "text": "Il grande silenzio \u00e8 un film documentario diretto da Philip Gr\u00f6ning nel 2005.\nTrama.\nIl documentario racconta la vita quotidiana dei monaci Certosini che vivono nel monastero della Grande Chartreuse senza dire parole, se non durante le preghiere e i riti religiosi, per rispetto del voto del silenzio. Non sono presenti musiche aggiuntive, n\u00e9 commenti, n\u00e9 altri suoni oltre a quelli prodotti dai gesti quotidiani.\nLe riprese avvengono in diversi momenti dell'anno e della giornata.\nProduzione.\nIl film \u00e8 stato girato durante quattro mesi di permanenza presso il monastero della Grande Chartreuse, sulle Alpi francesi, a circa trenta chilometri da Grenoble."}
{"id": "372695", "revid": "6923", "url": "https://it.wikipedia.org/wiki?curid=372695", "title": "Zero Press", "text": "Zero Press, agli inizi della sua esistenza nota anche come Big Comics, fu una casa editrice di fumetti fondata da Sal (Salvatore) Virelli e attiva all'incirca a met\u00e0 degli anni Novanta. La casa fall\u00ec definitivamente nel 1998.\nLa Zero Press era specializzata in parodie, in particolar modo delle seguenti tre tipologie di fumetti: albi di supereroi statunitensi, fumetti italiani editi dalla Sergio Bonelli Editore e manga, in special modo quelli pubblicati in Italia come testate della Star Comics; sono stati realizzati comunque anche albi non parodistici contenenti storie originali. Sal Virelli era l'editore e supervisore degli albi, mentre i testi di tutte le storie (e talvolta anche i disegni) erano opera di Stefano Nocilli. Tra i numerosi disegnatori della casa va ricordato in particolare Federico Distefano. Degni di nota anche Leomacs, Andrea Cuneo, Davide Cal\u00ec (in arte, Lex Luthor), Lucio Parrillo e Massimiliano (Max) Pancia.\nFra i vari albi da essa pubblicati solo la saga di Kenshemo il Guerraiolo (parodia di Ken il guerriero) \u00e8 stata serializzata in pi\u00f9 numeri mentre tutti gli altri albi erano numeri unici.\nCaratteristiche delle parodie Zero Press.\nLe storie degli albi della Zero Press sono caratterizzate da un umorismo molto particolare: il senso dello humour in esse \u00e8 abbastanza amaro e \"adulto\", in quanto non sono le tipiche parodie goliardiche ma sono zeppe di riferimenti sarcastici all'Italia del periodo (con caricature di alcuni personaggi della politica e dello spettacolo) e alla televisione, sbeffeggiano i luoghi comuni nell'impostazione dei disegni, delle trame e dei dialoghi del fumetto italiano, americano e giapponese, e sono caratterizzate da un modo di parlare dei personaggi piuttosto aulico, che pu\u00f2 essere sia una parodia del tono pomposo di alcune serie di fumetti (probabilmente quelli Marvel, come viene detto in alcuni albi), sia un modo di distanziarsi dalle tipiche parodie che presentano un linguaggio spesso piuttosto elementare.\nSul piano dei disegni, le tavole (in particolare quelle di Distefano) sono spesso molto elaborate e ricche di dettagli pi\u00f9 o meno comici, e lo stile di disegno dei personaggi oscilla tra il realistico e il caricaturale. Ci sono moltissimi riferimenti ad altri personaggi del fumetto e dell'animazione all'interno delle tavole, cos\u00ec come ad altri personaggi Zero Press che non appartengono alla storia in corso e a volte interagiscono con gli altri personaggi. Ci sono inoltre parecchi rimandi interni nei dialoghi e nelle trame ad altri albi Zero Press, in particolare nella saga di Kenshemo che \u00e8 dotata di una sua continuity.\nLe produzioni Zero Press.\nIn corsivo viene riportato il titolo dell'albo, e fra parentesi viene nominata la serie di cui questi fumetti sono la parodia.\nDescrizione di alcuni albi.\nDragor Pall.\nDragor Pall \u00e8 una parodia di Dragon Ball concepita da Sal Virelli. L'albo (numero unico) prende il nome dal soprannome del protagonista Botu Lino, quasi identico a Goku da giovane non fosse che per la coda da serpente invece che da scimmia. Anche i suoi amici fanno il verso a personaggi vari del mondo di Dragon Ball: Kiki \u00e8 una ragazza che ricorda vagamente Bulma, Oronz \u00e8 una sorta di ippopotamo antropomorfo col pannolone che fa il verso al maiale trasformista Olong, e infine Maui, l'Uomo Coccinella (perch\u00e9 indossa un guscio di coccinella sulla schiena), \u00e8 una parodia del maestro Muten con la faccia di Maurizio Costanzo.\nNella storia, \"I predatori dell'orco perduto\", Botu entra in possesso di una mappa che indica l'ubicazione dei Dadi dell'Orco, due oggetti magici che permettono a chi li trova di esprimere un desiderio (e che Botu vuole sfruttare per sfondare nel mondo della televisione). Per entrare in possesso dei dadi, per\u00f2, Botu dovr\u00e0 affrontare tre terribili prove:\nAlla fine Botu e compagnia riescono a ottenere i dadi, ma non riescono a fare di meglio che finire a recitare in un film intitolato \"Jessica Bobbit taglia ancora\" (che fa il verso sia a Chi ha incastrato Roger Rabbit sia ai fatti di cronaca con protagonista Lorena Bobbit), diretto dallo stesso Vaselyn.\nErrori.\nIn una tavola Botu afferma che il colpo speciale che sta eseguendo gli \u00e8 stato insegnato da Kenshemo il Guerraiolo, ma nell'albo \"Kenshemo il Guerraiolo contro Dragor Pall\" non solo i due non si conoscono, ma addirittura Botu deve attraversare un portale dimensionale per incontrare Kenshemo.\nPapman.\nL'albo contiene due storie che fanno il verso ai due film di Batman diretti da Tim Burton. Nella prima storia Papman (l'uomo-pappagallo) assume la sua identit\u00e0 di supereroe per vendicare la morte dei genitori assaliti da un criminale, o almeno cos\u00ec lui \"crede\": infatti, a causa dell'abuso di droghe durante la sua giovane et\u00e0, la sua mente non \u00e8 perfettamente a posto, e cos\u00ec continua a credere che i suoi genitori siano deceduti mentre a pi\u00f9 riprese viene dimostrato che sono vivi. Il nemico che deve affrontare \u00e8 un pagliaccio, ovvia parodia del Joker (e alcune allusioni dei dialoghi esplicitano il riferimento al film facendo capire che si tratta di Jack Nicholson), il quale ha rapito la papera prediletta di \"Oira Morfei\" per vendicarsi di come era stato trattato dagli altri artisti del circo e chiede un ingente riscatto per lasciarla libera. Ovviamente non tutto va come previsto.\nNella seconda storia il criminale di turno \u00e8 La Pinguina, una suora rapinatrice di banche: il riferimento \u00e8 duplice in quanto non solo \u00e8 una parodia del Pinguino di \"Batman - Il ritorno\", ma \u00e8 anche un rimando all'omonima religiosa del film \"The Blues Brothers\". I rimandi con il film si fanno pi\u00f9 labili, mentre diventano pi\u00f9 forti quelli con il fumetto con l'introduzione dell'aiutante di Papman, un ex-apprendista idraulico che fa la parodia di Robin, dando il via alle pi\u00f9 classiche allusioni omoerotiche e pedofile sul rapporto tra i due.\nProgetti abortiti.\nA causa della chiusura della casa, alcune parodie annunciate e pubblicizzate sugli stessi albi (anche se non era noto a quale livello di completamento fossero) non furono mai pubblicate. Fra di esse:\nIn questo elenco vanno aggiunte anche serie che facevano la parodia di fenomeni del mondo televisivo:"}
{"id": "372697", "revid": "768068", "url": "https://it.wikipedia.org/wiki?curid=372697", "title": "Pieter-Jan Belder", "text": "Vita.\nPieter-Jan Belder ha studiato flauto con Ricardo Kanji all'Aia e clavicembalo con Bob van Asperen ad Amsterdam presso il \" Sweelinck Conservatorium\". Al termine degli studi, nell'anno 1990 ha iniziato la sua carriera come pianista di concerto e clavicembalista. Nell'anno 2000 ha vinto la gara dedicata a Bach che si tiene a Lipsia proprio con un'esibizione al clavicembalo. \nBelder ha inoltre partecipato, per l'etichetta discografica Brilliant Classics, alla registrazione completa di tutte le opere di Johann Sebastian Bach. Per la stessa casa discografica ha inciso l'edizione \"integrale\" delle 555 Sonate di Domenico Scarlatti.\nSono state favorevolmente accolte dalla critica le sue Variazioni Goldberg, registrate su un clavicembalo Ruckers della scuola fiamminga, accordato a 392 Hz."}
{"id": "372700", "revid": "1100311", "url": "https://it.wikipedia.org/wiki?curid=372700", "title": "Mark Hughes", "text": "Come molti suoi conterranei, ha giocato soprattutto nel campionato inglese, dal momento che fino a met\u00e0 degli anni novanta le squadre gallesi partecipavano ai campionati minori inglesi e disputavano invece la Coppa del Galles.\nNel 2004 \u00e8 entrato nell'Ordine dell'Impero Britannico.\nCarriera.\nGiocatore.\nClub.\nEntr\u00f2 nelle giovanili del Manchester United nel 1980, anche se debutt\u00f2 in prima squadra solamente nel 1983, segnando al suo esordio in una gara di FA Cup la rete del pareggio. Divent\u00f2 ben presto titolare e guid\u00f2 la squadra al successo nella FA Cup del 1985, quando aveva gi\u00e0 esordito nella Nazionale gallese da un anno.\nNell'estate 1986 pass\u00f2 al per la cifra di due milioni di sterline; al termine della stagione fu ceduto in prestito al .\nTornato al Manchester United nel 1988, con la squadra allenata da Alex Ferguson conquist\u00f2 due campionati, altrettante FA Cup, una League Cup e la Coppa delle Coppe del 1991.\nFu infine ceduto nel 1995, quando si accas\u00f2 al , contribuendo alla conquista della FA Cup e della Coppa delle Coppe del 1998.\nDopo questa sua seconda vittoria continentale pass\u00f2 al Southampton. Nel frattempo chiuse anche l'attivit\u00e0 in nazionale, con all'attivo 72 partite e 16 reti.\nNel 2000, dopo 6 mesi all'Everton, per la prima volta in carriera, gioc\u00f2 in seconda divisione passando al Blackburn Rovers, squadra con la quale conquist\u00f2 la promozione in Premier League, vinse il suo ultimo trofeo, la League Cup del 2002 e chiuse la carriera di calciatore all'et\u00e0 di 38 anni.\nNazionale.\nHa disputato 72 partite segnando 16 reti con il Galles.\nDi queste 16 c'\u00e8 da annoverare quella al debutto con cui ha deciso la sfida contro l'Inghilterra segnando il definitivo 1-0, oltre a una semirovesciata nelle qualificazioni ai Mondiali del 1986 con cui ha segnato il secondo dei 3 goal con cui il Galles ha battuto 3-0 la Spagna. Tuttavia non \u00e8 bastata questa grande prestazione ai gallesi visto che non riuscirono a qualificarsi per il torneo. Ha anche deciso la sfida di qualificazione a Euro 1988 contro la Danimarca segnando l'1-0 al 19' minuto.\nAllenatore.\nPrima di concludere la carriera da calciatore, \u00e8 stato assunto come tecnico della sua Nazionale, quindi \u00e8 passato al Blackburn Rovers, arrivando a conquistare la qualificazione per le competizioni europee.\nIl 4 giugno 2008 \u00e8 diventato l'allenatore del . Con i \"Citizens\" ha conquistato il 10\u00ba posto nella stagione 2008-09.\nIl 19 dicembre 2009 \u00e8 stato esonerato dal suo incarico e sostituito da Roberto Mancini.\nAlla fine di marzo 2010 viene reso noto un interessamento nei suoi confronti da parte della federazione della Costa d'Avorio, ancora alla ricerca di un CT per i Mondiali in Sudafrica dopo il licenziamento di Vahid Halilhod\u017ei\u0107. Il 28 marzo 2010 la federazione ivoriana conferma per\u00f2 di aver scelto l'ex CT dell'Inghilterra Sven-G\u00f6ran Eriksson.\nIl 29 luglio 2010 viene ufficializzato il suo ingaggio come allenatore del Fulham. Riesce a portare i \"Cottagers\" all'8\u00ba posto in campionato ottenendo peraltro la qualificazione all'Europa League in virt\u00f9 del conteggio dell'UEFA Fair Play ranking. Tuttavia il 2 giugno 2011 lo sostituisce Martin Jol.\nIl 10 gennaio 2012 viene ingaggiato dal Queens Park Rangers per sostituire Neil Warnock. Con la squadra londinese firma un contratto di due anni e mezzo fino al 30 giugno 2014. Il 14 gennaio perde al debutto contro il Newcastle per 1-0 ma vince poi il 21 gennaio contro il Wigan in casa per 3-1, il 13 maggio 2012 riesce a salvarsi dalla retrocessione pur perdendo 3-2 in casa del (tornati a vincere il titolo nazionale dopo 44 anni d'attesa), sua ex-squadra, grazie al contemporaneo pareggio (2-2) del Bolton in trasferta contro lo Stoke City. Il 23 novembre 2012 venne esonerato a causa dei pessimi risultati che la squadra stava conseguendo (ultima con quattro punti frutto di 4 pareggi e senza aver mai vinto dopo dodici giornate di campionato), venendo sostituito da Harry Redknapp, che non riuscir\u00e0 a salvare gli \"Hoops\".\nIl 30 maggio 2013 viene annunciato nel ruolo di allenatore dello Stoke City. Con il club arriva per due volte al 9\u00ba posto in campionato nelle successive stagioni (nel 2015-2016 arriva addirittura davanti al Chelsea).\nDopo una quarta stagione ai \"Potters\" chiusa al 13\u00ba posto, la quinta si rivela molto difficoltosa: il 6 gennaio 2018 viene esonerato dopo 4 stagioni e mezzo dallo Stoke con la squadra terz'ultima in classifica (ergo in piena zona retrocessione) con 20 punti a pari punti con il Southampton e con la peggior difesa della Premier con 47 gol subiti.\nIl 14 marzo seguente diventa il nuovo tecnico del Southampton, firmando un contratto valido fino al termine della stagione. Conquistata un'insperata salvezza con un turno di anticipo, il 25 maggio rinnova fino al 2021 con i \"Saints\". Il 3 dicembre 2018, dopo avere ottenuto una sola vittoria in 14 partite, viene esonerato.\nStatistiche.\nStatistiche da allenatore.\nClub.\n\"Statistiche aggiornate al 3 dicembre 2018.\""}
{"id": "372707", "revid": "841827", "url": "https://it.wikipedia.org/wiki?curid=372707", "title": "Maria Tipo", "text": "Biografia.\nFormatasi inizialmente grazie all'insegnamento della madre, che era stata allieva di Ferruccio Busoni, si \u00e8 perfezionata in seguito con Alfredo Casella e Guido Agosti.\nA soli diciassette anni vince il Concorso internazionale di Ginevra (dopo aver conseguito il secondo posto l'anno prima, appena sedicenne, con il primo premio non assegnato) ed inizia una serie di concerti che la portano in tutto il mondo e ad incidere per numerose etichette discografiche. Tra i suoi successi, le registrazioni delle Variazioni Goldberg di Johann Sebastian Bach e delle Sonate di Domenico Scarlatti che le hanno fruttato il \"Diapason d'Or\". Sono inoltre state premiate con il \"Saint-Vincent per il Long Playing 1979\" le sue registrazioni delle sonate di Muzio Clementi.\nNumerosi sono i premi della critica, \u00e8 stata decorata del \"Fiorino d'Oro\" a Firenze, nominata \"Accademico di Santa Cecilia\", e \"Officier de l'Ordre des Arts et des Lettres\" in Francia.\nMaria Tipo ha avuto un repertorio concertistico vasto ed eterogeneo, anche con scelte piuttosto personali ed anticonformiste per l'epoca (fu ad esempio un'antesignana nel recuperare le Variazioni Goldberg di Bach alla sala da concerto, dopo un ascolto live di Glenn Gould in America che le fece comprendere la grandezza della composizione, all'epoca assai poco eseguita al pianoforte). Non \u00e8 dedita in modo particolare all'esecuzione di opus integrali - Clementi \u00e8 l'autore a cui si \u00e8 pi\u00f9 dedicata in questo senso, ma non ne ha comunque inciso l'opera completa - preferendo scegliere brani a lei particolarmente congeniali di molti autori diversi. Quelli a cui \u00e8 pi\u00f9 strettamente associata e di cui pi\u00f9 ha inciso sono Bach, Scarlatti, Mozart, Clementi, Beethoven, Chopin e Schumann. In sala da concerto si \u00e8 per\u00f2 dedicata anche a Schubert, ai compositori russi (in particolare Scriabin, Prokofiev e Rachmaninov), a Liszt ed all'impressionismo francese (Debussy, Ravel).\nA fianco all'attivit\u00e0 didattica come insegnante (ricordiamo, tra gli allievi, Andrea Lucchesini, Pietro De Maria, Nelson Goerner, Fabio Bidini, Ricardo Castro, Filippo Gamba, Alessandro Marangoni, Angelo Arciglione, Giovanni Nesi e Alessandra Ammara) in numerosi conservatori e accademie musicali in Italia e all'estero, Maria Tipo si \u00e8 dedicata anche alla musica da camera con Uto Ughi, Salvatore Accardo, il Quartetto Amadeus e il Quartetto di Fiesole. \nMaria Tipo ha fatto parte della giuria del Concorso pianistico di Santander Paloma O'Shea nel 1984.\nHa sposato il chitarrista \u00c0lvaro Company ed il pianista Alessandro Specchi, ed \u00e8 la madre della violinista Alina Company."}
{"id": "372708", "revid": "2214493", "url": "https://it.wikipedia.org/wiki?curid=372708", "title": "Laser (natante)", "text": "Il Laser \u00e8 un natante da diporto o da regata, dotata di un'unica vela e di una deriva a baionetta, l'albero \u00e8 composto da due pezzi uniti (parte bassa e parte alta, diversi per ogni classe di laser), senza sartiame, incastrato in una scassa. La preflessione dell'albero \u00e8 regolata dal vang; \u00e8 stato introdotto un nuovo circuito (\"Power Kit\") che rinvia la base e il cunningham in una torretta a prua della deriva. Viene utilizzata anche nelle competizioni olimpiche, ed \u00e8 una disciplina che richiede una grande preparazione atletica e nautica.\nInoltre, secondo le regole di classe, \u00e8 obbligatorio per le donne posizionare un rombo rosso sulla vela.\nStoria.\nIl progetto della prima barca della classe Laser risale al 1971, da parte del progettista Bruce Kirby. Era nata come imbarcazione da spiaggiare ma \u00e8 poi divenuta un diffuso monotipo da competizione a livello mondiale.\nCaratteristica di questa classe \u00e8 che le specifiche tecniche della classe prevedono rigorosamente che le imbarcazioni siano del tutto uguali tra loro. Cio\u00e8 le regole della classe non permettono modifiche neppure entro certi limiti. Pertanto risultano assolutamente identiche, in tutte le imbarcazioni di questa classe, il peso, le dimensioni, le vele e le attrezzature\nLe regole della classe vengono tuttavia sottoposte a revisione, per fornire maggiori spiegazioni nei punti che si sono rivelati di difficile interpretazione o per motivi di sicurezza, e dal 1\u00ba dicembre 2006 \u00e8 in vigore la versione denominata \"2007 Class Rules\".\nInfine, dal primo 1\u00b0 gennaio 2020 la classe cambia nome il \"ilca class\" per togliere il monopolio dei cantieri che la costruiscono e cos\u00ec rimanere classe olimpica.\nSottoclassi.\nUtilizzano lo stesso scafo dei normali laser, armato con una vela di dimensioni ridotte e cambiando la parte bassa dell'albero. Si conserva la semplicit\u00e0 costruttiva e strutturale del laser standard, ma si presentano meno impegnativi da condurre:\nLaser Radial.\nMonotipo (\"one design\") a deriva mobile il cui scafo \u00e8 identico al Laser standard mentre ci\u00f2 che varia sono la parte inferiore dell'albero e le dimensioni della vela 5,7m\u00b2 (15 % di superficie in meno).\n\u00c8 una deriva singola ed \u00e8 fornita di un albero infilato in un \"bicchiere\" ricavato all'interno della coperta ed \u00e8 armata di una sola vela, la randa. Le altre regolazioni sono la scotta della Randa, il Cunningham, il Vang, la base randa e l'archetto a poppa dove \u00e8 fissato il punto di scotta.\nA partire dalle olimpiadi di Pechino 2008, \u00e8 diventata classe olimpica femminile in sostituzione dell'Europa, mentre il laser standard \u00e8 gi\u00e0 da diverso tempo classe olimpica maschile.\nSenza limiti di et\u00e0.\nLaser 4.7.\nMonotipo (\"one design\") a deriva mobile il cui scafo \u00e8 identico al Laser standard mentre ci\u00f2 che varia sono la parte inferiore dell'albero e le dimensioni della vela di 4,7\u00a0m\u00b2. Solitamente \u00e8 propedeutica al passaggio su laser radial, laser standard o barche di altra categoria. La vela del Laser 4.7 \u00e8 facilmente riconoscibile dalle ridotte dimensioni rispetto alle altre e dalla scritta \"4.7\" situata sotto il numero velico e la nazionalit\u00e0.\nPrincipi di conduzione del Laser.\nEsistono varie tecniche che permettono una conduzione del laser pi\u00f9 che discreta e spesso nonostante le differenze in tali conduzioni, le velocit\u00e0 ottenibili possono essere assolutamente simili. La conduzione deve ovviamente variare a seconda delle condizioni meteo-marine: intensit\u00e0 del vento, direzione della barca rispetto ad esso, presenza di onda o meno. Si dovrebbe tenere conto anche della corrente sotto il livello dell'acqua, ma \u00e8 solitamente una considerazione di cui si occupano i laseristi pi\u00f9 esperti.\nBolina.\nLa conduzione in bolina va vista sotto alcuni punti di vista precedentemente elencati, onda e vento.\nSe si ha poco vento solitamente il timoniere rimane seduto all'interno della barca, usando minimamente il proprio peso e cercando di fare meno movimenti possibili, ma allo stesso tempo dolci e armoniosi in modo da non perturbare l'andamento della barca. Con poco vento \u00e8 infatti facile commettere qualche errore, anche minimo, che faccia rallentare eccessivamente la barca (come un colpo di timone eccessivo, ad esempio). Se il mare \u00e8 piatto, la barca va idealmente tenuta piatta anch'essa. Con onda \u00e8 pratica comune tenerla invece un po' inclinata (parliamo di 10\u00b0 al massimo) al fine di avere pi\u00f9 sensibilit\u00e0 sul timone (in modo tale da capire meglio quello che la barca ci \"chiede\"). Alcuni associano alle onde un movimento col timone, fatto tanto pi\u00f9 velocemente quanto pi\u00f9 \u00e8 veloce la barca a passare lungo l'onda. La formula usata solitamente \u00e8 \"orzare salendo sull'onda, poggiare scendendo\", il tutto fatto con variazioni millimetriche del timone.\nSe il vento sale, il timoniere comincer\u00e0 a stendersi alle cinghie. I movimenti di timone con o senza onda saranno uguali ma in questo caso e anche con vento forte il timoniere dovr\u00e0 sedersi nella barca sempre pi\u00f9 indietro, al crescere della forza del vento. In questo modo non si avr\u00e0 la prua in acqua, rischiando di \"infilarla\" nelle onde se la barca va molto veloce. Usando la scotta della randa si cercher\u00e0 di tenere la barca dritta, mollandola appena la barca subisce l'effetto di una raffica e recuperandola in seguito. L'effetto ottimale, se tali azioni sono compiute correttamente \u00e8 una barca veloce che rimane piatta dando l'impressione di non risentire dei cambiamenti di vento o dell'azione delle onde. Se la barca rimane piatta, allora tutta la forza del vento si tramuter\u00e0 in velocit\u00e0. In caso contrario, se la barca si incliner\u00e0 ad ogni colpo di vento, parte di quella forza far\u00e0 fermare la barca e la far\u00e0 andare di lato anzich\u00e9 in avanti.\nFondamentale \u00e8 l'utilizzo del vang (molto potente) che consente di ovviare all'assenza della regolazione del carrello della randa.\nTraverso e lasco.\nIl traverso e il lasco si hanno quando la barca \u00e8 a 90 e circa 135\u00b0 rispetto al vento. Le conduzioni sono simili tranne per il fatto che di lasco, specialmente con vento pi\u00f9 intenso dove si sta gi\u00e0 stesi, il cunningham (che tira la vela lungo l'albero) si usa molto di pi\u00f9 che di lasco per depotenziare la vela quanto basta. Se si usasse il vang pi\u00f9 del cunningham si avrebbe, s\u00ec la vela depotenziata, ma la barca tenderebbe molto a inclinarsi poich\u00e9 il vang ha l'effetto della scotta sulla vela, ma solo nella parte alta di questa. Allo scopo \u00e8 utile porre una coppia di filetti a 30\u00a0cm dalla penna della vela e osservare il loro movimento per capire se il vang \u00e8 tirato quanto basta, ma in generale star\u00e0 al timoniere decidere se tirarlo ulteriormente o mollarlo (ci\u00f2 \u00e8 consigliato con vento forte poich\u00e9 la barca conserver\u00e0 comunque una certa velocit\u00e0, ma sar\u00e0 pi\u00f9 facile da tenere piatta anche sotto una raffica). Di lasco il vang si tira meno e il cunningham si usa solo per togliere le pieghe sulla vela anche con vento non eccessivamente forte.\nDi lasco e di traverso \u00e8 importante la posizione in barca. Se il vento \u00e8 debole ci si siede avanti in modo da avere tutto lo scafo in acqua in modo che faccia un \"effetto grip\" e faccia andare la barca avanti. Con vento forte quando la barca scivola (plana) sull'acqua e lo scafo comincia ad essere un freno, allora ci si siede indietro e ci si stende in modo da far letteralmente volare la barca sull'acqua. Con vento particolarmente forte si deve andare indietro col peso quanto pi\u00f9 possibile e a maggior ragione con onda per evitare che la barca ci si infili.\nSe arriva una raffica si poggia e si lasca un po' la scotta, stendendosi ulteriormente. Quando questa finisce si orza recuperando la scotta.\nSi dimostra spesso utile con aria leggera inclinare la barca leggermente sottovento, soprattutto con onda in lasco, in modo da offrire a queste una parte pi\u00f9 ampia dello scafo.\nPoppa.\nLa poppa \u00e8 spesso fonte di preoccupazione per un neofita poich\u00e9 \u00e8 l'andatura pi\u00f9 instabile. Quando il vento \u00e8 debole la barca si porta inclinata sopravvento finch\u00e9 il bordo (bottazzo) non \u00e8 in acqua. Lo scopo \u00e8 alzare la vela affinch\u00e9 prenda in vento pi\u00f9 fresco. Il peso si porta avanti e i movimenti sono ridotti al minimo. La vela va tenuta cazzata finch\u00e9 non \u00e8 al limite della strambata. I filetti mostreranno che il vento andr\u00e0 al contrario sulla vela provocando una differenza di pressione e un conseguente \"risucchio\" davanti alla barca che le permette di andare avanti. Se il vento non scorre sulla vela non si va al massimo della velocit\u00e0 quindi \u00e8 bene controllare sempre la vela, sia per vedere se \u00e8 cazzata quanto serve, sia (in caso affermativo) per controllare che non strambi (abbatta) accidentalmente, cosa molto frequente se non si sta attenti. Se ci\u00f2 stesse per avvenire si molla un po' la scotta e si orza quando serve, poi si regola di nuovo la vela.\nSe il vento sale la barca va tenuta sempre meno inclinata e la deriva va portata fuori di circa una spanna o 15\u00a0cm che diventano anche 20 nel caso in cui l'equilibrio e il controllo della barca siano ottimali. Con vento molto forte fare molta attenzione a non lascare la randa eccessivamente, in quanto a randa tutta lascata il centro velico di spinta diviene molto esterno e pu\u00f2 innescare un forte rollio che a breve si trasforma in scuffia. Pi\u00f9 la barca accelera pi\u00f9 il peso dovr\u00e0 essere portato indietro e con onda si cercher\u00e0 tramite una rotta a zig-zag di prendere le onde pi\u00f9 grandi. Si stima che una barca che procede correttamente sulle onde possa fare fino al triplo della velocit\u00e0 (o passo) che avrebbe senza onde.\nManovre.\nLe manovre fondamentali sono due: virata e strambata (detta anche abbattuta). La tecnica usata in entrambi i casi con vento medio leggero \u00e8 la manovra con rollio. Il rollio ha lo scopo di dare un impulso con la vela alla barca che le permette di accelerare (\u00e8 l'unica azione di \"pompaggio\" permessa dalla regola 42). La tecnica di entrambe \u00e8 abbastanza complessa ad alti livelli ma una spiegazione riassunta e semplice pu\u00f2 essere questa:\nVirata:\nStrambata o abbattuta:\nIl rollio \u00e8 una tecnica che si usa con venti leggeri fino a venti medi sui 12 nodi. Se il vento aumenta il rollio verr\u00e0 usato sempre meno fino ad arrivare ad una esecuzione della manovre dove la barca non si inclina."}
{"id": "372713", "revid": "599013", "url": "https://it.wikipedia.org/wiki?curid=372713", "title": "Freycenet", "text": "Freycenet \u00e8 il nome di alcuni comuni francesi:"}
{"id": "372715", "revid": "834", "url": "https://it.wikipedia.org/wiki?curid=372715", "title": "Kis", "text": ""}
{"id": "372721", "revid": "9", "url": "https://it.wikipedia.org/wiki?curid=372721", "title": "Rivolta d'Ungheria (1956)", "text": ""}
{"id": "372723", "revid": "9", "url": "https://it.wikipedia.org/wiki?curid=372723", "title": "Rivoluzione ungherese (1956)", "text": ""}
{"id": "372725", "revid": "228587", "url": "https://it.wikipedia.org/wiki?curid=372725", "title": "Diego (disambigua)", "text": ""}
{"id": "372732", "revid": "125861089", "url": "https://it.wikipedia.org/wiki?curid=372732", "title": "Dalida", "text": "A causa della depressione che da lungo tempo l'accompagnava, la cantante si \u00e8 tolta la vita il 3 maggio 1987 con un'overdose di barbiturici, a distanza di vent'anni da un primo tentativo di suicidio avvenuto dopo la morte del cantante italiano Luigi Tenco col quale, secondo la stampa dell'epoca, aveva avuto un legame sentimentale.\nDalida ha venduto oltre 170 milioni di dischi in tutto il mondo guadagnando anche il primo disco di diamante della storia, nel 1981, che fu creato appositamente per lei.\nBiografia.\nDalida nacque presso l\u2019Ospedale Umberto I (l\u2019ospedale italiano del Cairo) e crebbe a Choubrah, un quartiere popolare del Cairo, in una grande comunit\u00e0 italiana. I genitori erano calabresi originari di Serrastretta, provincia di Catanzaro. Mediana fra due fratelli, Orlando e Bruno. Suo padre, Pietro Gigliotti, era primo violino all'Opera del Cairo; la madre, Filomena Giuseppina d\u2019Alba, era sarta.\nFu affetta da strabismo dall'et\u00e0 di 4 anni, quando, a causa di una grave infezione agli occhi, venne sottoposta a diverse operazioni chirurgiche. Iolanda ha frequentato la Scuola Tecnica Commerciale Maria Ausiliatrice, una scuola cattolica italiana situata nel nord della Shubra. Allo scoppio della seconda guerra mondiale, suo padre, come tutti gli immigrati italiani, fu internato dalle truppe del Regno Unito nel campo di Fayed, nel deserto vicino al Cairo. Torn\u00f2 dal campo di prigionia nel 1944 con forti emicranie e l'amarezza per la fine della carriera. Mor\u00ec l'anno dopo a causa di un ictus.\nA diciassette anni Iolanda vinse il concorso di bellezza \"Miss Ondine\" e nel 1954 quello di Miss Egitto, che le apr\u00ec le porte del mondo del cinema. In \"La regina delle piramidi\" del 1954 fu controfigura di Joan Collins. Nel 1954 fece parte del cast di \"Le Masque de Toutankhamon\" (\"La maschera di Tutankhamon\") e di \"Sigara wa kass\" (\"Un bicchiere, una sigaretta\").\nCarriera.\nGli esordi.\nPer affermarsi nel mondo dello spettacolo, decise di lasciare l'Egitto e tentare la fortuna come attrice in Europa. Il 26 dicembre 1954 si trasfer\u00ec a Parigi dove prese dimora in un appartamento di rue Ponthieu, vicino agli Champs Elys\u00e9es.\nNel 1954 adott\u00f2 il nome d'arte \"Dalila\", molto popolare all'epoca fra le ragazze del Cairo, che nel 1956 cambi\u00f2 in \"Dalida\" su consiglio dello scrittore Alfred Machard (\"d come Dio Padre\", dir\u00e0 lui) e registr\u00f2 il suo primo vinile con \"Madona\", versione francese di \"Barco negro\" di Am\u00e1lia Rodrigues, cui segu\u00ec \"Bambino\" (traduzione della famosissima canzone napoletana \"Guaglione\", portata al successo da Aurelio Fierro), che ebbe grande successo arrivando prima in Francia per 39 settimane nel 1957, tant'\u00e8 che Dalida fu soprannominata \"mademoiselle Bambino\". Con \"Bambino\" vinse il suo primo disco d'oro. \nRecit\u00f2 in \"Rapt au deuxi\u00e8me bureau\" (\"Rapimento al secondo ufficio\") di Jean Stelli con Frank Villard e cominci\u00f2 a esibirsi in un recital al Cairo; interpret\u00f2 \"Come prima\" (prima posizione nelle Fiandre in Belgio), \"Piove\" di Domenico Modugno e \"Gli zingari\" (\"Les gitans\"), canzone creata da Hubert Giraud per il \"Coq d'Or de la chanson fran\u00e7aise\" del 1958 e che cant\u00f2 in Italia nella trasmissione \"Il Musichiere\", condotta da Mario Riva; seguirono \"La canzone di Orfeo\" e \"Milord\", cantata poi in italiano anche da Milva, le incisioni di \"Les Enfants du Pir\u00e9e\" (di Melina Merkouri), seconda nei Paesi Bassi e nelle Fiandre, incisa in italiano come \"I ragazzi del Pireo (Uno a te, uno a me)\", \"'O sole mio\", \"L'arlecchino gitano\", \"T'aimer follement\" (\"T'amer\u00f2 dolcemente\"), \"Garde-moi la derni\u00e8re danse\" (\"Chiudi il ballo con me\"), \"Dans le bleu du ciel bleu\" (\"Nel blu dipinto di blu\" di Modugno) che arriva quinta nelle Fiandre, \"Du moment qu'on s'aime\" (\"Piccolissima serenata\" di Teddy Reno) nona nelle Fiandre e \"Romantica\" (di Renato Rascel), decima nelle Fiandre nel 1960.\nIl successo internazionale e la morte di Tenco.\nNel 1964 Dalida fu la prima donna a vincere il disco di platino per aver venduto oltre 10 milioni di dischi; sempre nel 1964, segu\u00ec il Tour de France (vinto da Jacques Anquetil), cantando pi\u00f9 di duemila canzoni lungo i 2900\u00a0km percorsi. Nel 1965 recit\u00f2 in \"M\u00e9nage all'italiana\" (con Ugo Tognazzi, Paola Borboni) e incise \"La danse de Zorba\" (\"La danza di Zorba\"), su una base di sirtaki, \"Amore scusami\", \"Cominciamo ad amarci\" e \"La Vie en rose\", cavallo di battaglia di Piaf, scomparsa due anni prima. Pubblic\u00f2 anche il singolo \"Un grosso scandalo\" che sul lato B presenta una sua interpretazione di \"Il silenzio\", brano portato al successo da Nini Rosso.\n\"La danza di Zorba\" diventa un grosso successo anche in Italia.\nPartecipa a \"Scala Reale\" (ex Canzonissima), incontra Luigi Tenco. Con il cantante, dopo aver inciso \"Bang Bang\" (al primo posto nella prima hit parade radiofonica condotta da Lelio Luttazzi), decide di tentare Sanremo con \"Ciao amore, ciao.\" Sanremo non sar\u00e0 un successo n\u00e9 dal punto di vista professionale n\u00e9 personale. La tragedia della morte di Tenco \u2013 sulla quale Dalida stessa dir\u00e0 molto poco \u2013 ha numerose versioni che con il tempo si vanno mischiando alla leggenda.Dopo aver deposto davanti agli inquirenti, ritorna a Parigi, dove canta \"Ciao amore, ciao\". Il 26 febbraio 1967, Dalida tenta di togliersi la vita in un albergo a Parigi, dove aveva soggiornato con lo stesso Tenco prima di Sanremo; viene salvata da una cameriera.\nDopo la convalescenza, alla fine del 1967 torna al Palmares, in Francia, e in Italia incide \"Mama\" e partecipa alla nuova Canzonissima (che si chiamer\u00e0 Partitissima) con Alberto Lupo. Il singolo \"Mama\" in italiano arriva primo in classifica. \"Partitissima\" (\"Canzonissima\") la vince con la canzone \"Dan dan dan\" il 6 gennaio del 1968. \u00c8 un periodo di grande successo: ha ben tre canzoni alla hit parade: \"Mama\", \"L'ultimo valzer\" e \"Dan dan dan\". Sempre nel 1968 recita nel film \"Io ti amo\" di Antonio Margheriti con Alberto Lupo.\nIl 18 giugno le viene conferito il titolo di \"Commendatore delle Arti, delle Scienze e delle Lettere\" dal presidente francese Charles de Gaulle, e il 5 dicembre in Italia riceve la medaglia della Presidenza.\nLa sua carriera italiana e internazionale si arricchisce di successi, partecipazioni televisive e clamorosi rifiuti (ad esempio, si dice che rifiut\u00f2 di partecipare a Sanremo 1970 con \"La prima cosa bella\", che incider\u00e0 sia in francese con il titolo \"Si c'\u00e9tait \u00e0 refaire\" sia in versione italiana: quest'ultima uscir\u00e0 soltanto postuma nel cofanetto \"Italia Mia\" del 1991).\nDopo il Cantagiro 1968 (dove si classific\u00f2 terza) fu ospite d'onore nelle trasmissioni italiane pi\u00f9 importanti del tempo (\"Studio uno\", \"Doppia Coppia\", \"Io Agata e tu...\"). In seguito, altre tre Canzonissime e tre partecipazioni alla prestigiosa Mostra internazionale di musica leggera a Venezia.\nRegistra a Napoli due spettacoli live con Little Tony nel 1970 e con Morandi nel 1971 per la storica Senza rete, fino ancora a Domenica in (nel 1978 e nel 1980).\nCon il repertorio in lingua italiana, Dalida \u00e8 arrivata in prima posizione per due settimane nel 1967 con \"Bang Bang\", ha interpretato brani di Paolo Conte (\"La speranza \u00e8 una stanza\", 1968), Herbert Pagani, Bruno Lauzi (\"Uomo di sabbia\", traduzione di \"Salma ya salama\"), Gino Paoli (\"Un uomo vivo\", 1960), Umberto Bindi (\"Non mi dire chi sei\", 1960), Piero Ciampi (\"La colpa \u00e8 tua\", 1970), Luigi Tenco (\"Vedrai Vedrai\", 1979, \"Ciao amore ciao,\" 1967).\nI successi in hit parade: \"Gli zingari, Ascoltami, I ragazzi del Pireo\", \"La danza di Zorba\", \"Mama\", \"L'ultimo valzer\", \"Dan dan dan\", \"Quelli erano giorni\", \"Un po' d'amore\", \"Oh lady Mary\" e \"Darla dirladada\". L'ultima presenza di Dalida nella hit risale al 1974 con il brano \"Diciotto anni.\"\nFra gli altri autori italiani che Dalida ha interpretato in francese: Lucio Dalla (\"J\u00e9sus Bambino\", 1970), Ivano Fossati (\"D\u00e9di\u00e9 \u00e0 toi\", 1980), Pino Donaggio (\"Comme symphonie\", 1960), oltre ai gi\u00e0 citati Paoli (\"Je me sens vivre\", 1961), Bindi, Tenco (\"Loin dans le temps\", ovvero \"Lontano lontano\", 1967) e le reinterpretazioni dei brani di Mina, (\"Tintarella di luna\", in Francia con titolo \"Le petit clair de lune\", \"Un anno d'amore\" in versione francese col titolo \"C'est irr\u00e9parable\" e il brano \"Paroles... paroles...\" con testo in francese, in coppia con l'amico Alain Delon, quest'ultimo pezzo nel 1973). Tutte le reinterpretazioni sono contemporanee ai successi di Mina in Italia.\nTra la fine degli anni sessanta e l'inizio degli anni settanta intraprese una serie di viaggi in Nepal come percorso di ricerca interiore.\nGli anni settanta la vedranno impegnata in recital all'Olympia di Parigi. Il primo, nel 1971, segner\u00e0 il cambiamento della cantante che passa gradualmente a testi pi\u00f9 impegnati (come \"Avec le temps\" di L\u00e9o Ferr\u00e9). Ritorner\u00e0 all'Olympia nel 1974 e nel 1977. Sono anni in cui Dalida sar\u00e0 ai vertici delle classifiche francesi con \"Darla dirladada\", \"Il venait d'avoir 18 ans\" e \"Gigi l'amoroso\".\nSvolta disco e nuovi successi.\nIn Italia gli anni settanta iniziano con buoni successi e presenze che via via si andranno diradando. \"18 anni\" e \"Gigi l'amoroso\" la porteranno spesso in televisione (\"18 anni\" sar\u00e0 l'ultima sua presenza nella classifica dei dischi pi\u00f9 venduti). Incider\u00e0 \"Tornerai\" (in Francia \"J'attendrai\", al primo posto in hit parade), \"Ciao come stai\" (in Francia \"Ne lui dis pas\"), \"Tua moglie\" (in Francia \"Ta femme\") e l'LP \"Sempre pi\u00f9 Dalida\".\nSono gli anni dei grandi successi francesi e internazionali. Con \"J'attendrai\" inizia a ballare. \"Monday Tuesday\u2026 Laissez-moi danser\" la porter\u00e0 a una serie di recital al Palais des Sports nel 1980 e negli Stati Uniti al Carnegie Hall. Nel marzo 1981 ritorner\u00e0 all'Olympia di Parigi.\nA cavallo fra gli anni settanta e ottanta Dalida \u00e8 accusata di essere politicizzata a causa della sua vicinanza a Fran\u00e7ois Mitterrand, del quale \u00e8 amica da una decina di anni e che in effetti sostiene apertamente durante le elezioni presidenziali del 1981. I socialisti di Mitterrand vincono le elezioni, e Dalida, per evitare di fomentare sospetti che la sua apparizione sui media sia frutto di favoritismi politici, decide di intraprendere una lunga tourn\u00e9e all'estero.\nIn un sondaggio di Paris Match del 1982, Dalida risulta fra i personaggi pi\u00f9 amati subito dopo Simone Weil, mentre in un sondaggio del 1985, di T\u00e9l\u00e9 7 jours, \u00e8 la seconda cantante pi\u00f9 amata dai francesi (al primo posto Mireille Mathieu). Dirada progressivamente gli impegni dopo aver compiuto i 50 anni.\nNel 1982, incide \"Danza\" (in lingua italiana) che raggiunge anche il mercato italiano, prodotta nuovamente da Paolo Dossena, l'artefice dei suoi maggiori successi italiani.\nIl 1983 \u00e8 l'anno di \"Mourir sur sc\u00e8ne\" che, fin da subito, ottiene grande successo e diventa presto una delle canzoni emblematiche del suo repertorio. La interpreter\u00e0, da qui, ininterrottamente sino al suo ultimo concerto.\nNel 1984, per la televisione francese, con la regia di Jean-Christophe Averty registra un programma dal titolo \"Dalida Id\u00e9ale\". Nel 1985 un nuovo album, il penultimo, intitolato semplicemente \"Dali\".\n\"Kalimba de Luna\" del celebre percussionista e musicista napoletano Tony Esposito \u00e8 il 45 giri del 1984. Buona visibilit\u00e0 e parecchie apparizioni in televisione. Per l'estate arriva \"L'innamorata/Soleil\", nuovo 45 giri. Incider\u00e0 \"Soleil\" e \"Les P'tits Mots\" anche in italiano (Mediterraneo/Le parole di ogni giorno), e sar\u00e0 la penultima incisione in italiano con le due ultime relative apparizioni alla televisione italiana, una al \"Maurizio Costanzo Show\" ed una al variet\u00e0 \"Fascination.\"\nInizio della depressione.\nNel 1985 accetta l'invito di Patrick Sabatier al programma \"Le jeu de la V\u00e9rit\u00e9\" (\"Il gioco della verit\u00e0\"), il pi\u00f9 celebre del momento in Francia. Si risponde in diretta a domande poste dal pubblico in studio e dai telespettatori. Canta la prima canzone, \"Le temps d\u2019aimer\", e le viene posta una domanda sul suo strabismo; apparentemente rilassata, racconta della sua infanzia e degli ultimi interventi agli occhi. Parla di omosessualit\u00e0, che accetta (\"non \u00e8 una tara, non \u00e8 una malattia, ciascuno \u00e8 libero di fare ci\u00f2 che vuole del proprio corpo\"); sulla sua vita privata dice semplicemente: \"oggi sono sola\", sul suicidio dei suoi tre compagni \"non ne sono responsabile\", e ricorda che Lucien Morisse si suicid\u00f2 10 anni dopo la fine della loro relazione, come pure Richard Chanfray (tre anni dopo, mentre stava gi\u00e0 con un'altra donna). Non mancano domande sulla politica e su Mitterrand. Dichiara di essere amica di Mitterrand e di essere stata accusata a torto di essersi schierata politicamente, perch\u00e9 l'aveva sostenuto come uomo e non come partito. La trasmissione si riveler\u00e0 un successo.\nAltri due 45 giri (oltre agli album): \"Reviens-moi\" e \"Le temps d'aimer\". Il progetto adesso \u00e8 quello che arriva da Youssef Chahine, un film in Egitto.\nRegistra l'album \"Le Visage de l'amour\", titolo di una canzone scritta appositamente per lei da Charles Trenet, e gi\u00e0 pensa al film che girer\u00e0 al Cairo.\nNel 1986, in Egitto, recita nel film \"Le Sixi\u00e8me Jour\" (\"Il sesto giorno)\" di Youssef Chahine per la prima volta in un ruolo drammatico e come protagonista. Per la prima internazionale del film si sceglie un cinema a Choubra, il quartiere dove la cantante visse da bambina. \u00c8 un trionfo. A Parigi il film viene accolto positivamente dalla critica ma non dal pubblico; in seguito viene commercializzato un LP con la canzone omonima ispirata al film.\nA Los Angeles Liz Taylor, insieme a molti altri artisti, inizia una crociata contro l'AIDS. Vengono coinvolti altri paesi, compresa la Francia, e Dalida con Nana Mouskouri, Thierry Le Luron, Line Renaud e altri parteciper\u00e0 alla campagna.\nDal gennaio 1987 non risultano appuntamenti nell'agenda della cantante. Esce pochissimo. L'ultima uscita ufficiale risale al 7 marzo 1987 per la serata dei C\u00e9sar, gli Oscar del cinema francese.\nLa sua ultima apparizione televisiva, avvenuta in data postuma, \u00e8 nel novembre 1987 in Germania nel programma musicale \"Melodien f\u00fcr Millionen\", registrato nell'aprile dello stesso anno, in cui interpreta il brano \"J'attendrai\", con la sola differenza dell'omissione della parte in cui lei solitamente ballava.\nL'ultimo concerto \u00e8 ad Adalia, in Turchia, il 29 aprile 1987, alla presenza del Presidente della Repubblica.\nLa morte.\nIl 28 febbraio 1967, in seguito alla morte di Tenco, Dalida tent\u00f2 di togliersi la vita nell\u2019albergo \"Prince de Galles\" a Parigi, dove aveva soggiornato con lo stesso cantautore prima di Sanremo; fu salvata dall'intervento di una cameriera.\nNel 1970 Lucien Morisse, suo ex marito, si suicida, provocando alla cantante ulteriore dolore.\nNel 1986 un viaggio al Cairo, nei luoghi della sua infanzia, per l'interpretazione del personaggio di Saddika nel film \"Le Sixi\u00e8me Jour,\" mina ulteriormente il suo equilibrio; Dalida si immedesima nella protagonista disperata al punto da non poter uscire dal personaggio. \nIl 2 maggio 1987 chiama il fratello minore e manager Bruno (pi\u00f9 noto sotto il nome d'arte \"Orlando\", in origine nome del fratello pi\u00f9 grande), annunciandogli il rinvio di un previsto servizio fotografico a causa del freddo. In seguito d\u00e0 la serata libera alla propria cameriera; esce con la vettura, fa il giro dell'isolato, imbuca tre lettere: una per il fratello, una per il suo ultimo compagno Fran\u00e7ois Naudy e una ad un suo amico, e torna nella sua abitazione di rue d'Orchampt 11bis sulla Butte di Montmartre. Ormai sola in casa, si infila nel letto, ingerisce una massiccia dose di barbiturici accompagnati da un bicchiere di whisky e, per la prima volta, spegne la luce della camera: fin da bambina, a causa del periodo in cui fu bendata, aveva infatti paura del buio.\nMuore nella notte tra il 2 ed il 3 maggio 1987, a vent'anni dal primo tentativo di suicidio; sul suo comodino viene trovato un biglietto vergato a mano e firmato, recitante: \"La vie m'est insupportable. Pardonnez moi\" (\"La vita mi \u00e8 insopportabile. Perdonatemi\"). Dalida \u00e8 sepolta nel cimitero di Montmartre a Parigi; la statua commemorativa la mostra con gli occhi chiusi rivolti allo spettatore. Il fratello maggiore Orlando, morto il 5 settembre 1992, \u00e8 sepolto nella stessa tomba, assieme alla loro madre Filomena d\u2019Alba, deceduta nel 1971, e alla zia Giorgia Gigliotti, deceduta nel 1968.\nVita privata.\nLucien Morisse.\nNel 1961 Dalida spos\u00f2 Lucien Morisse, direttore di \"Radio Europe 1\", conosciuto qualche anno prima ai tempi di \"Bambino\"; tuttavia questo matrimonio dur\u00f2 pochissimo, appena un mese, perch\u00e9 Dalida decise di divorziare dopo aver incontrato a Cannes Jean Sobieski, giovane pittore e attore alle prime armi, di cui si innamor\u00f2 e con cui convisse a Neuilly per qualche mese. Secondo Dalida, il matrimonio era arrivato troppo tardi (Lucien era gi\u00e0 sposato quando la conobbe e, fra le altre cose, gli serv\u00ec del tempo per decidere di separarsi dalla prima moglie), quando ormai l'amore verso Lucien, dopo sei anni, si era esaurito; dopo il divorzio il rapporto fra Dalida e Lucien non si guast\u00f2 e rimasero buoni amici. Con il matrimonio lei fu naturalizzata francese con il nome di Yolande Gigliotti, mantenendo comunque la cittadinanza italiana. Questo per Dalida \u00e8 un periodo difficile da un punto di vista professionale perch\u00e9 decide di non avvalersi pi\u00f9 del sostegno di Lucien, il quale l'aveva fino ad allora aiutata a farsi strada nello spettacolo; superato un periodo di incertezze, Iolanda dimostra di essere ormai autosufficiente e ottiene l'approvazione di Lucien. Nel 1962 acquista la villa in rue d'Orchampt, sulla collinetta di Montmartre, dove vivr\u00e0 fino alla morte.\nNel 1970 Lucien Morisse si suicida sparandosi un colpo in testa.\nLuigi Tenco.\nDopo una storia di tre anni con Christian de la Mazi\u00e8re, nel 1966 instaur\u00f2, secondo i giornali, una relazione con Luigi Tenco, anche se per alcuni si tratt\u00f2 invece di una trovata pubblicitaria della casa discografica. In coppia con Tenco, Dalida partecip\u00f2 al Festival di Sanremo del 1967 con la canzone \"Ciao amore ciao\", scritta dallo stesso Tenco.\nLa giuria elimin\u00f2 dalla finale il brano, sconfortando Tenco, che alla notizia decise di ritirarsi in solitudine in albergo; Dalida, preoccupata, decise poco dopo di raggiungerlo, ma entrando nella stanza scopr\u00ec che Tenco si era suicidato con un colpo di pistola.\nDopo un interrogatorio della polizia locale, riportata subito in Francia Dalida, disperata, organizza il suo suicidio: dicendo ai parenti di avere intenzione di partire da sola per l'Italia per far visita alla famiglia di Tenco, si reca invece all'hotel \"Prince de Galles\" di Parigi dove prende una stanza (la stessa dove Tenco soggiornava quando andava a Parigi) e ingerisce una dose letale di barbiturici. Trovata per caso da una cameriera insospettita dal fatto che la stanza fosse sempre occupata, viene portata in ospedale, dove si risveglia dal coma sei giorni dopo.\nLucio ed Arnaud Desjardins.\nQualche mese dopo il tentativo di suicidio, inizia una relazione con uno studente ventiduenne italiano di nome Lucio e resta incinta. Dalida decide di abortire, ma dal momento che l'aborto non \u00e8 ancora legale si sottopone a un intervento clandestino in Italia; l'aborto riesce, ma, a causa di complicazioni, Dalida rimane sterile. Il cambiamento nella sua vita causato dalla morte di Tenco, dal tentativo di suicidio e dalle conseguenze dell'aborto clandestino la spingono verso l'introspezione e la psicoanalisi (inizia a studiare Teilhard de Chardin e Sigmund Freud) e fra il 1969 e il 1971 ha una relazione col filosofo Arnaud Desjardins, che viene poi chiusa perch\u00e9 lui \u00e8 gi\u00e0 sposato.\nRichard Chanfray: il \"Conte di Saint Germain\".\nNel 1972 incontra Richard Chanfray, noto sotto il nome d'arte di Comte de Saint-Germain, con il quale inizia la relazione, seppur burrascosa a causa del carattere di lui, pi\u00f9 lunga della sua vita, 9 anni; nel 1981 la relazione termina e nel 1983 Chanfray si suicida insieme alla sua nuova compagna.\nFran\u00e7ois Naudy.\nL'ultima relazione, iniziata alla fine del 1985 con uno sfuggente medico di nome Fran\u00e7ois Naudy, e terminata all\u2019inizio del 1987, sar\u00e0 ancora una delusione per Dalida, tanto da aumentare quella depressione che la porter\u00e0 alla morte nel maggio dello stesso anno.\nAutori di canzoni scritte per Dalida.\nIl repertorio di Dalida include le opere di importanti esponenti della musica internazionale: Mik\u012bs Theod\u014drak\u012bs, Manos Hadjidakis (Grecia), Pete Seeger, Woody Goothrie (U.S.A.), Joaquin Rodrigo (Spagna), Michel Legrand, Georges Delerue (Francia), Kurt Weill, Kurt Tukolsky (Germania), Nino Rota, Ennio Morricone (Italia).\nMolte canzoni interpretate da Dalida sono state scritte da autori che gi\u00e0 all'epoca erano, o sarebbero in seguito divenuti, poeti, scrittori o giornalisti di chiara fama: Salah Jahine (Egitto), Abdel Chamass (Libano), Bertolt Brecht (Germania), Jacques Pr\u00e9vert, Andr\u00e9 Hardellet, Louis Amade, Gianni Esposito, Boris Bergman, G\u00e9rard Manset, Gilbert Sinou\u00e9, Marc Fabien-Bonnard, Pascal Sevran, Leila Chellabi, Marie-France Touraille, Jean-Loup Dabadie, Fran\u00e7oise Dorin, Fran\u00e7oise Sagan (Francia), Felix Leclerc (Canada).\nDel repertorio in lingua francese della cantante fanno parte autori riconducibili al filone della \"chanson \u00e0 texte\", o \"chanson po\u00e9tique\", come Guy B\u00e9art, Charles Aznavour, Gilbert B\u00e9caud, Charles Trenet, Serge Lama, Michel Sardou, L\u00e9o Ferr\u00e9, Jacques Brel.\nDa segnalare inoltre la collaborazione di Dalida con tre importanti registi: Michel Dumoulin (noto per i suoi lavori su Nathalie Sarraute e Jean Genet: con lui, Dalida gira il film \"Dalida pour toujours),\" Jean-Christophe Averty (considerato un precursore della video-arte: con lui Dalida gira \"Dalida id\u00e9ale\"), Youssef Chahine (considerato da molti il \"Fellini del mondo arabo\": con lui Dalida gira il film \"Le Sixi\u00e8me Jour\").\nIn Francia i suoi CD, gli LP e i vari DVD continuano ad avere un ottimo mercato.\nPremi e riconoscimenti.\nInsieme a \u00c9dith Piaf, Dalida \u00e8 la cantante che ha maggiormente contrassegnato la musica leggera transalpina del XX secolo. \u00c8 stata \"t\u00eate d'affiche\" (nome di maggior richiamo) all'Olympia, tempio della musica leggera parigina, negli anni 1961, 1964, 1967, 1971, 1974, 1977 e 1981 (si prospettava un ritorno per il 1987, anno della sua morte).\nVinse due Oscar mondiali della canzone nel 1963 e nel 1974 per \"Gigi l'amoroso\" prima in Svizzera per due settimane e nelle Fiandre e seconda nei Paesi Bassi; nel 1975 vinse il Premio dell\"'Acad\u00e9mie du Disque fran\u00e7ais\" per il brano \"Il venait d'avoir 18 ans\" (ispirato al romanzo di Colette \"Il grano in erba\", \u00e8 stato uno fra i suoi brani pi\u00f9 conosciuti in Italia con il titolo \"18 anni\").\nNel 1975 il Qu\u00e9bec l'ha indicata come \"personaggio pi\u00f9 popolare\", dopo Elvis Presley, e \"donna dell'anno\" insieme a Jackie Kennedy (cfr. bibliografia).\nInoltre nel 1981 le fu consegnato il primo disco di diamante della storia, grazie agli 85 milioni di album venduti in tutto il mondo."}
{"id": "372733", "revid": "28592", "url": "https://it.wikipedia.org/wiki?curid=372733", "title": "Rivoluzione Ungherese", "text": ""}
{"id": "372736", "revid": "287204", "url": "https://it.wikipedia.org/wiki?curid=372736", "title": "Motley Crue", "text": ""}
{"id": "372737", "revid": "919135", "url": "https://it.wikipedia.org/wiki?curid=372737", "title": "Triangolo ottusangolo", "text": "In matematica, in particolare in geometria, un triangolo ottusangolo \u00e8 un triangolo il cui angolo di ampiezza maggiore \u00e8 un angolo ottuso; essendo la somma degli angoli interni di un triangolo uguale a 180\u00b0, significa che vi pu\u00f2 essere un solo angolo ottuso (pi\u00f9 ampio di 90\u00b0), e che i restanti devono essere per forza entrambi acuti (meno ampi di 90\u00b0).\nPossono essere triangoli ottusangoli sia triangoli isosceli che scaleni."}
{"id": "372740", "revid": "115266540", "url": "https://it.wikipedia.org/wiki?curid=372740", "title": "Triangolo acutangolo", "text": "In matematica, in particolare in geometria, un triangolo acutangolo \u00e8 un triangolo che ha tutti gli angoli acuti, cio\u00e8 di ampiezza inferiore a 90\u00b0.\nUn esempio di triangolo acutangolo \u00e8 il triangolo equilatero poich\u00e9 ha tutti gli angoli di 60\u00b0."}
{"id": "372743", "revid": "253269", "url": "https://it.wikipedia.org/wiki?curid=372743", "title": "Nichelle Nichols", "text": "Biografia.\nNichelle Nichols si \u00e8 sempre considerata un'attrice teatrale. Nel 1966 raggiunse tuttavia il successo interpretando il personaggio del tenente Uhura nella serie televisiva di fantascienza \"Star Trek\", una delle prime donne di colore mostrate in un ruolo non subalterno in una serie televisiva importante. In seguito ha ripreso questo ruolo in alcuni degli appuntamenti cinematografici della serie e in particolare nei primi sei film dedicati a \"Star Trek\".\nNel corso della serie televisiva, la Nichols raggiunse un picco di notoriet\u00e0 quando, all'interno dell'episodio \"Umiliati per forza maggiore\", fu protagonista di quello che \u00e8 comunemente considerato uno dei primi baci interrazziali della storia della televisione americana (scena che venne girata 36 volte). Questo e altri episodi non furono trasmessi dalla britannica BBC, che li riteneva inadatti a un pubblico giovanile.\nL'attrice ottenne anche il plauso personale da parte di Martin Luther King, il quale si dichiar\u00f2 suo fan e la convinse a non abbandonare la serie dopo la prima stagione. Nonostante infatti ella preferisse dedicarsi al teatro e in particolare ai musical., King la fece riflettere circa l'importanza, per la collettivit\u00e0 americana, di vedere una donna nera in un ruolo attoriale di primo piano a fianco di colleghi bianchi e maschi, e per giunta su una tolda di comando.\nNel 2007 entra nel cast della serie \"Heroes\" nel ruolo di Nana Dawson, nonna di Micah. \nNel 2013 le \u00e8 stata diagnosticata la sindrome di demenza senile e due anni dopo ha avuto un ictus, cosa che l'ha portata a necessitare di cure costanti. Nell'agosto 2020 il figlio dell'attrice 87enne, Kyle Johnson, ha intentato una causa contro Gilbert Bell, tutore e manager della Nichols, accusandolo di \"abuso finanziario sugli anziani\", dato che, secondo l'accusa, avrebbe approfittato e sfruttato la sua relazione con la Nichols per assumere il controllo dei suoi beni.\nVita privata.\nSi \u00e8 sposata due volte. La prima nel 1951 (all'epoca diciottenne) con il ballerino Foster Johnson, da cui ha avuto un figlio, Kyle, anch'egli attore. Dal 1967 al 1972 \u00e8 stata poi coniugata con il musicista Duke Mondy.\nSecondo William Shatner l'attrice ebbe una relazione con il creatore di \"Star trek\" Gene Roddenberry, sia prima, sia durante le riprese della serie televisiva.\nNel 1997 perse il fratello, morto in un suicidio di massa assieme ad altri 39 adepti della setta Heaven's Gate fondata da Marshall Applewhite a Rancho Santa Fe, nei sobborghi di San Diego, California.\nDoppiatrici italiane.\nDa doppiatrice \u00e8 sostituita da:"}
{"id": "372745", "revid": "109712534", "url": "https://it.wikipedia.org/wiki?curid=372745", "title": "Inviluppo convesso", "text": "In matematica si definisce inviluppo convesso (o talvolta involucro convesso) di un qualsiasi sottoinsieme formula_1 di uno spazio vettoriale reale, l'intersezione di tutti gli insiemi convessi che contengono formula_1.\nPoich\u00e9 l'intersezione di insiemi convessi \u00e8 a sua volta convessa, una definizione alternativa di inviluppo convesso \u00e8 \"il pi\u00f9 piccolo insieme convesso contenente formula_1\".\nIntuitivamente, l'inviluppo convesso di un insieme di punti \u00e8 la forma che assumerebbe un elastico allargato in modo da contenere tutti i punti e poi lasciato libero di restringersi: un poligono che ha alcuni di quei punti come vertici e li contiene tutti.\nL'inviluppo convesso si pu\u00f2 costruire come l'insieme di tutte le combinazioni convesse di punti di formula_1, cio\u00e8 tutti i punti del tipo formula_5, dove gli formula_6 sono punti di formula_1 e formula_8 sono numeri reali non negativi a somma 1, ovvero formula_9 .\nEvidentemente, se formula_1 \u00e8 convesso, il suo inviluppo convesso \u00e8 formula_1 stesso.\nUnione di inviluppi convessi.\nDati due insiemi formula_12, se chiamiamo rispettivamente formula_13 gli involucri convessi di formula_14, \u00e8 vera la seguente relazione: formula_15.\nInfatti abbiamo detto che se un insieme convesso contiene formula_1, allora contiene anche formula_17, e se contiene formula_18 contiene anche formula_19. Siccome formula_20 \u00e8 convesso e contiene sia formula_1 che formula_18 (perch\u00e9 contiene formula_23), conterr\u00e0 sia formula_17 che formula_19 (e quindi, ovviamente, formula_26).\nIl viceversa in generale non \u00e8 vero, ed un controesempio semplicissimo \u00e8 il caso in cui formula_1 e formula_18 siano due punti distinti nel piano. Si osserva facilmente che un punto \u00e8 per definizione convesso, e che quindi i loro inviluppi convessi sono formula_1 e formula_18 stessi. Ma l'inviluppo convesso di formula_23 sar\u00e0 un segmento, ossi\u00e0 conterr\u00e0 \"strettamente\" formula_32.\nUn approccio computazionale.\nUn interessante problema computazionale \u00e8, dato un insieme finito di punti formula_33 nel piano, trovare formula_17, l'inviluppo convesso di formula_1. Sono stati trovati vari algoritmi che risolvono questo problema.\nUno dei pi\u00f9 celebri \u00e8 il cosiddetto Graham Scan: cerchiamo il punto pi\u00f9 in basso (in caso di parit\u00e0, quello pi\u00f9 a sinistra tra quelli pi\u00f9 in basso) e chiamiamolo formula_36; siano ora formula_37 i rimanenti punti, ordinati in modo tale che formula_38, dove formula_39 sono le coordinate polari di formula_40. A questo punto scorriamo i punti formula_40: ogni volta che in formula_40 c'\u00e8 una \"svolta a sinistra\" ma non in formula_43, sappiamo che formula_40 \u00e8 un vertice dell'inviluppo convesso; ogni volta che invece in formula_45 c'\u00e8 una \"svolta a destra\", sappiamo che questo punto non \u00e8 un vertice dell'inviluppo convesso. Questo algoritmo ha costo formula_46.\nUn algoritmo efficiente per lo stesso problema \u00e8 basato sulla ricorsione, sfruttando il caso base in cui formula_47 (e l'inviluppo convesso di due punti \u00e8 ovviamente il segmento che li congiunge) e creando in base a semplici regole l'inviluppo convesso di due insiemi convessi (passo ricorsivo)."}
{"id": "372751", "revid": "1610933", "url": "https://it.wikipedia.org/wiki?curid=372751", "title": "Camaleonte", "text": ""}
{"id": "372753", "revid": "124123", "url": "https://it.wikipedia.org/wiki?curid=372753", "title": "Diogo Dias", "text": "I dati storici sulla sua vita sono in parte controversi. Si sa che partecip\u00f2 nell'agosto del 1487 a una spedizione del fratello Bartolomeu Dias, doppiando il Capo di Buona Speranza; che al seguito di Antonio da Noli scopr\u00ec alcune delle isole di Capo Verde; e che con Vasco da Gama partecip\u00f2 alla scoperta della rotta dal Portogallo all'India. Fu messo a capo dell'insediamento commerciale portoghese a Calcutta; imprigionato per volere delle autorit\u00e0 locali, riusc\u00ec a fuggire.\nGran parte delle altre imprese note di Dias avvennero in un periodo successivo, in cui fu comandante di una delle navi della flotta di Pedro \u00c1lvares Cabral. Al seguito di Cabral viaggi\u00f2 prima verso l'India e poi partecip\u00f2 alla scoperta del Brasile nell'aprile del 1500. Sempre durante il periodo con Cabral, nell'estate del 1500, nei pressi del Capo di Buona Speranza, la sua nave sub\u00ec una fortuita deviazione a causa del maltempo, venendo separata dal resto della flotta. Nei mesi successivi, mentre cercava di rientrare verso il Mozambico, Dias avvist\u00f2 l'isola di Mauritius, l'isola di R\u00e9union e il Madagascar (che egli battezz\u00f2 \"San Lorenzo\" perch\u00e9 l'avvistamento avvenne il 10 agosto)."}
{"id": "372756", "revid": "7077", "url": "https://it.wikipedia.org/wiki?curid=372756", "title": "Spada e stregoneria", "text": ""}
{"id": "372760", "revid": "1713767", "url": "https://it.wikipedia.org/wiki?curid=372760", "title": "Controspionaggio", "text": "Il controspionaggio \u00e8 l'attivit\u00e0 d'intelligence per il contrasto allo spionaggio condotto da una fazione ostile all'interno dello Stato.\nLe attivit\u00e0 di controspionaggio sono svolte non solo da organizzazioni governative verso servizi segreti di altri paesi, ma per reprimere organizzazioni criminali, o anche da privati per tutelare brevetti o altri segreti industriali dallo spionaggio industriale.\nCompiti.\nFra i compiti principali del controspionaggio vi sono anche:\nOrganizzazioni preposte.\nAlcune nazioni hanno specifiche organizzazioni per svolgere questi compiti:"}
{"id": "372762", "revid": "111433", "url": "https://it.wikipedia.org/wiki?curid=372762", "title": "Jonas Salk", "text": "Fino al 1955, anno dell'introduzione del suo vaccino, la poliomielite era considerata il problema pi\u00f9 spaventoso in materia di salute pubblica negli Stati Uniti d'America del dopoguerra. Le epidemie annuali erano sempre pi\u00f9 devastanti: quella del 1952 fu la peggiore nella storia della nazione. Dei quasi 58.000 casi riportati quell'anno, 3.145 persone morirono e 21.269 restarono paralizzate in modo lieve o invalidante. La maggior parte delle vittime erano bambini. Gli scienziati si affannavano a trovare un modo per prevenire o curare la malattia. Il Presidente degli Stati Uniti d'America Franklin Delano Roosevelt ne era forse la vittima pi\u00f9 conosciuta al mondo e fond\u00f2 l'organizzazione che avrebbe finanziato la realizzazione del vaccino.\nNel 1947 Salk accett\u00f2 un incarico alla Scuola di Medicina dell'Universit\u00e0 di Pittsburgh e l'anno dopo intraprese un progetto finanziato dalla National Foundation for Infantile Paralysis per determinare il numero di tipi diversi del virus della poliomielite. Salk vide in tale obiettivo anche un'opportunit\u00e0 di dedicarsi allo sviluppo di un vaccino contro la polio e, insieme al qualificato team di ricerca da lui scelto per affiancarlo, si dedic\u00f2 al progetto per i sette anni successivi. Il banco di prova predisposto per testare il vaccino di Salk fu, come riportato dallo storico William O'Neill, \"il pi\u00f9 elaborato programma del genere nella storia, che coinvolse 20.000 medici e ufficiali della salute pubblica, 64.000 impiegati scolastici e 220.000 volontari\". Oltre 1.800.000 bambini in et\u00e0 scolare presero parte all'esperimento. Quando la notizia del successo del vaccino fu resa pubblica, il 12 aprile 1955, Salk fu salutato come \"l'uomo dei miracoli\", e la giornata \"divenne quasi un giorno di festa nazionale\". Il suo unico obiettivo era stato sviluppare un vaccino sicuro ed efficace il pi\u00f9 rapidamente possibile, senza nessun interesse al profitto personale. Quando in una intervista televisiva gli fu chiesto chi possedesse il brevetto del vaccino, lui rispose: \"La gente, suppongo. Non c'\u00e8 brevetto. Si pu\u00f2 brevettare il sole?\"\nNel 1960 fond\u00f2 il Salk Institute for Biological Studies a La Jolla, in California, che \u00e8 tuttora un centro di ricerca medica e scientifica. Continu\u00f2 inoltre a condurre ricerche e a pubblicare libri: \"Man Unfolding\" (1972), \"The Survival of the Wisest\" (1973), \"World Population and Human Values: A New Reality\" (1981), e \"Anatomy of Reality: Merging of Intuition and Reason\" (1983). Salk trascorse gli ultimi anni della sua vita ricercando un vaccino contro l'HIV.\nInfanzia.\nJonas Salk nacque a New York City il 28 ottobre 1914 da Daniel e Dora Salk. I suoi genitori provenivano da famiglie di emigrati russi ed erano ebrei aschenaziti. Secondo lo storico David Oshinsky, infatti, Salk crebbe nella \"cultura degli ebrei immigrati\" di New York. Aveva due fratelli pi\u00f9 piccoli, Herman e Lee. La famiglia si trasfer\u00ec dall'East Harlem nel Bronx, trascorrendo solo un breve periodo nel Queens.\nIstruzione.\nScuola superiore.\nAll'et\u00e0 di tredici anni, Salk fu ammesso alla Townsend Harris High School, una scuola pubblica per studenti particolarmente dotati intellettualmente. Intitolata al fondatore del City College of New York (CCNY), la scuola era, scrive Oshinsky, \"un trampolino di lancio per i talentuosi figli di immigrati ai quali mancavano i soldi \u2013 e i nobili natali \u2013 per frequentare una scuola privata d'eccellenza\". Secondo quanto riportato da uno dei suoi compagni di scuola, Salk \"era conosciuto come un perfezionista [...] che leggeva qualunque cosa che gli capitasse a tiro\". Gli studenti erano costretti a comprimere un curriculum quadriennale in soli tre anni. Come risultato, la maggior parte di essi si ritiravano o venivano espulsi per scarso rendimento, a dispetto del motto della scuola: \"Studia, studia, studia\". Tra coloro che si diplomavano, comunque, la maggior parte conseguiva voti sufficienti a iscriversi al CCNY, noto per essere un college altamente competitivo.\nCollege.\nSalk si iscrisse al City College of New York e consegu\u00ec il diploma accademico di laurea in Scienze nel 1934. Oshinsky scrive che \"per le famiglie immigrate appartenenti alla classe operaia, il City College rappresentava l'apice dell'istruzione superiore pubblica. Entrarci era difficile, ma l'insegnamento era gratuito. La competizione era dura, ma le regole venivano applicate equamente. Nessuno era raccomandato per nascita\". Su sollecitazione di sua madre, mise da parte l'aspirazione di diventare avvocato e si concentr\u00f2 sui corsi necessari per l'ammissione alla scuola medica. Comunque, secondo Oshinsky, i mezzi a disposizione al City College erano \"a mala pena di secondo livello\". Non c'erano laboratori di ricerca, la biblioteca era inadeguata. \"Ci\u00f2 che rese quel luogo speciale fu il corpo studentesco che aveva combattuto cos\u00ec duramente per entrarci. Dalle loro file, tra gli anni Trenta e Quaranta del Novecento, emerse una ricchezza di talento intellettuale, inclusi pi\u00f9 vincitori di Premi Nobel \u2013 ben otto \u2013 e pi\u00f9 destinatari di dottorati di ricerca di ogni altro college pubblico a eccezione della University of California at Berkeley\". Salk vi entr\u00f2 all'et\u00e0 di quindici anni, \"un'et\u00e0 comune per una matricola che aveva saltato diversi gradi lungo il percorso\". Da bambino, egli non aveva mostrato alcun interesse per la medicina o la scienza in generale. Disse in un'intervista con la Academy of Achievement: \"Ero semplicemente interessato alle cose umane, al lato umano della natura, se volete, e continuo a essere interessato a questo\".\nScuola Medica.\nSecondo Oshinsky, la New York University basava la propria modesta reputazione su celebri ex allievi, come Walter Reed, che collabor\u00f2 alla vittoria sulla febbre gialla. La tassa per l'insegnamento era \"relativamente bassa e, meglio ancora, non discriminava gli ebrei, [...] mentre la maggior parte delle scuole mediche circostanti \u2013 Cornell, Columbia, University of Pennsylvania, Yale \u2013 imponeva loro rigide quote\". Yale, per esempio, nel 1935 accett\u00f2 76 richiedenti su un totale di 501. Anche se 200 di essi erano ebrei, solo cinque furono ammessi. Durante i suoi anni alla New York University School of Medicine Salk si lasci\u00f2 assorbire dalla ricerca, prendendosi perfino un anno di pausa per studiare biochimica. Pi\u00f9 tardi si concentr\u00f2 maggiormente su studi di batteriologia, che avevano rimpiazzato la medicina come suo interesse primario. Disse che il suo desiderio era di aiutare l'umanit\u00e0 in generale piuttosto che i singoli pazienti. Come scrive Oshinsky, \"fu il lavoro in laboratorio, in particolare, che diede una nuova direzione alla sua vita\".\nRicerca post-laurea.\nDurante il suo ultimo anno alla scuola medica scelse un'attivit\u00e0 elettiva bimestrale nel laboratorio del dottor Thomas Francis. Francis era da poco entrato a far parte della facolt\u00e0, dopo aver lavorato per la Rockefeller Foundation, dove aveva scoperto il virus dell'influenza B. Secondo Bookchin, \"Il lavoro di due mesi nel laboratorio di Francis fu per Salk la prima introduzione al mondo della virologia, e ne fu irresistibilmente attratto\". Dopo la laurea cominci\u00f2 a lavorare al Mount Sinai Hospital di New York, ancora una volta nel laboratorio di Francis. Pochi ospedali a Manhattan godevano della fama del Mount Sinai, in particolare tra gli ebrei della citt\u00e0. Oshinsky intervist\u00f2 un amico di Salk, il quale disse: \"Fare un internato l\u00ec era come giocare per i New York Yankees [...] Solo gli uomini di punta dalle scuole mediche della nazione osavano inoltrare la domanda\". Sebbene focalizzato principalmente sulla ricerca, Salk \"mostr\u00f2 stupefacenti abilit\u00e0 come clinico e chirurgo\". Ma fu \"la sua guida come presidente dello staff di tirocinanti al Mount Sinai che meglio lo defin\u00ec agli occhi dei suoi colleghi\". La questione pi\u00f9 urgente per molti di loro nel 1939, ad esempio, non era il destino dell'ospedale, bens\u00ec il futuro dell'Europa dopo l'invasione della Polonia da parte della Germania nazista. E fu cos\u00ec che \"parecchi tirocinanti risposero indossando distintivi che indicavano il loro supporto agli Alleati\", ma il direttore dell'ospedale impose loro di toglierli per non sconvolgere i pazienti.\nEssi allora esposero il problema a Salk, il quale li esort\u00f2 a indossare il distintivo come gesto di solidariet\u00e0. Gli amministratori dell'ospedale fecero marcia indietro e non ci furono ulteriori interferenze da parte del direttore.\nCarriera di ricerca.\nAl termine del suo internato, Salk cominci\u00f2 a inoltrare richieste di assunzione come ricercatore, ma scopr\u00ec che molti dei lavori che desiderava gli erano preclusi a causa delle \"quote ebraiche\", diffuse in moltissime istituzioni di ricerca medica. N\u00e9 poteva fare domanda al Mount Sinai, in quanto la politica dell'ospedale vietava l'assunzione dei tirocinanti. Come ultima risorsa, si rivolse al Dottor Francis, il quale per\u00f2 aveva lasciato New York l'anno precedente dopo aver accettato l'offerta di dirigere la School of Public Health dell'Universit\u00e0 del Michigan.\nComunque, non abbandon\u00f2 il suo pupillo. \"Gli procur\u00f2 del denaro e gli offr\u00ec un lavoro\" in un progetto nel Michigan finanziato dall'esercito per sviluppare un vaccino per l'influenza. Salk e Francis alla fine perfezionarono un vaccino che fu subito largamente utilizzato dalle forze militari. Il giovane ricercatore era stato responsabile della ricerca e dell'isolamento di uno dei ceppi influenzali che fu incluso nel vaccino finale. A partire dal 1947, Salk decise di trovare un'istituzione nella quale potesse dirigere un proprio laboratorio. Dopo tre rifiuti, ricevette un'offerta da William McEllroy, il preside della Scuola di Medicina dell'Universit\u00e0 di Pittsburgh. Accett\u00f2, e nell'autunno dello stesso anno lasci\u00f2 il Michigan e si stabil\u00ec in Pennsylvania. Ma la proposta non fu proprio ci\u00f2 che egli si aspettava. Dopo essere arrivato a Pittsburgh, \"scopr\u00ec di essere stato relegato in locali angusti e non attrezzati nel seminterrato del vecchio Ospedale Municipale\", scrive Bookchin. Con il passare del tempo e con l'aiuto finanziario di una ricca famiglia del luogo (i Mellon), comunque, riusc\u00ec a costruire un laboratorio funzionante di virologia, dove continu\u00f2 la sua ricerca sui vaccini per la febbre.\nSuccessivamente, fu contattato dal direttore della ricerca alla National Foundation for Infantile Paralysis, il quale gli propose di partecipare a un progetto di ricerca della fondazione sulla poliomielite voluto dal Presidente Franklin Delano Roosevelt, poich\u00e9 all'epoca si credeva che fosse egli stesso vittima della malattia. Salk accett\u00f2 prontamente l'offerta, dicendo che \"sarebbe stato felice di lavorare su questo importante progetto\".\nNel 1956, la rivista \"Wisdom\" cur\u00f2 una storia da copertina su Salk, che riassume alcune delle ragioni alla base del suo desiderio di fare ricerca:\nCi sono due tipi di specialisti in medicina. Ci sono coloro che combattono la malattia giorno e notte, che assistono l'umanit\u00e0 in tempi di disperazione e angoscia e che presiedono agli eventi impressionanti della vita e della morte.\nAltri lavorano nel silenzioso distacco del laboratorio; i loro nomi sono spesso sconosciuti al pubblico, ma le loro ricerche potrebbero avere conseguenze epocali.\nLa lotta alla poliomielite.\nIl male peggiore dell'era del dopoguerra.\nLa poliomielite sconcert\u00f2 i ricercatori per anni. I primi casi si registrarono a partire dal 1835 e la sua diffusione fu costante e sempre pi\u00f9 ampia. Ci volle molto tempo per capire che il virus veniva trasmesso tramite le feci e le secrezioni di naso e gola, si stabiliva nell'intestino per poi spostarsi sino al cervello e al midollo spinale.\nNegli Stati Uniti, durante le epidemie di polio del 1914 e del 1919, medici e infermieri conducevano ispezioni casa per casa per identificare tutte le persone infette.\nI bambini sospettati di essere malati di poliomielite venivano portati in ospedale e i loro familiari erano posti in quarantena finch\u00e9 si era sicuri che non fossero infetti, anche se ci\u00f2 significava che essi non potevano andare al funerale se il bambino moriva in ospedale.\nLo storico statunitense William O'Neill not\u00f2 come le epidemie fossero sempre pi\u00f9 violente, e le loro vittime fossero troppo spesso bambini. Nei venti Stati in cui la malattia si ripresent\u00f2 nel 1916, ci furono in totale 27.363 casi. Nella sola New York si contarono 9.023 nuovi casi: per un gran numero di essi la malattia condusse le vittime alla paralisi e per il 28% ebbe esito fatale.\nCiononostante, la poliomielite non guadagn\u00f2 l'attenzione nazionale sino al 1921, quando si ammal\u00f2 Franklin Delano Roosevelt, che presto sarebbe diventato governatore di New York. All'et\u00e0 di 39 anni, Roosevelt rest\u00f2 gravemente paralizzato e trascorse la maggior parte della sua presidenza su una sedia a rotelle.\nSuccessivamente, poich\u00e9 pi\u00f9 Stati iniziarono a registrare casi della malattia, il numero di vittime crebbe. Nel 1952 furono riportati quasi 58.000 casi e la polio divenne la malattia che uccideva pi\u00f9 bambini di ogni altra. In alcune parti del paese, la preoccupazione assunse quasi le proporzioni di panico collettivo. \"I genitori non mandavano i figli a scuola e i bambini evitavano i parchi e le piscine e giocavano solo in piccoli gruppi e con gli amici pi\u00f9 cari\".\nGli inizi.\n\"Poich\u00e9 il panico non portava nulla di buono e la quarantena sembrava inutile, i genitori capirono che potevano proteggere al meglio i propri figli solo contribuendo alla scoperta di un vaccino o, magari, di una cura\". L'opinione pubblica si rese ben presto conto che questo genere di ricerca richiedeva \"molto denaro\" e un \"esercito di volontari devoti\". La battaglia contro la poliomielite non ebbe realmente inizio fino al 1938, quando nacque la National Foundation for Infantile Paralysis, guidata da Basil O'Connor, ex consulente di legge del Presidente Roosevelt, la vittima della polio pi\u00f9 celebre d'America. Nello stesso anno venne istituito il primo programma di raccolta fondi (\"March of Dimes\"), con reti radiofoniche che offrivano gratuitamente spazi promozionali di 30 secondi durante i quali gli ascoltatori venivano invitati a inviare dieci centesimi di dollaro. La Casa Bianca ricevette 2.680.000 lettere nell'arco di pochi giorni.\nLa paura della malattia aumentava di anno in anno, e aumentavano anche i fondi per combatterla: da 1,8 a 67 milioni di dollari nel 1955. La ricerca continu\u00f2 durante quegli anni ma, come scrive O'Neill, \"Tutto quello di cui gli scienziati erano convinti all'inizio era sbagliato, e ci\u00f2 li condusse in molti vicoli ciechi [...]. Per di pi\u00f9, la maggior parte dei ricercatori stavano sperimentando vaccini vivi altamente pericolosi. In un test sei bambini morirono e tre restarono storpi\". \"Questa era la situazione quando Jonas Salk, un giovane medico responsabile di un laboratorio di virologia all'Universit\u00e0 di Pittsburgh, decise di usare un vaccino inattivato, pi\u00f9 sicuro\", riporta O'Neill. Nonostante una generale mancanza di entusiasmo per questo approccio, O'Connor finanzi\u00f2 generosamente il dottor Salk.\nDopo il successo delle sperimentazioni in laboratorio sugli animali, il vaccino doveva essere testato sull'uomo. \"Chi si sarebbe assunto questo rischio?\", si chiedeva lo scrittore Dennis Denenberg. \"Lo fece il dottor Salk [...], insieme a sua moglie e ai suoi figli, i quali acconsentirono a divenire cavie umane\". Nel novembre 1953, a una conferenza all'Hotel Waldorf-Astoria di New York, disse: \"Sar\u00f2 personalmente responsabile del vaccino\". Era di cruciale importanza che egli si guadagnasse la fiducia dell'opinione pubblica americana per gli esperimenti e i test di massa che si sarebbero resi necessari. Come un suo collega ha osservato, \"Quell'uomo soffriva davvero quando aveva a che fare con casi di paralisi. Lo si vedeva pensare: \u00abMio Dio, tutto questo potrebbe essere evitato\u00bb\". Un articolo su \"Wisdom\" riporta che \"egli a un certo punto pens\u00f2 addirittura di abbandonare la ricerca: ma mentre sedeva in un parco e guardava i bambini giocare, cap\u00ec quanto fosse importante quel lavoro: c'erano migliaia di adulti e bambini che non avrebbero mai pi\u00f9 camminato, i cui corpi sarebbero rimasti inerti. Prese coscienza della sua terribile responsabilit\u00e0, e cos\u00ec persever\u00f2 nel suo impegno con rinnovato vigore.\" Dopo i risultati preliminari, nel 1954, mentre la polio stava distruggendo le vite dei fanciulli americani pi\u00f9 di qualsiasi altra malattia, il vaccino di Salk era pronto per le prove sul campo.\nPrime sperimentazioni sull'uomo.\n\"Al finanziamento, allo sviluppo e alla sperimentazione del vaccino contro la poliomielite presero parte pi\u00f9 cittadini americani di quanti avessero partecipato alle elezioni presidenziali\". Almeno cento milioni di persone avevano contribuito alla March of Dimes, e sette milioni di essi avevano donato anche tempo e fatica alla causa: addetti alla raccolta fondi, volontari nelle cliniche e nei centri per la registrazione dei dati, oltre a tutto il personale sanitario. La storica Doris Fleischer scrive che \"Quando O'Connor si rese conto che il successo sembrava imminente, permise alla fondazione di indebitarsi per finanziare la ricerca finale richiesta per sviluppare il vaccino di Salk. La sua devozione appassionata alla causa divenne quasi ossessiva quando sua sorella, madre di cinque figli, gli confid\u00f2 di aver contratto la malattia, dicendogli: \"Ho preso un po' della tua polio\". Salk lavor\u00f2 sedici ore al giorno, sette giorni su sette, per anni. I risultati dei test alla fine furono ritenuti un successo e cos\u00ec Salk si dimostr\u00f2 all'altezza della fiducia di Basil O'Connor.\nLa scoperta del vaccino.\nL'annuncio dei risultati del test.\nIl 12 aprile 1955 il Dottor Thomas Francis Junior, revisore dei risultati del test, dichiar\u00f2 che il vaccino era sicuro ed efficace. \"L'annuncio fu fatto nell'Universit\u00e0 del Michigan, a dieci anni esatti dal giorno della morte del Presidente Roosevelt. Cinquecento persone, inclusi centocinquanta tra giornalisti, cronisti radiofonici e reporters televisivi, ingombravano l'aula; sedici telecamere erano posizionate su una lunga impalcatura sul retro; e 54.000 medici, seduti nelle sale cinematografiche di tutto il paese, guardavano la trasmissione dalla televisione a circuito chiuso. La multinazionale farmaceutica Eli Lilly and Company pag\u00f2 250.000 dollari per far trasmettere l'evento. Gli americani accesero le loro radio, i grandi magazzini predisposero degli altoparlanti e i giudici sospesero i processi. Anche gli europei erano sintonizzati sulla Voice of America. A proposito di ci\u00f2, Paul Offit riporta: \"La presentazione fu oscura, ma la conclusione fu chiara: il vaccino funzionava. All'interno dell'auditorium gli americani accolsero il risultato con lacrime di gioia. Mentre Thomas Francis scendeva dal podio, le campane delle chiese risuonavano in tutto il paese, nelle fabbriche si osservava un momento di silenzio, nelle sinagoghe e nelle chiese si tenevano incontri di preghiera, e genitori e insegnanti piangevano. Un negoziante dipinse una scritta sulla propria vetrina: \"Grazie, Dr. Salk\". Era come se la guerra fosse finita [...]\". Il Dottor Francis rifer\u00ec che il vaccino era risultato efficace nell'80-90% dei casi sulla base dei risultati in undici Stati. Nel complesso, fu somministrato a oltre 440.000 bambini in quarantaquattro Stati, tre province canadesi e a Helsinki, in Finlandia. Dopo l'annuncio, quando gli fu chiesto se l'efficacia del vaccino potesse essere migliorata, Salk rispose: \"In linea teorica, i vaccini del 1955 e le procedure di vaccinazione potrebbero essere portati a una protezione del 100%\".\nLa nazione fa festa.\nPochi minuti dopo la dichiarazione di Francis, la notizia dell'evento gi\u00e0 si diffondeva attraverso i notiziari radio e i telegiornali. Secondo Debbie Bookchin, \"da una parte all'altra della nazione c'erano festeggiamenti spontanei [...]. Qualsiasi attivit\u00e0 si fermava al giungere della notizia: il sindaco di New York interruppe un consiglio cittadino per dare il lieto annuncio, aggiungendo: \"Penso che tutti noi possiamo dirci estremamente fieri del fatto che il Dottor Salk sia un laureato del City College\". \"Dal mattino dopo\", scrive ancora la Bookchin, \"i politici di tutto il paese si facevano in quattro per trovare un modo per congratularsi con Salk, e parecchi di loro proponevano di conferirgli onori e medaglie speciali. [...] Alla Casa Bianca era gi\u00e0 stata messa in programma una cerimonia per la consegna a Salk di una speciale medaglia presidenziale che lo designasse un benefattore dell'umanit\u00e0\".\nIl suo successo fu anche dichiarato \"una vittoria per l'intera nazione\". Jonas Salk divenne \"famoso in tutto il mondo nel giro di una notte e fu ricoperto di onorificenze\". Il governatore della Pennsylvania fece coniare un'apposita medaglia, e il legislatore di Stato gli assegn\u00f2 una cattedra universitaria. Tuttavia la citt\u00e0 di New York non gli consent\u00ec di accettare una parata in suo onore al pari di una celebrit\u00e0. Furono invece istituite otto borse di studio a suo nome per studenti di medicina. Egli ricevette inoltre una Presidential Citation e la prima medaglia del Congresso degli Stati Uniti per \"Distinguished Civilian Service\". O'Neill racconta anche che \"Il 12 aprile era quasi diventato un giorno di festa nazionale: le persone osservavano qualche minuto di silenzio, suonavano le campane, davano fiato alle trombe e ai fischietti, sparavano a salve, chiudevano le scuole o convocavano fervide assemblee al loro interno, facevano brindisi, abbracciavano i bambini, frequentavano le chiese, sorridevano agli estranei e perdonavano i nemici\".\nA luglio, le case cinematografiche erano gi\u00e0 in lotta per accaparrarsi i diritti per un film-biografia. La Twentieth Century-Fox cominci\u00f2 a scrivere una sceneggiatura mentre la Warner Bros. rivendicava il primato sul titolo \"Il trionfo del Dr. Jonas Salk\" gi\u00e0 poco tempo dopo l'annuncio formale della scoperta del vaccino. Il 6 maggio 1985, il Presidente Ronald Reagan proclam\u00f2 quel giorno il \"Jonas Salk Day\".\nAccettazione globale e speranza.\nSei mesi prima dell'annuncio di Salk, l'ottimismo e la fiducia erano cos\u00ec diffusi che la Polio Fund negli Stati Uniti aveva gi\u00e0 firmato un contratto per acquistare dosi del vaccino di Salk in quantit\u00e0 sufficienti a immunizzare nove milioni di bambini e donne in gravidanza per l'anno successivo. E nel mondo, la notizia ufficiale port\u00f2 immediatamente a una corsa internazionale alla vaccinazione. \"Israele si era impegnato all'acquisto del vaccino pochi giorni prima del rilascio del rapporto finale, e ora anche Canada, Svezia, Danimarca, Norvegia, Germania Ovest, Paesi Bassi, Svizzera e Belgio annunciavano piani per iniziare immediatamente, o comunque il prima possibile, campagne di immunizzazione contro la polio usando il vaccino di Salk. [...] Era un vero e proprio miracolo della medicina moderna.\"\nPoich\u00e9 Salk fu il primo a dimostrare che l'iniezione di un virus ucciso poteva scongiurare il pericolo di contrarre la malattia, lo storico della medicina Paul Offit nel 2007 ha scritto che \"solo per questa osservazione, [Salk] avrebbe dovuto vincere il Premio Nobel\". La virologa Isabel Morgan aveva precedentemente illustrato tale scoperta nelle sue pubblicazioni, ma non aveva mai testato il vaccino sull'uomo. Nonostante ci\u00f2, il suo lavoro costitu\u00ec un anello fondamentale nella catena del progresso verso il vaccino inattivato contro la polio per gli esseri umani pi\u00f9 tardi sviluppato e testato da Salk.\nNell'estate 1957, oltre due anni dopo, cento milioni di dosi erano state distribuite negli Stati Uniti e \"le complicazioni riportate dopo la loro somministrazione erano notevolmente rare\", come sottolineato nella Conferenza Internazionale sulla Poliomielite a Ginevra. La Danimarca \"riport\u00f2 solo pochi casi sporadici tra i due milioni e mezzo di individui che avevano ricevuto il vaccino\". L'Australia non aveva registrato praticamente alcun caso di poliomielite nell'estate precedente. Altri paesi in cui il vaccino non era ancora in uso dovettero invece affrontare nuove epidemie: nel 1957 in Ungheria si rese necessario un intervento d'emergenza a livello internazionale. Entro la prima met\u00e0 dell'anno erano 713 i casi segnalati, con un tasso di mortalit\u00e0 del 6,6%, e i mesi estivi in cui l'infezione avrebbe raggiunto il picco massimo dovevano ancora venire. Il Canada invi\u00f2 dosi di vaccino in un aereo refrigerato, mentre la Gran Bretagna e la Svezia mandarono camere iperbariche. Nel 1959, durante uno scoppio di epidemia in Canada, \"dei banditi mascherati\" rubarono 75.000 dosi del vaccino di Salk da un centro di ricerca universitaria a Montr\u00e9al.\nI successi nel resto del mondo.\nAlla fine del 1990 fu stimato che, in tutto il mondo, ogni anno erano stati prevenuti 500.000 casi di paralisi dovuta alla poliomielite grazie ai programmi di immunizzazione attuati dalla World Health Organization, dall'UNICEF e da molte altre organizzazioni. Nel 2002, pi\u00f9 di 500 milioni di bambini erano stati vaccinati in 93 Paesi, e nel dicembre c'erano solo 1924 casi nel mondo, 1599 dei quali in India. Comunque, c'erano ancora sei Paesi in cui si sospettava che la polio fosse una malattia endemica: l'Afghanistan, l'Egitto, il Niger, la Nigeria, il Pakistan e la Somalia.\nNel 1988 numerose organizzazioni mediche internazionali lanciarono una campagna per debellare la malattia su scala planetaria, come era successo per il vaiolo. Nel 2003 la poliomielite era stata sconfitta in tutti i paesi a eccezione dell'Afghanistan, dell'India, della Nigeria e del Pakistan.\nNuovi progetti di ricerca medica.\nA sole due settimane dall'annuncio del vaccino, il senatore Hubert H. Humphrey (democratico, Minnesota) esort\u00f2 il Presidente Dwight D. Eisenhower a mostrare la gratitudine della nazione al dottor Jonas Salk per il suo nuovo vaccino antipolio \"allentando le stringhe\" della ricerca medica. Salk sapeva che ci sarebbe voluto tempo per verificare le sue teorie e migliorare il vaccino. Restavano numerose questioni da risolvere: quanto a lungo durer\u00e0 l'effetto del vaccino? Ci sono bambini che non possono essere vaccinati? Quali sono i miglioramenti possibili?\nNegli anni che seguirono, mentre tentava di perfezionare il vaccino antipolio, Salk stava lavorando in via ufficiosa a una cura per il cancro. Un articolo del \"New York Times\" del 1958 conferm\u00f2 che egli stava conducendo esperimenti su alcuni pazienti malati. La notizia trapel\u00f2 dopo che un giornale di Pittsburgh, il \"Sun-Telegraph\", riport\u00f2 che Salk stava facendo iniezioni a bambini affetti da tumore. Salk dichiar\u00f2 in seguito: \"\u00c8 vero che stiamo conducendo esperimenti su molte persone con diversi tipi di tumore o di malattie \"pseudotumorali\" [...] ma non abbiamo alcun trattamento per il cancro. I nostri studi sono di carattere strettamente esplorativo\". Nel 1965, disse anche che \"un vaccino per il comune raffreddore \u00e8 solo questione di tempo e di risolvere alcuni problemi tecnici\".\nLa vittoria finale e la controversia del vaccino di Sabin.\nAnni prima che il vaccino di Salk venisse ufficialmente dichiarato sicuro, il dottor Albert Sabin si era occupato della ricerca in tal campo, utilizzando un virus vivo, in contrapposizione al virus ucciso di Salk. Tra loro c'era aperta ostilit\u00e0: Debbie Bookchin scrive che dopo un discorso che Salk fece a una conferenza medica, \"Sabin mont\u00f2 un'offensiva su larga scala, impegnandosi in una puntuale demolizione della sua presentazione. Nonostante ci\u00f2, la National Foundation diede pieno credito a Salk. Ecco finalmente, dicevano, un ricercatore sulla poliomielite che ha realizzato qualcosa\". Nel 1962 la polio era stata pressoch\u00e9 sconfitta, con soli 910 casi riportati \u2013 37.476 in meno rispetto al 1954. \"\u00c8 una questione di principio\", disse Salk. \"Non \u00e8 una controversia tra me e Sabin, una competizione tra due persone [...]. Io ho lavorato con i virus dell'influenza, aiutando a stabilire l'efficacia di un vaccino inattivato. Ho dimostrato che potrebbe essere efficace al 100% se la quantit\u00e0 di virus ucciso nel vaccino fosse sufficiente\". Quello stesso anno l'Health Department dello Stato di New York raccomand\u00f2 che \"al vaccino di Salk venisse data precedenza rispetto al vaccino orale di Sabin\". Al contrario l'anno successivo, 1963, fu autorizzato in Italia il vaccino anti-polio di Sabin, reso obbligatorio nel 1966.\nL'incidente Cutter.\nNel 1955 i Cutter Laboratories erano una delle numerose aziende farmaceutiche che avevano ottenuto la licenza dal governo degli Stati Uniti per produrre il vaccino antipolio di Salk. In quello che divenne tristemente noto come il \"Cutter Incident\", un errore di produzione provoc\u00f2 un'ingente quantit\u00e0 di vaccini Cutter contaminati dal virus vivo. Fu uno dei peggiori disastri farmaceutici nella storia degli Stati Uniti e caus\u00f2 l'esposizione al virus della poliomielite di diverse migliaia di bambini, con 56 casi di paralisi e cinque decessi.\nIl Salk Institute.\nNegli anni dopo la sua scoperta, molti sostenitori, in particolare la National Foundation, \"lo aiutarono a costruire il proprio sogno di fondare un complesso di ricerca per lo studio dei fenomeni biologici \"dalla cellula alla societ\u00e0\". Il Salk Institute for Biological Studies fu inaugurato nel 1963 a La Jolla, in California, vicino a San Diego. Salk era convinto che l'istituzione avrebbe aiutato nuovi scienziati emergenti e nel 1966 descrisse il suo \"ambizioso progetto di creare una sorta di Accademia socratica in cui la cultura scientifica e quella umanistica, apparentemente separate l'una dall'altra, avrebbero trovato un clima favorevole a uno sviluppo incrociato\". Il \"New York Times\", in un articolo del 1980 che celebrava il 25\u00ba anniversario del vaccino di Salk, cos\u00ec descrisse le operazioni in atto presso l'impianto:\nNell'istituto, un magnifico complesso di laboratori e unit\u00e0 di studio che sorge su una scogliera affacciata sul Pacifico, il dottor Salk detiene i titoli di fondatore, direttore e membro interno. Il suo gruppo di laboratorio si occupa degli aspetti immunologici del cancro e dei meccanismi d'azione delle malattie autoimmuni, come la sclerosi multipla, in cui il sistema immunitario attacca i tessuti del proprio corpo.\nIn un'intervista riguardo alle sue speranze future per l'istituto, Salk dice: \"In fin dei conti, ci\u00f2 che pu\u00f2 avere pi\u00f9 rilevanza \u00e8 la mia fondazione di questo centro e tutto quello che ne verr\u00e0 fuori, in quanto \u00e8 un esempio di un luogo di eccellenza, un ambiente creativo per menti creative\".\nFrancis Crick, co-scopritore della molecola del DNA, ha insegnato presso il Salk Institute fino alla sua morte, nel 2004.\nUn vaccino per l'AIDS.\nA partire dalla met\u00e0 degli anni ottanta, Salk si impegn\u00f2 anche per sviluppare un vaccino per un altro, pi\u00f9 recente flagello, l'AIDS. Per promuovere tale ricerca, egli divenne il cofondatore dell\"'Immune Response Corporation\" insieme a Kevin Kimberlin e brevett\u00f2 Remune, una terapia che agiva direttamente sul sistema immunitario. Il progetto per un vaccino contro l'AIDS fu interrotto nel 2007, dodici anni dopo la morte di Jonas Salk nel 1995.\nAnche se molti progressi erano stati compiuti nel trattamento dell'AIDS, \"il mondo aspettava ancora il vaccino dei miracoli che il conquistatore della polio aveva cercato\".\nLa \"biofilosofia\" di Salk.\nNel 1966 il \"New York Times\", riferendosi al dottor Salk, lo denomin\u00f2 \"il Padre della Biofilosofia\". Secondo il giornalista del \"Times\" Howard Taubman, \"Egli non dimentica mai [...] che esiste ancora una vasta oscurit\u00e0 che l'uomo deve penetrare. Come biologo, crede che la sua scienza sia una nuova frontiera per straordinarie scoperte; come filosofo, \u00e8 convinto che umanisti e artisti si siano uniti agli scienziati per raggiungere un grado di comprensione dell'essere umano in tutta la sua complessit\u00e0 fisica, mentale e spirituale. Interscambi di questo tipo potrebbero portare, e Salk lo spera, a una nuova e importante scuola di pensatori, da designare come biofilosofi\". Salk descrive la sua \"biofilosofia\" come l'applicazione di un \"punto di vista biologico ed evoluzionista a problemi filosofici, culturali, sociali e psicologici\". Egli approfondisce questo argomento in due dei suoi libri, \"Man's Unfolding\" e \"The Survival of the Wisest\". In un'intervista del 1980, ha anche esposto la sua convinzione che, in futuro, un forte aumento e un prevedibile livellamento nella popolazione mondiale avrebbe portato a un cambiamento negli atteggiamenti umani:\nPenso che le nozioni biologiche forniscano analogie utili a comprendere la natura dell'uomo. La gente pensa alla biologia come a questioni pratiche quali i farmaci, ma il suo contributo alla conoscenza dei sistemi viventi e di noi stessi sar\u00e0 ugualmente importante. [...] Nelle epoche passate, l'uomo aveva a che fare con la morte, l'alto tasso di mortalit\u00e0; i suoi atteggiamenti erano anti-morte e anti-malattia. In futuro, essi saranno espressi in termini di pro-vita e pro-salute. Il passato \u00e8 stato dominato dal controllo della morte; in futuro, il controllo della nascita sar\u00e0 pi\u00f9 importante. I cambiamenti che stiamo osservando sono parte di un ordine naturale e mettono alla prova la nostra capacit\u00e0 di adattamento. \u00c8 molto importante cooperare e collaborare. Noi siamo, insieme alla natura, i coautori del nostro destino\".\nLa sua definizione di \"biofilosofo\" \u00e8 \"qualcuno che attinge alle Sacre Scritture della Natura, riconoscendo che noi siamo il prodotto del processo di evoluzione, e comprende che siamo diventati il processo stesso, grazie all'emergere e all'evolversi della nostra coscienza, della nostra consapevolezza, della nostra capacit\u00e0 di immaginare e anticipare il futuro e di scegliere tra pi\u00f9 alternative\".\nVita privata.\nIl giorno dopo la sua laurea alla scuola medica, Jonas Salk spos\u00f2 Donna Lindsay, una candidata direttrice del New York College of Social Work. David Oshinsky scrive che il padre di lei, Elmer Lindsay, \"un ricco dentista di Manhattan, considerava Salk socialmente molto inferiore a tutti gli ex pretendenti di Donna\". Alla fine, l'uomo acconsent\u00ec al matrimonio a due condizioni: innanzitutto, Salk avrebbe dovuto aspettare finch\u00e9 non fosse stato possibile anteporre al suo nome il titolo di Medicin\u00e6 Doctor (M.D.) sugli inviti alle nozze, e poi avrebbe dovuto migliorare il proprio \u00abstatus piuttosto pedestre\u00bb dandosi un secondo nome. Jonas e Donna ebbero tre figli: Peter, Darrell e Jonathan Salk. Nel 1968 divorziarono, e nel 1970 Salk spos\u00f2 Fran\u00e7oise Gilot, ex amante di Pablo Picasso.\nJonas Salk mor\u00ec di insufficienza cardiaca il 23 giugno 1995, a ottant'anni, a La Jolla, e fu sepolto a El Camino Memorial Park, San Diego."}
{"id": "372765", "revid": "666668", "url": "https://it.wikipedia.org/wiki?curid=372765", "title": "Albert Sabin", "text": "Biografia.\nGli anni giovanili e i primi studi.\nDi religione ebraica, nacque nel 1906 nel ghetto di Bia\u0142ystok, una citt\u00e0 polacca che all'epoca faceva parte dell'Impero russo, ed emigr\u00f2 negli Stati Uniti nel 1921 con la sua famiglia, dove, nel 1930, acquis\u00ec la cittadinanza statunitense, variando completamente il proprio nome e cognome. Il padre Jacob, un artigiano, decise di lasciare la Polonia anche perch\u00e9 il clima verso gli ebrei era diventato molto ostile, e lo stesso Albert aveva fatto le spese di questo clima; sin dalla nascita Sabin non vedeva dall'occhio destro, e quando era ancora piccolo un coetaneo gli scagli\u00f2 contro una pietra che per poco non colp\u00ec in pieno l'occhio sano, rischiando di accecarlo. La famiglia Sabin si stabil\u00ec a Paterson, nel New Jersey\nUn loro ricco parente si offr\u00ec di pagare gli studi in medicina al giovane Albert, in modo che poi egli potesse collaborare con lui nel suo studio di dentista: cos\u00ec, a 20 anni, Sabin era uno studente modello di odontoiatria alla New York University. Un giorno per\u00f2 lesse il libro \"I cacciatori di microbi\" (di Paul de Kruif), e ne rimase affascinato e decise che avrebbe dedicato la sua vita a quello. L'entusiasmo lo port\u00f2 cos\u00ec a cambiare studi: pass\u00f2 alla facolt\u00e0 di medicina (sempre a New York), frequentando con passione e successo i corsi di microbiologia. Intanto coltivava la sua passione anche al di fuori dell'universit\u00e0, raccogliendo microbi dovunque capitasse (stagni, polvere, cassonetti della spazzatura).\nMicrobiologo a Cincinnati.\nNel 1931 concluse gli studi conseguendo la laurea in medicina: and\u00f2 a lavorare presso l'universit\u00e0 di Cincinnati, in Ohio, dove sarebbe rimasto 30 anni; dal 1946 venne nominato come capo della ricerca pediatrica. Qui, in qualit\u00e0 di assistente del dottor William Hallock Park (celebre per i suoi studi sul vaccino per la difterite), svilupp\u00f2 ulteriormente il suo interesse per la ricerca medica, in modo particolare nel campo delle malattie infettive. Park divenne mentore del giovane e promettente Sabin, e gli trov\u00f2 pure una borsa di studio quando il parente dentista si rifiut\u00f2 di continuare a pagargli gli studi.\nI suoi studi sulle malattie infettive dell'infanzia lo portarono a fare ricerche su quelle provocate da virus e in particolare sulla poliomielite (o \"polio\"), che a quei tempi mieteva migliaia di vittime, in particolare su bambini a partire dal secondo anno di vita. La scelta di dedicarsi a questa patologia \u00e8 comunque da attribuirsi al dottor Park, che, in seguito a un'epidemia di poliomielite a New York convinse il suo giovane microbiologo a riprendere le ricerche su quella malattia (che Sabin aveva gi\u00e0, anche se non approfonditamente, studiato in precedenza).\nLa poliomielite.\nLa poliomielite, una volta detta \"paralisi infantile\" o pi\u00f9 comunemente \"polio\", \u00e8 una malattia virale acuta, altamente contagiosa, con manifestazioni diverse, le pi\u00f9 gravi di tipo neurologico irreversibile. Si poteva manifestare in vari modi, di solito il malato era preso da improvvisi attacchi di febbre, seguita dalla paralisi irrimediabile di una parte del corpo, dovuta all'attacco da parte del virus (poliovirus) delle fibre nervose del midollo spinale. Negli Stati Uniti d'America questa malattia aveva ucciso o paralizzato migliaia di cittadini. La lotta alla polio non era comunque nuova negli ambienti di ricerca medica, e durava ormai da parecchi anni: nel 1934 due studiosi statunitensi, Brodie e Kolmer, annunciarono la scoperta di un vaccino efficace contro la poliomielite; quando per\u00f2 si procedette alla somministrazione dello stesso, ci furono molte morti. Questo terribile fallimento fece s\u00ec che venisse ordinata la sospensione di qualsiasi ricerca ufficiale sul vaccino antipolio, sebbene ufficiosamente molti laboratori continuassero nelle ricerche.\nIl 3 gennaio 1938, con un appello sui quotidiani, Franklin Delano Roosevelt, allora presidente degli Stati Uniti, colpito da una paralisi che in quel momento fu diagnosticata come dovuta a poliomielite (mentre in seguito ci furono riserve sulla correttezza di questa diagnosi) cre\u00f2 la National Foundation for Infantile Paralysis (NFIP), il cui scopo era la raccolta di ulteriori fondi per la lotta contro la poliomielite, per accelerare la ricerca di un vaccino e l'aiuto ai malati. In seguito l'opera caritatevole delle NFIP prese il nome di \"marcia delle monetine\" (\"March of Dimes\"): il 20 gennaio di ogni anno (in occasione del compleanno di Roosevelt) tutti i cittadini statunitensi erano invitati a versare un dieci centesimi (un \"dime\", decino, \u00e8 la moneta da 10 centesimi di dollaro) per combattere la polio.\nLa campagna si avvalse di numerose collaborazioni di celebrit\u00e0 di quel tempo. In questo modo furono raccolti milioni di dollari e la NFIP pot\u00e9 cos\u00ec finanziare ulteriormente le ricerche per un vaccino efficace e sicuro.\nIl primo successo e la guerra.\nNel 1939 Sabin annunci\u00f2 alla comunit\u00e0 scientifica la sua prima e importantissima scoperta sulla natura del virus poliomielitico (che attaccava le fibre nervose): dimostr\u00f2 infatti, contrariamente a quanto creduto fino ad allora, che la sede prediletta di tale virus era l'intestino. Si trattava quindi di un virus enterico e non respiratorio, e la conoscenza del \"terreno\" dove si sviluppava era un dato fondamentale per la ricerca di un farmaco che lo debellasse.\nMentre Sabin proseguiva con le sue ricerche in Europa scoppi\u00f2 la seconda guerra mondiale, durante la quale egli perder\u00e0 anche due nipotine (che non conobbe mai), Amy e Deborah, uccise dalle SS tedesche a Bia\u0142ystok. Quando anche gli Stati Uniti entrarono in guerra Sabin lasci\u00f2 Cincinnati per entrare nell'esercito: sbarc\u00f2 prima in Sicilia e successivamente a Okinawa (Giappone), dove install\u00f2 un laboratorio da campo. Nel 1947 Sabin, di stanza a Berlino, assistette, mentre si occupava dell'ospedale militare, a una terribile epidemia di polio che colp\u00ec moltissimi bambini della semidistrutta ex capitale del Terzo Reich.\nLa ricerca continua.\nTornato negli Stati Uniti d'America Sabin riprese le sue ricerche: per condurre in modo migliore gli esperimenti si dota di un colossale laboratorio, con 10\u00a0000 topi e 160 scimpanz\u00e9. Nel 1949, grazie allo stanziamento di la NFIP pot\u00e9 varare uno studio multicentrico in varie universit\u00e0 statunitensi (compresa quella di Cincinnati, dove lavorava Sabin), mettendo a disposizione dei laboratori decine di migliaia di scimmie. Nel frattempo le epidemie di polio nel mondo aumentarono: in particolare in Europa si ebbe la terribile epidemia di Copenaghen (1952) mentre negli USA si verificarono decine di migliaia di casi.\nLa scoperta di Sabin\nNel 1953, al Children Hospital di Cincinnati, Sabin, dopo lunghi e faticosi esperimenti su reni di scimmia, aveva finalizzato le ricerche per la messa a punto di una sospensione di virus attenuati. Il vaccino di Sabin, sviluppato in concorrenza a quello dell'immunologo Hilary Koprowski, consisteva nello stesso virus della polio, ma appunto \"attenuato\", cio\u00e8 privato della capacit\u00e0 di provocare la paralisi delle fibre nervose. L'organismo in cui veniva immesso il virus attenuato, di fronte a questa minaccia, produceva allora gli anticorpi adatti.\nSabin inizi\u00f2 allora a testare il vaccino sull'uomo: prima su se stesso, poi su due suoi collaboratori: il dottor Ramos Alvarez (un medico messicano suo assistente), e un tecnico afroamericano che lavorava nel suo laboratorio. I primi esperimenti su vasta scala Sabin li potr\u00e0 effettuare tra alcuni giovani carcerati che si erano offerti volontari. Infatti lo scienziato polacco aveva ottenuto, dopo lunghe esitazioni, di poter cercare dei volontari tra i detenuti delle prigioni federali di Chillichote (in Ohio): ne trover\u00e0 centinaia.\nQuesti primi controlli e i successivi ebbero esito positivo, si pass\u00f2 cos\u00ec ai bambini, e le prime furono proprio le due figlie di Sabin, Amy (5 anni) e Deborah (7 anni), chiamate cos\u00ec in ricordo delle nipotine trucidate dalle SS. Dopo un'ulteriore lunga serie di prove del vaccino Sabin present\u00f2 alla Commissione per l'immunizzazione del NFIP i risultati delle esperienze condotte, sulle scimmie e gli scimpanz\u00e9 del suo laboratorio, e poi su un totale di 242 persone.\nIl vaccino Salk.\nIn questo periodo un altro ricercatore, il giovane e sino ad allora sconosciuto J.E. Salk, dell'Universit\u00e0 di Pittsburgh, che lavorava anch'egli da anni sulla poliomielite, mise a punto, utilizzando virus uccisi con formalina, tre vaccini contro il morbo. L'idea del dottor Salk, diversa da quella di Sabin, era che l'organismo potesse generare gli anticorpi contro la polio anche in presenza di virus \"uccisi\" tramite il formolo. I vaccini erano tre perch\u00e9, come era stato dimostrato in precedenza, le migliaia di ceppi noti di poliovirus erano riconducibili a tre tipi fondamentali. Era quindi necessario, affinch\u00e9 un eventuale vaccino fosse efficace, che esso dovesse contenere gli antigeni per tutti e tre i tipi di poliovirus.\nDopo l'annuncio da parte di Salk si iniziarono, intorno al 1952, gli esperimenti per dimostrare che il preparato agisse come vaccino, cio\u00e8 a protezione contro i virus naturali: i primi esperimenti risultarono positivi e immediatamente, il 26 aprile 1954, la NFIP var\u00f2 ufficialmente il programma di vaccinazione di massa. Furono vaccinati americani e altrettanti bambini ricevettero un \"placebo\" (per effettuare cos\u00ec uno studio casuale in doppio cieco). Nel 1955 alcuni bambini, appena vaccinati, furono colpiti mortalmente dalla poliomielite violenta: il metodo Salk si rivel\u00f2 cos\u00ec inefficace, in quanto non garantiva una protezione assoluta, sicura al 100%, soprattutto nei casi di paralisi.\nLa vicenda ebbe anche un breve strascico legale con il boicottaggio del vaccino Salk da parte di alcune organizzazioni di madri e la costituzione di una commissione parlamentare, in cui fu sentito lo stesso Sabin. Sabin non neg\u00f2 mai i meriti scientifici del dottor Salk, che rispettava molto, ma la sua critica al vaccino non fu gradita dal \"rivale\": quest'ultimo in seguito arriver\u00e0 ad accusare Sabin di antipatriottismo.\nGli Stati Uniti d'America scelgono Salk.\nIl vaccino scoperto da Jonas Salk preveniva molte complicazioni della malattia, ma non era in grado di evitare il contagio iniziale; inoltre doveva essere somministrato tramite iniezione. Il vaccino di Sabin, invece, evitava di contrarre la malattia, non necessitava di ulteriori richiami ed era somministrato per via orale, sciolto su una zolletta di zucchero. Tuttavia il vaccino Salk fu subito perfezionato e nel 1955 le autorit\u00e0 sanitarie degli Stati Uniti ne autorizzarono la vendita: gli Stati Uniti d'America, dopo le iniziali perplessit\u00e0, adottarono cos\u00ec il vaccino Salk.\nSabin prepar\u00f2 il suo vaccino fra il 1954 e il 1955, ma mentre il vaccino di Salk fu velocemente approvato e in seguito applicato su vasta scala, Sabin dovette attendere alcuni anni perch\u00e9 la sperimentazione in massa del suo vaccino, fatto con virus vivi e attenuati e somministrabile per bocca, richiedeva maggiori cautele. A parte questo, l'approvazione delle autorit\u00e0 sanitarie degli Stati Uniti sul vaccino in modo che fosse disponibile subito per la vaccinazione di massa, fu molto tardiva. Per una serie di ragioni (alcuni parlarono di campanilismo, dato che Sabin, pur essendo statunitense naturalizzato, era nato in Polonia), Sabin non fu molto creduto n\u00e9 seguito nell'immediato: nemmeno in Polonia il suo vaccino ebbe successo, e gli fu preferito quello Salk.\nLa diffusione nell'Est e il successo mondiale.\nGli studi di Sabin non furono comunque vani. L'Unione Sovietica infatti, assieme ad altri paesi dell'est europeo, richiese a Sabin di sperimentare il suo vaccino sulle loro popolazioni: furono queste vaccinazioni che resero celebre il vaccino Sabin. La prima nazione a produrre tale vaccino su scala industriale fu la Cecoslovacchia, seguita dalla Polonia, vaste zone dell'Unione Sovietica, la Repubblica Democratica Tedesca e la Jugoslavia. Anche a Singapore vennero sottoposti a vaccinazione 200.000 bambini. Dal 1959 al 1961 furono vaccinati milioni di bambini dei paesi dell'Est, dell'Asia e dell'Europa; il vaccino anti-polio di Sabin fu autorizzato in Italia nel 1963 e reso obbligatorio nel 1966, provocando la scomparsa della malattia dal paese, come in tutti gli altri dove \u00e8 stato reso obbligatorio.\nVisti i sensazionali risultati furono prodotti e immessi sul mercato notevoli quantitativi del vaccino Sabin \"orale monovalente\" contro il poliovirus tipo I. Successivamente vennero messi in vendita sia il vaccino orale di tipo II (OPV - \"Oral Polio Vaccine\") sia quello trivalente (TOPV), valido contro tutti e tre i tipi di poliovirus. Il crescente successo del vaccino Sabin, assieme all'assenza di pericoli che garantiva e alla pi\u00f9 facile somministrazione rispetto a quello Salk fece s\u00ec che anche gli Stati Uniti d'America adottassero, seppure con ritardo, tale vaccino. Le dispute sul conto di Sabin e del suo vaccino vennero meno: tra il 1962 e il 1963 il farmaco assunse grande autorevolezza in tutto il mondo, mentre crebbe la riconoscenza scientifica verso lo scienziato polacco. Con la zolletta di zucchero inzuppata di vaccino Sabin si vaccinarono centinaia di milioni di bambini in tutto il mondo.\nGli ultimi anni.\nDal 1969 al 1972 Sabin fu presidente del Weizmann Institute of Science di Rehovot, in Israele. Dopo essere andato in pensione, pur dichiarandosi ufficialmente ritirato dall'attivit\u00e0, si dedic\u00f2 ancora ad importanti studi immunologici per sconfiggere i tumori, il morbillo e la leucemia:\nUna volta, alla domanda sulla differenza che fa morire per cancro o infarto rispose cos\u00ec:\nAlbert Bruce Sabin mor\u00ec all'ospedale della Georgetown University di Washington il 3 marzo 1993, all'et\u00e0 di 86 anni.\nSabin filantropo.\nSabin non brevett\u00f2 la sua invenzione, rinunciando allo sfruttamento commerciale da parte delle industrie farmaceutiche, affinch\u00e9 il suo prezzo contenuto garantisse una pi\u00f9 vasta diffusione della cura:\nDalla realizzazione del suo diffusissimo vaccino anti-polio Sabin non guadagn\u00f2 quindi un solo dollaro, continuando a vivere con il suo stipendio di professore universitario. Inoltre, durante gli anni della Guerra fredda, Sabin don\u00f2 gratuitamente i suoi ceppi virali allo scienziato sovietico Michail \u010cumakov, in modo da permettere lo sviluppo del suo vaccino anche in Unione Sovietica. Anche in questo caso Sabin and\u00f2 oltre le questioni politiche per un bene superiore.\nVita privata.\nSabin si spos\u00f2 tre volte: la prima moglie Sylvia Tregillus che spos\u00f2 nel 1935, da cui avr\u00e0 le due figlie Amy e Deborah (chiamate cos\u00ec in ricordo delle due nipotine uccise dalle SS), mor\u00ec suicida trangugiando barbiturici trent'anni dopo il matrimonio, nel 1966. La seconda moglie fu Jane Warner che spos\u00f2 nel 1967 e da cui si separ\u00f2 nel 1971. La terza, Heloisa Dunshee de Abranches, conosciuta in Brasile durante gli studi contro gli orecchioni, che spos\u00f2 nel 1972, \u00e8 morta a 98 anni il 12 ottobre 2016. Attualmente ha eredi in Italia, suddivisi tra Milano, Biella e Bologna.\nRiconoscimenti.\nSabin, sebbene non abbia mai ricevuto il premio Nobel per le sue scoperte mediche, ricevette nel corso della sua lunga carriera 40 lauree honoris causa, da parte di universit\u00e0 di tutto il mondo, oltre al Premio Internazionale Feltrinelli dell'Accademia Nazionale dei Lincei, nel 1964, e alla Medaglia Nazionale per la Scienza, nel 1970.\nAd Albert Sabin sono intitolate varie istituzioni educative nel mondo. In Italia gli fu intitolata una scuola elementare torinese gi\u00e0 nel 1964; gli \u00e8 intitolata anche la scuola media di Milano 2, Segrate (MI),e l'ultimo liceo scientifico storico, il 'quarto liceo', di Bologna.\nNella cultura di massa.\nLa canzone del film \"Mary Poppins\" \"Un poco di zucchero\", pi\u00f9 esattamente il ritornello \"Basta un poco di zucchero / e la pillola va gi\u00f9\" fa riferimento proprio alla modalit\u00e0 di somministrazione del vaccino di Sabin."}
{"id": "372768", "revid": "1498232", "url": "https://it.wikipedia.org/wiki?curid=372768", "title": "Storia dell'urbanistica e dell'architettura di Reggio Calabria", "text": "La citt\u00e0 di Reggio Calabria ha origini molto antiche, come testimoniano i ritrovamenti nei pressi del Calopinace, che attestano nuclei abitativi risalenti al II millennio a.C. In alcuni casi la citt\u00e0 ha anche origini verosimilmente mitologiche, secondo la tradizione che vuole la citt\u00e0 fondata da Aschenez o da Eracle o da altri ancora, ma l'epoca in cui Reggio comincia ad avere un vero e proprio assetto urbano \u00e8 certamente quella greca.\n\u00c8 dunque possibile parlare di storia dell'urbanistica e dell'architettura di Reggio Calabria a partire dalla fondazione della colonia greca \"Rhegion\", prima in Calabria, che risale all'VIII secolo a.C. ad opera dei Calcidesi. Tutt'oggi Reggio Calabria \u00e8 con i suoi 186.000 abitanti la citt\u00e0 pi\u00f9 grande dell'intera regione, situata in posizione strategica sullo Stretto di Messina dove per millenni ha rappresentato la porta d'ingresso pi\u00f9 a sud del continente europeo.\nLa Polis della Magna Grecia.\nIl territorio colonizzato dai greci era quello a ridosso dell'antico promontorio di Punta Calamizzi, antica foce del Calopinace, gi\u00e0 sede di un altro insediamento denominato \"Pallanzio\" che da un momento imprecisato assume il nome di \"Rhegion\".\nDal IV secolo a.C. la citt\u00e0 assume una forma compiuta, adagiata parallelamente alla costa lungo un asse nord-sud, circondata da mura, in una posizione che corrisponde orientativamente a quella attuale (il tracciato delle mura greche \u00e8 ancora perfettamente individuabile sul lungomare Falcomat\u00e0). \"Rhegion\" si caratterizza dunque per uno schema planimetrico tipico della polis, e si sa che la citt\u00e0 fu estesa tra VI secolo a.C. e il V secolo a.C. per circa 70 ettari.\nI frequenti sismi che nei secoli hanno colpito la citt\u00e0 hanno lasciato pochi segni del grande passato, rimangono tuttavia:\nEpoca romana.\nQualche secolo pi\u00f9 tardi la \"Rhegium\" romana \u00e8 localit\u00e0 strategicamente importante ed alleata di Roma, collegata direttamente all'Urbe tramite la Via Popilia.\nLa citt\u00e0 denominata \"Rhegium Julium\" \u00e8 in questo periodo dotata di Boul\u00e9, Eiskletos, Ailia, il pritanee \u00e8 riportato su tutti gli atti pubblici.\nLe case di \"Rhegium\" sono servite da acquedotti che attingono dalla fiumara dell'Annunziata e dalle colline nei pressi di \"via Reggio Campi\"; tra i tanti, un grande serbatoio/cisterna ellittica fu rinvenuto in \"via Acri\".\nL'architrave marmoreo con iscrizione latina del tempio di Iside e Serapide del I secolo a.C. \u00e8 testimonianza delle assidue frequentazioni con l'oriente.\nEssendo residenza del governatore della provincia di \"Lucania et Brutium\" sorgono a Reggio numerosi edifici romani, tra cui il \"Pritaneo\" ed il \"Tempio di Apollo Maggiore\" (del quale ancora si ignora l'ubicazione), resti di un grande Ninfeo furono ritrovati nei pressi della stazione lido e di terme a \"Piazza Italia\".\nL'abbondanza di acqua ha permesso in questo periodo la costruzione di impianti termali pubblici e privati lungo il mare e all'estremit\u00e0 del Lungomare, indizio di civilt\u00e0 raffinata e centro di vita mondana, attestata da un'iscrizione del 374 d.C., rinvenuta nel 1912 dove oggi sorge la Banca d'Italia (tra il \"corso Garibaldi\" e la \"via Palamolla\") che narra come il governatore Ponzio Attico fece ricostruire le terme pubbliche dopo il terremoto del 305 d.C. e restaurare il vicino palazzo del tribunale.\nVari impianti termali sorsero in citt\u00e0 durante il periodo romano, tra essi ve ne \u00e8 uno sul lungomare, sito denominato appunto \"Terme Romane\".\nCitt\u00e0 medievale.\nMetropoli Bizantina.\nIn et\u00e0 medioevale la citt\u00e0 vive il fulgore bizantino e poi una rinascita normanno-sveva.\nCon il nuovo benessere economico sotto l'imperatore d'oriente Basilio I, la sede vescovile di Reggio viene elevata a \"Metropoli dei possessi bizantini dell'Italia meridionale\" il che le permette di diventare il nucleo principale della \"chiesa grecanica meridionale\", meta di un continuo afflusso di monaci basiliani, i quali favoriscono la massiccia presenza di conventi e luoghi di culto nel territorio reggino.\nTutto il territorio circostante \u00e8 infatti punteggiato da monasteri, abbazie e cenobi, custodi della cultura. Tra questi la Cattolica dei Greci (tra la \"via Aschenez\" e la \"via Giudecca\"), la Chiesa della Madonna dei Poveri (Reggio Calabria) (Kr\u00e8si\u00ea Pipi, nel \"rione G\"), la Chiesa degli Ottimati (vicino al Castello Aragonese), \"San Giorgio di Pietra Cappa\" a San Luca, la Cattolica di Stilo, il Monastero di San Giovanni Theristis a Bivongi.\nCapitale del ducato dei normanni.\nCon la conquista normanna, la citt\u00e0 di Reggio subisce numerosi interventi: all'interno della vecchia cinta muraria viene costruito il nuovo \"palazzo ducale\", ma il ridotto spazio delle mura bizantine non permette ai nuovi padroni normanni di manifestare, architettonicamente ed urbanisticamente, un piano all'altezza della propria volont\u00e0 di potenza. Viene allora deciso di creare una \"neapolis\", una nuova citt\u00e0 che fosse ad esclusivo beneficio dei conquistatori.\nIl tracciato delle mura viene prolungato verso sud, recuperando spazio edificabile per la nuova Cattedrale di rito latino e per gli imponenti palazzi del potere normanno; viene quindi lasciata la possibilit\u00e0 di mantenere inalterato il culto di rito greco, nella concattedrale della Cattolica dei Greci.\nTra la citt\u00e0 greca e quella normanna - probabilmente per la sicurezza degli occupanti - viene mantenuto il vecchio muro di cinta (come \u00e8 avvenuto anche a Taormina, tuttora visibile). Le due popolazioni comunicano attraverso la \"mezza porta\", che era stata la porta della citt\u00e0 sul versante meridionale.\nIl castello diviene \"aragonese\".\nNel XV secolo gli Aragonesi potenziano le rotte marittime e valorizzano ulteriormente l'insediamento urbano. In questo periodo Reggio appare dominata da un castello e circondata da mura turrite, sempre compresa tra i torrenti Annunziata e Calopinace come in et\u00e0 greco-romana.\nReggio \u00e8 circondata da 17 torri e lungo il perimetro difensivo si aprono cinque porte:\nEt\u00e0 moderna.\nDal XVI secolo in poi numerose architetture arricchiscono il tessuto edilizio urbano, sede di comunit\u00e0 mercantili molto attive.\nL'assetto generale - pur con qualche inevitabile modificazione - resta immutato fino al disastroso terremoto del 1783, evento che segna la fine traumatica della citt\u00e0 medioevale. Infatti con il \"Piano Mori\" conseguente al disastroso sisma, \u00e8 possibile individuare una prima radicale modifica dalla struttura urbana medievale e delle sedimentazioni delle varie vicende storiche, completamente distrutta, e il ridisegno della nuova maglia urbana. Questa, impostata attraverso una struttura ortogonale, \u00e8 tuttora riconoscibile nel centro urbano che ha identificato per lungo tempo il sottile confine tra centro e zone periferiche e che ancora segna la citt\u00e0 pianificata da quella per cos\u00ec dire \"spontanea\".\nLa nuova citt\u00e0 neoclassica.\nNell'area colpita dal sisma - che interessava la Calabria Meridionale e Sicilia Orientale - il Governo Borbonico attua un generale piano di ricostruzione basato su modelli illuministici, il che impone nella ricostruzione di Reggio un sistema di strade a scacchiera cancellando l'antica struttura urbana medioevale.\nViene demolita, non senza polemiche, l'antica cinta muraria e sul fronte a mare viene realizzata una grande strada sulla quale si affacciano con continuit\u00e0 lunghi edifici neoclassici (la \"Real Palazzina\"), viene creato l'asse viario del \"Corso Garibaldi\" ed organizzato il sistema degli isolati urbani prima verso il mare e poi verso monte, inframmezzati da piazze. Le varianti nell'urbanistica regolare sono costituite dalle antiche strutture della Cattedrale, del Castello Aragonese e del Collegio, che determinano configurazioni irregolari.\nDopo l'Unit\u00e0 d'Italia la citt\u00e0 \u00e8 dotata di nuovi edifici pubblici e di un nuovo porto e poi servita da una rete stradale e ferroviaria pi\u00f9 efficiente (ferrovia litoranea), si ha dunque un rafforzamento della parte Nord di Reggio, sempre con un tessuto urbano regolare e pianificato forse a rimarcare una forma di stabilit\u00e0 e sicurezza della citt\u00e0 rispetto alla natura circostante, anche se con un orientamento diverso, inclinato rispetto a quello disegnato dal Mori.\nLe prime espansioni invece si formano nei sentieri di penetrazione verso la montagna in modo irregolare e disordinato. Questo diverso rapporto tra maglia regolare e insediamento sparso forma una struttura insediativa e sociale ben definita finendo per creare dei rapporti citt\u00e0-campagna e centro-periferia che sfociano anche in una distinzione sociale tra soggetti con condizioni di vita e di reddito fortemente differenziati.\nUna elementare normativa antisismica prevede un'altezza massima di due o tre piani, mentre la citt\u00e0 assume aspetto neoclassico nelle facciate degli edifici pubblici e privati, nell'organizzazione e nella decorazione degli spazi.\nAll'orizzonte emergono a guardia dello Stretto le guglie del duomo e delle chiese di Sant'Agostino di Ges\u00f9 e Maria, della Cattolica dei Greci, del Monastero Padri Domenicani e del millenario e imponente castello. La via principale - il corso Garibaldi - inizia a Sud dall'omonima piazza adornata da pregevoli lampioni, rare piante, l'elegante stazione centrale che vi sorge e la statua dell'eroe dei due mondi, opera di Rocco Larussa del 1883.\nUn grazioso tempietto dorico, che sorge all'interno dell\"'Orto Botanico\" trasformato in giardini pubblici nel 1896, invia a mezzogiorno un segnale ottico al castello, che da un cannone sugli spalti spara un colpo. All'interno dei giardini soge il busto bronzeo di Umberto I, opera di Concesso Barca, scoperto da Vittorio Emanuele III che fu in citt\u00e0 il 10 ottobre 1907.\n\"Piazza San Filippo\" e l'attigua \"Piazza Carmine\" sono centro di rendite e scambi commerciali; la prima prende il nome dalla porta d'ingresso alla citt\u00e0 dove sorge la \"Chiesa San Filippo d'Argir\u00e0\", l'altra per la presenza sin dal '500 dell'antica \"Chiesa del Carmine\". Lo slargo era in origine l'antico alveo del torrente Calopinace.\nLa cattedrale neoclassica, una delle chiese pi\u00f9 antiche d'Europa, al suo interno custodisce sculture e marmi pregiati; nella piazza del Duomo Garibaldi all'alba del 21 agosto 1860 conquista il Regno delle due Sicilie consegnandolo a Vittorio Emanuele II.\nCentro nevralgico, politico, amministrativo e commerciale \u00e8 \"Piazza Vittorio Emanuele II\" (oggi chiamata \"Piazza Italia\") su cui sui affacciano gli edifici della Provincia, della \"Camera di Commercio\", della \"Banca Nazionale\", della \"Prefettura\" e del \"Municipio\", ex convento domenicano che ospita anche gli uffici del Tribunale e delle Poste e Telegrafi, una tra le migliori costruzioni neoclassiche, opera dell'ing. Alfredo Ferretti.\nUn'elegante piazza che sorge tra alti fabbricati viene dedicata al patriota e benefattore Federico Genoese, la costruzione neoclassica del Teatro Comunale viene eseguita su decreto di Gioacchino Murat del 16 luglio 1810 - mentre si trova in attesa di varcare lo Stretto e conquistare la Sicilia - progettato dall'ing. Stefano Calabr\u00f2 Anzalon e inaugurato il 10 maggio 1818 per il compleanno di Re Ferdinando I.\nNotevole imponente edificio imbugnato \u00e8 la \"Caserma Militare \"Generale Mezzacapo\"\" (ministro della guerra nel 1876).\nSul finire del XIX secolo il raddoppio della popolazione, e le lentezze burocratiche che accompagnano i piani di ingrandimento, determinano una smisurata crescita in altezza su strutture murarie non adatte a sopportarne il peso.\nXX secolo.\nIl terremoto del 1908.\nL'evento della storia recente che ha profondamente segnato la citt\u00e0 \u00e8 il terremoto del 1908, che ha distrutto la citt\u00e0, cancellando le preesistenze monumentali che ne costituivano la memoria ed annullando in gran parte il patrimonio strutturale e abitativo. La \"bella citt\u00e0\" neoclassica che aveva incantato gli scrittori e viaggiatori dell'800 appar\u00ec ai primi soccorritori come un insieme cumuli di macerie ed edifici diroccati.\nDopo il disastro nell'immediata periferia dell'antico centro urbano sorge una citt\u00e0 provvisoria fatta di costruzioni, prevalentemente in legno, offerte dai soccorritori di ogni parte del mondo e che danno ai quartieri nomi ancora oggi esistenti con case americane, case canadesi, villini svizzeri, villini norvegesi, etc. La ricostruzione porta quindi l'installazione di quasi 4.000 baracche donate da paesi stranieri e in seguito la creazione di quartieri costituiti da case minime.\nDopo il terremoto la citt\u00e0 viene ricostruita in base a norme edilizie rigorosamente antisismiche e di verifiche geologiche accurate. Il nuovo piano, redatto dall'ingegnere De Nava, regolarizza definitivamente l'impianto a scacchiera, lo arricchisce con slarghi e piazze, individua nuovi spazi da destinare agli edifici pubblici e ai giardini, delinea la bella via Marina e fissa regole precise. Il \"piano De Nava\" (1911-1914) \u00e8 in linea di continuit\u00e0 con l'approccio urbanistico del piano precedente, ampliandone i confini verso Sud e verso Nord con gli stessi criteri della maglia regolare. De Nava utilizza infatti il tessuto a scacchiera anche per le zone di espansione non ricercando una ordinata e regolata crescita della citt\u00e0 in aderenza alla identit\u00e0 morfologica dei luoghi, preferendo dunque ignorarne la conformazione per estendere una maglia regolare. Questo favorisce la nascita di molti insediamenti \"spontanei\", tra gli anni venti e quaranta, che consolidano una complessa e articolata realt\u00e0 tuttora irrisolta della periferia ai bordi della citt\u00e0 insediata senza alcun tipo di regola spaziale.\nAnche l'intervento pubblico contribuisce ad aumentare il divario tra citt\u00e0 e periferia, realizzando sempre a cavallo tra gli anni venti e quaranta in modo differenziato edifici signorili di rappresentanza nel centro e quartieri ai margini di questo per i ceti sociali non abbienti (quartieri dell'Ente Edilizio).\nIl nuovo stile Eclettico-Liberty.\nL'evento del terremoto apre la citt\u00e0 agli apporti culturali esterni determinati dalla presenza di tecnici provenienti da altre parti d'Italia e di persone di cultura che avviano un dibattito sulle scelte architettoniche ed artistiche.\nSe da una parte le scelte urbanistiche del nuovo piano di costruzione si aprono all'immagine della \"citt\u00e0 giardino\", dall'altra vengono condizionate dalle \"precauzioni antisismiche\".\nIl precedente reticolo a scacchiera viene quindi rivisto e rimodellato:\nI canoni antisismici impongono l'uso di sistemi antisismici mediante la tecnologia del cemento armato, restando fissati i limiti di altezza a due o tre piani, identificandosi con la cultura di rinnovamento tra Eclettismo e Liberty.\nImportante il supporto di architetti e ingegneri giunti dal nord Italia e dalla Francia sulla scia del nuovo impulso edilizio. Tra questi vale la pena ricordare lo Studio Zerbi Pertini e Marzatz autori di piccoli capolavori di eclettismo come Villa Genoese Zerbi e l'architetto toscano Gaetano Aliberti, che avrebbe in seguito evoluto il suo stile in direzione del razionalismo autarchico.\nIl Liberty di Reggio.\nNel campo dell'architettura la citt\u00e0 di Reggio Calabria presenta significative costruzioni in stile liberty. Il centro storico conserva ancora il fascino di quella citt\u00e0 risorta con il forte desiderio di essere \u201cbella e gentile\u201d. Le novit\u00e0 stilistiche del Liberty si manifestarono grazie anche all'apporto culturale degli architetti Ernesto Basile e Camillo Autore e alla sapiente attivit\u00e0 progettuale dell'ingegnere Gino Zani. Il primo firm\u00f2 l'edificio pi\u00f9 rappresentativo della citt\u00e0 Palazzo San Giorgio; il secondo progett\u00f2 l'Istituto Tecnico e l'edificio del Liceo Classico; il terzo firm\u00f2 il progetto del Palazzo del Governo e del Genio Civile oltre che progetti di edilizia privata e popolare. Ruolo non minore hanno poi avuto i progettisti locali che si ispirarono a motivi floreali nelle decorazioni di numerosi edifici.\nVentennio fascista.\nDurante il periodo fascista si cerca di mettere in atto l'idea, per alcuni versi anticipatrice di politiche sociali e territoriali attuali, di ricucire le sfrangiature territoriali che si stavano creando, con il progetto della Grande Reggio. In pratica, un'unica citt\u00e0 costiera di circa 30 km di lunghezza formata dall'unione di 14 comuni autonomi, con il fine di avviare un nuovo programma economico e di ottenere dei benefici sociali derivanti dalla nuova centralit\u00e0 che avrebbe dovuto acquistare la citt\u00e0 di Reggio. L'esperienza fallisce e le caratteristiche di \u201cperiferia sociale\u201d delle aree periferiche evidenziano sempre pi\u00f9 le diverse condizioni abitative economiche e sociali tra il centro e la periferia, tra la citt\u00e0 e la campagna.\nSeconda Guerra mondiale.\nLa Reggio \"bella e gentile\" (cos\u00ec chiamata dai visitatori) doveva tuttavia subire le offese dei bombardamenti sul finire della seconda guerra mondiale e alcuni decenni dopo - tra gli anni sessanta e settanta - una serie di alterazioni volumetriche dovute ad una modifica della normativa antisismica ed alla evoluzione della legislazione urbanistica.\nLa crescita urbana, che ha dovuto subire la piaga dell'abusivismo edilizio, ha dilatato sul finire dello scorso secolo gli spazi urbanizzati verso la pianura litoranea di Sbarre a Sud, sul sistema collinare che circonda la citt\u00e0 ad oriente, e oltre la collina di Pentimele verso Archi, Gallico e Catona a Nord.\nGli ultimi decenni la depressione e la ripresa.\nAnni '60.\nDagli anni sessanta in poi, l'espansione urbana \u00e8 caratterizzata da ulteriori squilibri sociali a causa della mancata integrazione dei quartieri per l'edilizia economica e popolare che si concentrano solo su tre aree periferiche (Archi quartiere CEP, Sbarre e Modena) e dalla grande produzione di abitazioni abusive senza alcun rispetto delle pi\u00f9 elementari regole urbanistiche e compositive.\nNemmeno il piano Quaroni degli anni settanta riesce a colmare i notevoli squilibri tra centro e periferia, sia per la mancata cultura urbanistica che porta ad un rifiuto delle regole da parte degli operatori privati, sia per alcune scelte assunte in funzione dell'attraversamento stabile dello Stretto (dato per certo e invece mai realizzato). Tutto ci\u00f2 porta ad una esplosione del processo di edificazione \"spontanea\" che investe molte aree con destinazioni diverse che riduce e annulla il significato urbanistico del piano stesso.\nAnni '70.\nNegli anni settanta la citt\u00e0 si espande a nord, con la creazione del quartiere CEP ad Archi, dove vengono realizzati 24 lotti che stravolgono socialmente il preesistente abitato, e ad Est con la realizzazione del quartiere Modena. In questi anni vengono realizzate infrastrutture per attivit\u00e0 produttive nella zona Sud della citt\u00e0 quali l'area delle FS e della O.ME.CA. (Officine Meccaniche Calabresi), che insieme alla linea ferroviaria sulla costa, determinano di fatto la separazione fisica della citt\u00e0 dal mare.\nAnni '80 - l'abisso.\nGli anni ottanta vedono l'esplosione dell'illegalit\u00e0 diffusa e del fenomeno dell'abusivismo edilizio - sintomo evidente anche dell'insicurezza della popolazione che esprime strutture abitative mai compiute - ma anche conseguenza del mancato aggiornamento degli strumenti urbanistici. Sono gli anni pi\u00f9 bui della citt\u00e0, della cattiva amministrazione, dell'esplosione della violenza criminale che sembra sostituirsi allo Stato di diritto. L'urbanizzazione selvaggia innesca un meccanismo di mobilit\u00e0 fondiaria che a sua volta causa una progressiva erosione di vaste aree site lungo la costa, a monte della citt\u00e0 e nelle immediate periferie, letteralmente aggredite e mortificate da una edificazione spontanea, sviluppatasi anche lungo gli argini delle fiumare e degli assi stradali di penetrazione mare-monte.\nL'impoverimento progressivo, sia sociale che economico, delle periferie della citt\u00e0 con prevalente vocazione agricola determina:\nTale degrado paesaggistico ed ambientale si accompagna ad una disgregazione del tessuto socio-economico e ad un'illegalit\u00e0 diffusa, nonch\u00e9 a forme di violenza criminale. La citt\u00e0 scivola in fondo alle classifiche dello sviluppo e balza ai primi posti nella graduatoria del malessere sociale.\nLa superficie urbanizzata della citt\u00e0 \u00e8 passata dai 2.500 ettari del 1981 ai circa 5.000 ettari attuali degli anni novanta. Questa espansione, anche se in linea con quella avvenuta in altre citt\u00e0 di medio-grandi dimensioni in Italia, non ha apportato miglioramenti nella qualit\u00e0 del sistema insediativo.\nLetta da un punto di vista pi\u00f9 strettamente urbanistico, la responsabilit\u00e0 \u00e8 da attribuirsi a due fattori concomitanti:\nLe ultime regole degne di nota infatti sono da considerarsi quelle del piano De Nava, che avevano consentito una virtuosa ricostruzione della citt\u00e0 basata su un impianto urbanistico esemplare nella sua semplicit\u00e0 e su un'edilizia dignitosa e sicura conservando una qualche incisivit\u00e0 fin dopo il secondo dopoguerra. Dopo di questo periodo si susseguirono infatti piani mai portati a termine o approvati e poi annullati e rifacimenti parziali; da De Nava in poi non vi \u00e8 traccia di regole urbanistiche vere e proprie e il modo in cui la citt\u00e0 cresce ne \u00e8 la inevitabile conseguenza.\nAnni '90 e nuovo millennio - la rinascita.\nGli anni novanta sono gli anni del riscatto civile e sociale della citt\u00e0, della realizzazione di importanti programmi di recupero e riqualificazione del tessuto urbano, dell'arresto della speculazione edilizia e dell'abusivismo.\nLa citt\u00e0 comincia a diventare \"policentrica\" operando una politica di decentramento delle sedi istituzionali e dei servizi, la qualificazione dei quartieri periferici e il potenziamento dei servizi alle persone e al territorio.\nGiorno dopo giorno, anno dopo anno, Reggio cambia volto, riscopre i suoi gioielli nel centro storico quali il lungomare, la villa comunale Umberto I, il teatro Francesco Cilea, ritrova il gusto del bello.\nLe periferie vengono riqualificate e dotate di centri sociali, di impianti sportivi polifunzionali, in esse si localizzano importanti funzioni strategiche della citt\u00e0 in coerenza con le specifiche vocazioni territoriali:\nPer consentire uno sviluppo urbanistico pi\u00f9 funzionale alle moderne esigenze di crescita della citt\u00e0 e armonizzare alcuni quartieri periferici, cresciuti in modo disordinato, al preesistente tessuto urbano, l'Amministrazione comunale si sta dotando di un nuovo \"piano urbanistico strutturale\" in sostituzione del vigente \"Piano Regolatore Generale\" redatto nel 1970 dall'architetto Ludovico Quaroni."}
{"id": "372772", "revid": "287204", "url": "https://it.wikipedia.org/wiki?curid=372772", "title": "Besiktas", "text": ""}
{"id": "372781", "revid": "2108531", "url": "https://it.wikipedia.org/wiki?curid=372781", "title": "Arkham", "text": "Arkham \u00e8 un'immaginaria citt\u00e0 del Massachusetts inventata dallo scrittore Howard Phillips Lovecraft ispirandosi a Salem. Viene citata nei suoi racconti e in quelli dei suoi epigoni. \u00c8 sede della Miskatonic University, spesso centro nevralgico di molti dei racconti di Lovecraft.\nCaratterizzazione.\nLa posizione precisa di Arkham \u00e8 sconosciuta, anche se probabilmente sorge non lontano dalle cittadine di Innsmouth e Dunwich. Ad ogni modo, dai racconti di Lovecraft si evince che si trova a nord di Boston, probabilmente nella contea di Essex.\nLe principali caratteristiche di Arkham sono i tetti a mansarda delle sue abitazioni e l'insieme di oscure leggende che la circondano da secoli. Episodi come le misteriose sparizioni di bambini (presumibilmente assassinati in sacrifici rituali) e altri terribili avvenimenti sono accettati come parte della vita quotidiana dai cittadini di Arkham.\nIl quotidiano pi\u00f9 importante della citt\u00e0 \u00e8 l\"Arkham Advertiser\", distribuito anche nella vicina Dunwich. Fino al 1880, questo giornale era noto come \"Arkham Gazette\".\nLa reale posizione di Arkham \u00e8 stata a lungo oggetto di dibattito. Ad ogni modo \u00e8 evidente che Lovecraft, nell'ideare questa citt\u00e0, pens\u00f2 a Salem, famosa in tutti gli Stati Uniti per la caccia alle streghe del 1691.\nIl manicomio di Arkham appare per la prima volta nel racconto \"La cosa sulla soglia\" Il manicomio appare anche nei racconti \"Il modello di Pickman\" e \"La maschera di Innsmouth\".\nApparizioni.\nNelle opere di Lovecraft.\nArkham viene citata per la prima volta nel racconto breve \"Un'illustrazione e una vecchia casa\" (1920). Arkham appare altres\u00ec:\nIn altre opere letterarie.\nArkham appare anche nei racconti dei Miti di Cthulhu di autori successivi alla morte di Lovecraft. Tra di loro:\nVoci correlate.\nAltri luoghi di finzione ideati da Howard Phillips Lovecraft:"}
{"id": "372782", "revid": "709565", "url": "https://it.wikipedia.org/wiki?curid=372782", "title": "Kingsport", "text": "Kingsport \u00e8 una citt\u00e0 immaginaria menzionata in alcune opere di Howard Phillips Lovecraft (per la prima volta nel racconto breve \"Il terribile vecchio\", 1920). Oltre che nell'opera di Lovecraft, questa citt\u00e0 appare in diversi giochi di ruolo ispirati ai Miti di Cthulhu.\nCollocazione geografica.\nKingsport si trova sulla costa del Massachusetts, a sud di un'altra citt\u00e0 dell'immaginario letterario lovecraftiano, ossia Arkham. Lovecraft, per creare Kingsport, si ispir\u00f2 a Marblehead, una citt\u00e0 reale a sud di Salem. Quando lo scrittore visit\u00f2 Marblehead nel 1922, se ne innamor\u00f2, come racconta in una pagina del suo diario datata 1929.\nStoria della citt\u00e0.\nKingsport venne fondata nel 1639 da coloni provenienti dall'Inghilterra e dalle Isole del Canale. Kingsport divenne presto un porto, e intorno vi sorsero diversi cantieri navali. Sotto l'influenza della caccia alle streghe di Salem, nel 1692 in citt\u00e0 vennero catturate e impiccate quattro presunte streghe. Nel XIX secolo, il commercio marittimo diminu\u00ec notevolmente, e la pesca divenne la principale attivit\u00e0 della citt\u00e0. L'economia di Kingsport continu\u00f2 il suo collasso nel XX secolo, ed oramai vive principalmente di turismo.\nAltre ricorrenze.\nKingsport viene citata nelle seguenti opere di Lovecraft:"}
{"id": "372783", "revid": "1598666", "url": "https://it.wikipedia.org/wiki?curid=372783", "title": "Dunwich (Regno Unito)", "text": "Dunwich () \u00e8 un piccolo villaggio costiero nella contea di Suffolk in Inghilterra. La cittadina vive prevalentemente del turismo che ruota attorno al museo e alle rovine della citt\u00e0 medioevale (chiamata \"Donnoc\" o \"Dommoc\") e, pi\u00f9 in generale, alle aree naturalistiche della costa del Suffolk.\nNel Medioevo, la citt\u00e0 era molto pi\u00f9 estesa dell'attuale, ospitava la sede episcopale dell'Anglia Orientale ed era un importante porto per il commercio della lana, grazie alla sua posizione favorevole in corrispondenza di un'insenatura naturale riparata dal mare tra le foci dei fiumi Blyth e Dunwich.\nLa linea di costa attuale ha subito, a partire dal XIV secolo, un processo di erosione che ha in gran parte cancellato l'antica rada medioevale, provocando la progressiva decadenza e sommersione della citt\u00e0.\nLa citt\u00e0 medioevale.\nLe prime attestazioni dell'esistenza di Dunwich (indicata come \"Donnoc\" nelle fonti medioevali) si trovano nella \"Historia ecclesiastica gentis Anglorum\" di Beda il Venerabile e risalgono al 632, quando Felice di Borgogna vi fond\u00f2 la sede episcopale dell'Anglia orientale dietro mandato di Honarius, arcivescovo di Canterbury, e su concessione di re Sigeberht che esercitava la propria sovranit\u00e0 su quelle terre.\nNel Domesday Book sono registrate tre chiese fra i possessi della sede di Dunwich. Negli anni 1970, lo storico e archeologo inglese Stuart Bacon, che aveva compiuto diverse campagne di ricerca sul luogo, rintracci\u00f2 le rovine sommerse di due chiese di epoca medioevale. Secondo l'archeologo, Dunwich, tra il XII e XIII secolo, avrebbe posseduto ben 18 edifici per il culto, a testimonianza della ricchezza e dell'importanza della sede vescovile.\nSotto il regno di Edoardo I (1272-1307), \"Dunwich\" raggiunse l'apice del suo splendore, diventando uno dei pi\u00f9 grandi porti commerciali dell'Inghilterra orientale, con una popolazione di oltre 3 000 abitanti, otto chiese, cinque sedi di ordini religiosi, tre cappelle e due ospedali.\nLe principali merci esportate erano lana e frumento; le maggiori importazioni: pesce, pelli, cuoio e legname dall'Islanda e dalla Scandinavia, tessuti dai Paesi Bassi, vino dalla Francia.\nLa decadenza del porto di Dunwich inizi\u00f2 nel 1286 quando una grande tempesta alluvion\u00f2 e danneggi\u00f2 gran parte della citt\u00e0 provocando un parziale interramento dell'alveo del fiume Dunwich. Gli abitanti cercarono di costruire delle opere di difesa costiera per salvaguardare la baia e il porto, ma queste non riuscirono a contrastare un'ulteriore tempesta che, nel 1328, avrebbe distrutto interamente il vicino villaggio di Newton. Un'altra tempesta, nel 1347, modific\u00f2 ulteriormente la linea di costa, sommergendo o rendendo inabitabili 400 edifici e innescando, ad opera delle correnti costiere, un inarrestabile processo di erosione del delta dei due fiumi, che avrebbe provocato nei successivi due secoli un progressivo e inesorabile arretramento dell'intera linea costiera di quasi 1,5\u00a0km che avrebbe causato la scomparsa di gran parte dell'insediamento medioevale.\nIn epoca recente, molti degli edifici originali sono oramai scomparsi e Dunwich, dal grande porto commerciale che era, \u00e8 diventato un piccolo villaggio costiero che fatica a raggiungere lo status di citt\u00e0. Dei numerosi edifici della sede vescovile medioevale si sono parzialmente conservati solo un priorato francescano e un ospizio per i lebbrosi.\nFino al 1832, Dunwich conservava ancora il diritto di inviare due parlamentari alla Camera dei Comuni: un'ulteriore attestazione storica della grande importanza che la citt\u00e0 aveva rivestito in passato."}
{"id": "372784", "revid": "116047810", "url": "https://it.wikipedia.org/wiki?curid=372784", "title": "Innsmouth", "text": "Innsmouth \u00e8 una citt\u00e0 immaginaria creata dallo scrittore statunitense Howard Phillips Lovecraft che viene citata nel racconto \"La maschera di Innsmouth\".\nPosizione geografica.\nInnsmouth \u00e8 un villaggio costiero del Massachusetts, forse nella contea di Essex, situato tra la citt\u00e0 di Newburyport e la fittizia Arkham.\nStoria.\nInnsmouth fu fondata nel 1643 da alcuni coloni, che la trasformarono in un rilevante porto costiero utile al traffico commerciale. Innsmouth si svilupp\u00f2 lungo il fiume Manuxet (anch'esso immaginario) fino all'inizio della guerra del 1812, combattuta dagli Stati Uniti contro l'Impero britannico: questo conflitto rese impraticabili molte rotte e port\u00f2 all'affondamento di diverse navi, al punto che nel 1828 l'unica flotta ancora in attivit\u00e0 era quella del capitano Obed Marsh, appartenente a una delle famiglie pi\u00f9 influenti di Innsmouth.\nNel 1840, Marsh fond\u00f2 a Innsmouth una setta conosciuta come \"Ordine Esoterico di Dagon\": la base religiosa di questa setta era un culto polinesiano che Marsh aveva scoperto durante i suoi viaggi. La setta, con particolari cerimonie, richiam\u00f2 dal mare una razza di mostruosi uomini pesce-rana (gli \"abitatori del profondo\") e strinse con loro patti blasfemi. Le creature abissali si impegnarono a fornire agli abitanti di Innsmouth oro e pesce in grande quantit\u00e0, pretendendo in cambio il sacrificio semestrale di alcuni giovani e, pi\u00f9 tardi, chiedendo anche di mescolare la propria razza con gli umani del villaggio.\nQuando Obed e i suoi seguaci vennero arrestati, i sacrifici rituali cessarono. L'attivit\u00e0 della setta in seguito riprese e l'ibridazione con la razza degli abitatori del profondo crebbe, causando numerose deformit\u00e0 nella popolazione. Di conseguenza, Innsmouth venne evitata da tutti per diversi anni, fino al 1927, quando fin\u00ec sotto investigazione da parte delle autorit\u00e0 federali per presunto contrabbando di alcolici.\nAl tempo in cui si svolge il racconto, la cittadina \u00e8 per oltre met\u00e0 disabitata e in disfacimento, i sacerdoti delle varie confessioni sono stati cacciati da Innsmouth e i loro luoghi di culto sono stati votati alle divinit\u00e0 marine quali Cthulhu e Dagon.\nGli abitanti hanno quasi tutti nella loro ascendenza un essere pesce-rana e presentano tratti fisici tipici descritti nel racconto \"La maschera di Innsmouth\": occhi fissi e sporgenti dalle palpebre immobili, un'andatura strascicata e una pelle secca e malata con alcune piaghe intorno al collo che ricordano le branchie dei pesci.\nGli ibridi cos\u00ec nati andavano trasformando i loro tratti con il passare degli anni, fino a diventare del tutto deformi e adatti alla vita acquatica, quindi si trasferivano per sempre nell'oceano con i loro avi dove sarebbero vissuti per sempre.\nDescrizione.\nNe\" La maschera di Innsmouth\", il protagonista descrive cos\u00ec la citt\u00e0:"}
{"id": "372785", "revid": "118532705", "url": "https://it.wikipedia.org/wiki?curid=372785", "title": "Miskatonic University", "text": "La Miskatonic University \u00e8 un'universit\u00e0 immaginaria, frutto della fantasia dello scrittore Howard Phillips Lovecraft. La sede di questa universit\u00e0 \u00e8 nell'altrettanto immaginaria citt\u00e0 di Arkham, che sorge nella contea di Essex, nel New England. Dopo la prima apparizione nella serie di brevi racconti raccolti sotto il titolo di \"Herbert West, rianimatore\" (1922), la Miskatonic University viene citata in altre numerose storie relative al Mito di Cthulhu, scritte sia da Lovecraft che da altri autori.\nSi tratta senza dubbio del pi\u00f9 importante istituto universitario del mondo di finzione noto come \"universo lovecraftiano\".\nIl nome \"Miskatonic\" deriva dall'immaginario fiume omonimo che scorre attraverso Arkham.\nLa letteratura lovecraftiana ci rivela due motti relativi all'universit\u00e0 di Arkham: \"Ex Ignorantia Ad Sapientiam; Ex Luce Ad Tenebras\" (in italiano, \"Dall'ignoranza alla sapienza; dalla luce all'oscurit\u00e0\") e \"Un piccolo sacrificio per la conoscenza\".\nIl Campus.\nLa Miskatonic University copia il modello dei tipici istituti della Ivy League, come Harvard, Yale, Dartmouth e la Brown University. Nei racconti di Lovecraft, gli studenti universitari sembrano essere tutti maschi, del resto ai suoi tempi la stragrande maggioranza degli universitari del nord-est statunitense era di sesso maschile. L'unica studentessa menzionata \u00e8 Asenath Waite, nel racconto \"La cosa sulla soglia\" (1937).\nLa Miskatonic University \u00e8 nota per la sua vasta collezione di libri occulti, e la sua biblioteca, la Orne Library, possiede una delle rare copie del \"Necronomicon\". Altri testi presenti nella biblioteca sono l\"'Unaussprechlichen Kulten\", scritto da Friedrich von Junzt, e alcuni frammenti del \"Libro di Eibon\".\nLe strutture di questa sede universitaria prevedono anche una scuola di medicina, come narrato in \"Herbert West, rianimatore\".\nIn base anche al contributo di altri autori, si pu\u00f2 affermare che esistono due tipiche rappresentazioni della Miskatonic University: da un lato c'\u00e8 quella pi\u00f9 vicina agli scritti di Lovecraft, che immaginava questo istituto come una normalissima universit\u00e0 in cui si celavano misteriosi segreti legati a strani miti; dall'altro lato c'\u00e8 una rappresentazione molto diffusa soprattutto all'interno dei giochi di ruolo, in base alla quale i miti e gli strani elementi magici non sono celati e fanno parte dell'identit\u00e0 culturale del campus.\nLe facolt\u00e0.\nNei lavori di Lovecraft.\nNella seguente tabella sono elencati i professori della Miskatonic University e i loro dipartimenti di riferimento, in base a quanto risulta dai racconti di Lovecraft.\nGuide alla Miskatonic University.\nLa casa editrice Chaosium Press ha pubblicato numerose guide relative alla Miskatonic University degli anni venti, destinate al suo gioco di ruolo \"Il Richiamo di Cthulhu\". La prima risale al 1990, e si trattava di un lungo articolo di Keith Herber apparso sulla rivista \"Arkham Unveiled\".\nLa seconda guida era un vero e proprio libro del 1995, intitolato 'Miskatonic University' e scritto da Sandy Antunes; sottotitolo dell'opera era \"Dove la scienza incontra il mito\", e una copia di questo libro si trova nella \"collezione speciale\" della Boston University. Il testo di Antunes non \u00e8 pi\u00f9 in stampa da anni, ma nel 1997 la Chaosium Press ha permesso a un fan del libro di utilizzarne i contenuti per creare un sito web (miskatonic-university.org).\nLa terza guida, sempre intitolata \"Miskatonic University\" e pubblicata nel 2005 ad opera di Sam Johnson e alcuni amici, riprende l'edizione del 1995 aggiungendovi nuovi miti.\nRiferimenti nella cultura di massa.\nNel cinema.\nIl film horror \"Re-Animator\", diretto da Stuart Gordon e basato sui racconti di Lovecraft, \u00e8 ambientato nella Miskatonic University.\nNel film \"Brain Dead\", come tributo a Lovecraft, il personaggio interpretato da Bill Pullman frequenta questa immaginaria universit\u00e0, come accade anche al protagonista del film \"Dagon\".\n\"La casa delle streghe\", un cortometraggio basato sull'omonimo racconto di Lovecraft e diretto da Stuart Gordon, \u00e8 ambientato proprio presso la Miskatonic University.\nNell'horror giapponese \"Ghost Train\", uno studente legge un catalogo con un elenco di vari atenei da frequentare, e fra questi c'\u00e8 anche la Miskatonic University.\nNel film sperimentale \"Galline con le Ali\", di Roberto Faenza, Chuck, il gallo protagonista della pellicola, durante le sue crisi mistiche mormora spesso \"Miskatonic electronic, miskatonic electronic, miskatonic electronic...\".\nNei cartoni animati.\nNella terza stagione dei \"Digimon\", durante un telegiornale, due personaggi intervistati sono identificati come professori della Miskatonic University.\nLa Miskatonic University appare in un episodio della serie \"The Real Ghostbusters\". Nello stesso episodio compaiono due professori universitari chiamati Ted Klein e Alice Derleth.\nNella musica.\nEsiste una pop band di Boston chiamata Miskatonic University (\"MySpace ufficiale del gruppo\").\nNei fumetti.\nIn un fumetto della DC Comics, la maga Zatanna usa il soprannome di \"Miss Katonic\".\nIn una serie di fumetti della Millennium intitolata \"Colui che sussurrava nelle tenebre\" si narra di un \"Progetto Miskatonic\", un gruppo di investigatori che indaga sul fondo di verit\u00e0 presente nei racconti di Lovecraft.\nNella letteratura.\nNel racconto breve di John M. Ford intitolato \"How Much for Just the Planet?\", la principessa DeeDee indossa una felpa con la scritta \"Miskatonic U.\".\nIn \"Illuminatus! Trilogy\", una raccolta di racconti scritti da Robert Anton Wilson e Robert Shea, viene menzionata questa universit\u00e0.\nIl racconto di fantascienza \"The Atrocity Archives\", scritto da Charles Stross, \u00e8 pieno di riferimenti lovecraftiani e presenta un personaggio il cui curriculum personale comprende anche la Miskatonic University.\nMartin Greenwood e Martin Weinberg hanno pubblicato una collana di nuove storie legate all'universo di Lovecraft, tutte ambientate presso l'immaginario ateneo. Il titolo della raccolta \u00e8 \"Miskatonic University\", pubblicata per la prima volta nel 1996 e non pi\u00f9 in stampa.\nNella serie di libri per ragazzi \"Le incredibili scoperte di Harry Tage\" il protagonista risiede abitualmente nel museo adiacente alla Miskatonic University.\nNel romanzo Le fontane del Paradiso di Arthur C. Clarke (1979), viene citato il volume edito dalla Miskatonic University nel 2069, \"Le basi farmacologiche della religione\". \nNei videogiochi.\nNel videogioco \"\", il diploma della Dr.ssa Roxanne Westbridge appeso al muro riporta che lei si \u00e8 laureata alla Miskatonic University.\nAltro.\nAlcuni negozianti vendono oggetti relativi alla Miskatonic University, come gli adesivi che ritraggono la mascotte della scuola, il \"Cefalopode combattente\"."}
{"id": "372788", "revid": "113834430", "url": "https://it.wikipedia.org/wiki?curid=372788", "title": "Dunwich (citt\u00e0 immaginaria)", "text": "Dunwich \u00e8 una citt\u00e0 immaginaria creata dallo scrittore statunitense Howard Phillips Lovecraft che viene citata nei suoi racconti e in quelli dei suoi epigoni. Compare in particolare nel racconto lungo \"L'orrore di Dunwich\" (1929). Dunwich \u00e8 situata nella valle del fiume Miskatonic (a sua volta un corso d'acqua inventato dallo scrittore di Providence), nel Massachusetts settentrionale.\nDunwich \u00e8 descritta da Lovecraft come un povero villaggio di hillbilly, non dissimili da quelli che, all'inizio del XX secolo, punteggiavano le pendici pi\u00f9 povere e isolate del massiccio degli Appalachi, con gran parte delle abitazioni in diffuso stato di abbandono e decadenza.\nGli abitanti sono diffidenti, scortesi e molto superstiziosi. \nSuccessivamente agli eventi terribili narrati ne \"L'orrore di Dunwich\", l'intera segnaletica stradale che conduce alla cittadina verr\u00e0 misteriosamente rimossa.\nOrigini della Dunwich letteraria.\nUna fonte di ispirazione del sinistro villaggio di Dunwich potrebbe essere stata la piccola citt\u00e0 portuale di Dunwich, nella contea del Suffolk, in Inghilterra.\nLa citt\u00e0 inglese \u00e8 descritta (sebbene non ne venga menzionato il nome) nella poesia di Algernon Swinburne \"By the North Sea\", e l'antologia delle opere di Swinburne faceva parte della biblioteca di Lovecraft. Dunwich nel Suffolk appare anche nel racconto del 1917 di Arthur Machen, intitolato \"The Terror\", che \u00e8 certo Lovecraft avesse letto.\n\u00c8 noto che diversi centri abitati del New England hanno come suffisso \"-wich\", per esempio Ipswich, vicino a Salem, le citt\u00e0 di East e West Greenwich nel Rhode Island, e, infine, la citt\u00e0 di Greenwich nel Massachusetts, un villaggio rurale in rovina che venne sommerso quando fu creato il bacino idrico di Quabbin.\nInfine, sebbene la pronuncia della citt\u00e0 inglese sia \"DUN-nich\", Lovecraft, non specific\u00f2 mai, nei suoi appunti, la pronuncia da lui preferita.\nVoci correlate.\nAltre citt\u00e0 d'invenzione presenti nei racconti di H. P. Lovecraft sono:\nSi veda anche:"}
{"id": "372789", "revid": "125952292", "url": "https://it.wikipedia.org/wiki?curid=372789", "title": "Be\u015fikta\u015f Jimnastik Kul\u00fcb\u00fc", "text": "Il Be\u015fikta\u015f Jimnastik Kul\u00fcb\u00fc, meglio noto come semplicemente Be\u015fikta\u015f, \u00e8 una societ\u00e0 polisportiva turca con sede nell'omonimo quartiere della citt\u00e0 d'Istanbul, fondato nel 1903 ed attivo in molti sport, ma famoso soprattutto per la sua sezione calcistica, che disputa le partite interne nella Vodafone Arena, impianto da 41.903 posti, e milita nella S\u00fcper Lig, la massima divisione del campionato turco di calcio.\nLa squadra di calcio del Be\u015fikta\u015f non \u00e8 mai retrocessa in seconda divisione e insieme a Galatasaray e Fenerbah\u00e7e \u00e8 tra le pi\u00f9 titolate di Turchia. Ha vinto, infatti, 16 titoli nazionali, dieci Coppe di Turchia e nove Supercoppe di Turchia, oltre a due campionati turchi (1924-1951) e tre Leghe nazionali.\nNel 2004 la societ\u00e0 ha fondato un'emittente televisiva, Be\u015fikta\u015f TV, dedicata completamente alla polisportiva Be\u015fikta\u015f.\nStoria.\nOrigini.\nIl Be\u015fikta\u015f J.K. fu fondato nel 1903 nell'allora Impero ottomano ed \u00e8 quindi la pi\u00f9 antica societ\u00e0 sportiva turca. Le prime sezioni del club furono quelle di lotta, pugilato, sollevamento pesi e diverse sezioni di ginnastica.\nLe regole monarchiche degli ottomani furono attenuate con la dichiarazione del \"Me\u015frutiyet\" (la costituzione monarchica), una legge che permetteva la fondazione di societ\u00e0 sportive che pass\u00f2 il 3 agosto 1909.\nIl club fu ufficialmente registrato il 20 gennaio 1910 con il nome di \"Club Ottomano di Ginnastica Be\u015fikta\u015f\" e \u015e\u00fckr\u00fc Pasha ne divenne il primo presidente ufficiale (secondo dalla fondazione). In questo modo il Be\u015fikta\u015f divenne anche la prima squadra turca ufficialmente registrata.\nAlcuni dei giovani patrioti del distretto di Be\u015fikta\u015f (Istanbul) formarono due squadre di calcio, il Valide\u00e7e\u015fme e il Basiret, sotto la guida di \u015eeref Bey. Nel 1911 le due compagini si unirono dando vita al Club Ottomano di Ginnastica Be\u015fikta\u015f. In breve tempo il calcio divenne la principale sezione della societ\u00e0.\nAnni cinquanta.\nIl 24 settembre 1951 la federcalcio turca diede carattere di ufficialit\u00e0 e professionismo al campionato di calcio di Istanbul, che inizi\u00f2 a disputarsi secondo i nuovi crismi nel 1952, con la partecipazione di 8 squadre. La prima edizione del torneo (1952) vide la vittoria del Be\u015fikta\u015f, che concluse la competizione senza sconfitte. Il club bianconero si aggiudic\u00f2 anche l'edizione 1953-1954, dopo il secondo posto del 1952-1953. Nel 1954-1955 arriv\u00f2 un altro secondo posto, mentre nei successivi quattro torneo il Be\u015fikta\u015f si piazz\u00f2 al terzo, quinto, quarto e quinto posto.\nNel 1958-1959 il Be\u015fikta\u015f esord\u00ec in Coppa dei Campioni. Nel 1959 fu istituita la massima divisione del campionato turco di calcio, che si componeva di due raggruppamenti: gruppo rosso e gruppo bianco. Nel 1959 il Be\u015fikta\u015f si piazz\u00f2 secondo nel gruppo bianco, alle spalle del .\nAnni sessanta.\nNel 1959-1960 il club bianconero vinse il titolo, il terzo per il club, con cinque punti di vantaggio sul Fenerbah\u00e7e, con 68 reti fatte e sole 15 subite e 11 partite vinte per 1-0 (record per l'epoca). Ci furono poi due secondi posti di fila. Dopo tre secondi posti consecutivi (dal 1962-1963 al 1964-1965) il quarto titolo arriv\u00f2 nel 1965-1966 e il quinto nella stagione successiva. Nel 1967-1968 la squadra si classific\u00f2 seconda e un anno dopo terza. Nel 1967 vinse la sua prima Supercoppa di Turchia.\nAnni settanta.\nGli anni settanta videro il Be\u015fikta\u015f entrare nei primi tre posti in campionato solo 1973-1974, grazie alla seconda piazza. In questa annata arriv\u00f2 anche il secondo successo in Supercoppa di Turchia. Nel 1974-1975 il club si aggiudic\u00f2 la coppa nazionale per la prima volta.\nAnni ottanta.\nNel 1981-1982, sotto la guida del tecnico iugoslavo \u0110or\u0111e Mili\u0107, il Be\u015fikta\u015f vinse il suo sesto titolo nazionale. Dopo il secondo posto del 1984-1985, la squadra si ripet\u00e9 nel 1985-1986 con l'allenatore Branko Stankovi\u0107, che l'anno dopo condusse la squadra alla vittoria della Supercoppa di Turchia e al secondo posto.\nNel 1987 assunse la guida tecnica del Be\u015fikta\u015f l'inglese Gordon Milne, che inaugur\u00f2 una nuova epoca d'oro per il sodalizio di Istanbul. Dapprima guid\u00f2 la squadra al secondo posto nel 1987-1988 e nel 1988-1989, annata impreziosita dalla vittoria della Coppa di Turchia.\nAnni novanta.\nMilne ottenne ben tre titoli consecutivi dal 1989 al 1992, grazie anche al forte trio d'attacco composto da Metin Tekin, Ali G\u00fcltiken e Feyyaz U\u00e7ar.\nNel 1989-1990 il Be\u015fikta\u015f part\u00ec male in campionato (due sconfitte e un pareggio nelle prime cinque giornate) e alla sesta giornata l'allenatore inglese decise di schierare una formazione composta da soli giocatori turchi. Allo stadio Ali Sami Yen, il 15 ottobre 1989, il Be\u015fikta\u015f vinse per 10-0 contro l'Adana Demirspor, stabilendo un nuovo record per il campionato turco. Da quel momento fu protagonista di un torneo memorabile, conclusosi con la vittoria finale e il titolo di capocannoniere di U\u00e7ar (28 gol). Nel 1990-1991 il campionato fu vinto con una sola sconfitta in 30 partite e nel 1991-1992 senza sconfitte (23 vittorie e 7 pareggi), impresa mai riuscita nel calcio turco, con una striscia di imbattibilit\u00e0 di 30 partite.\nNel 1992-1993 Be\u015fikta\u015f e Galatasaray conclusero il campionato appaiate in classifica a quota 66 punti, ma il club bianconero, sfavorito da una peggiore differenza reti, dovette accontentarsi del secondo posto.\nMilne allen\u00f2 la squadra bianconera sino al 1994, facendo esprimere al suo 4-4-2 un calcio offensivo e molto produttivo in termini di realizzazioni e vincendo in totale 12 trofei, tra cui un'altra Coppa di Turchia (1989-1990, con un 2-0 in finale contro il ) e due supercoppe nazionali (1989, 1992).\nAll'inizio del 1994 il ruolo di tecnico del Be\u015fikta\u015f fu affidato al tedesco Christoph Daum, che nel 1993-1994 condusse la squadra alla vittoria della coppa nazionale (0-0 e 3-2 in finale contro il ), alla vittoria della supercoppa nazionale e al quarto posto. Nel 1994-1995 Daum riport\u00f2 il Be\u015fikta\u015f sul trono del campionato, vincendo il titolo. Nel 1995-1996 la squadra si piazz\u00f2 terza.\nDaum lasci\u00f2 il posto a Rasim Kara, che nel 1996-1997 port\u00f2 la squadra al secondo posto in campionato e al terzo turno (ottavi di finale) di Coppa UEFA.\nNel 1997 sulla panchina del Be\u015fikta\u015f arriv\u00f2 il gallese John Toshack, che riusc\u00ec a portare a casa un trofeo, la Coppa di Turchia, vinta in finale contro il Galatasaray (1-1 all'andata e al ritorno e vittoria per 4-2 ai rigori), oltre a condurre la compagine di Istanbul al sesto posto in campionato, valido per l'accesso al terzo turno di Coppa UEFA. La stagione fu condizionata dall'impegno europeo, con la squadra alle prese con il girone di Champions League, concluso al terzo posto dietro e e davanti al (2 vittorie e 4 sconfitte). Nel 1998-1999, ultima annata con Toshack, il club bianconero fu autore di un grande campionato, concluso al secondo posto, ad un solo punto dalla vetta.\nIl nuovo allenatore, il tedesco Karl-Heinz Feldkamp, si dimise nel settembre 1999 per problemi di salute.\nAnni duemila.\nSotto la guida del subentrato Hans-Peter Briegel, la squadra si conferm\u00f2 seconda forza del campionato nel 1999-2000. La stagione seguente, conclusa al quarto posto in campionato, inizi\u00f2 con l'allenatore italiano Nevio Scala, sollevato dall'incarico nel marzo 2001.\nNella stagione 2001-2002 il tedesco Daum torn\u00f2 alla guida della squadra. Nel 2002-2003 arriv\u00f2 il rumeno Mircea Lucescu, che port\u00f2 il Be\u015fikta\u015f alla vittoria del titolo turco e ai quarti di finale di Coppa UEFA, dove la squadra fu eliminata dal . Nel giugno 2004 fu nominato allenatore lo spagnolo Vicente del Bosque, che rimase in carica solo sette mesi, prima di lasciare il posto a R\u0131za \u00c7al\u0131mbay. Questi rimase in carica fino all'ottobre 2005, quando fu esonerato in seguito agli scarsi risultati e rimpiazzato dal francese Jean Tigana. Tigana rimase in carica per due anni, vincendo la Supercoppa di Turchia nel 2006 e due Coppe di Turchia, nel 2005-2006 e nel 2006-2007.\nA Tigana subentr\u00f2 Ertu\u011frul Sa\u011flam, che fu il primo allenatore turco capace di portare il Be\u015fikta\u015f in UEFA Champions League. Il 7 ottobre 2008 Sa\u011flam si dimise dopo la sconfitta in Coppa UEFA contro il . Gli subentr\u00f2 Mustafa Denizli, gi\u00e0 tecnico di e e della nazionale turca. Nel 2008-2009 Denizli condusse il Be\u015fikta\u015f alla vittoria del titolo turco dopo sei anni e alla vittoria della Coppa di Turchia. La stagione seguente si chiuse, invece, con il quarto posto in campionato.\nAnni duemiladieci.\nAll'inizio di giugno del 2010 Mustafa Denizli annunci\u00f2 le proprie dimissioni per motivi di salute. Al suo posto arriv\u00f2 Bernd Schuster, che firm\u00f2 un contratto di due anni. Il 15 marzo 2011 l'allenatore tedesco si dimise; al suo posto subentr\u00f2 Tayfur Havut\u00e7u, che condusse il Be\u015fikta\u015f ad una nuova vittoria in coppa nazionale e al quinto posto in campionato.\nNell'ambito delle indagini volte a verificare il coinvolgimento del club nello scandalo di partite truccate che invest\u00ec il calcio turco del 2011, Havut\u00e7u fu posto in custodia cautelare, ma gli fu consentito di rimanere in carica. Il 2 agosto 2011 Carlos Carvalhal, gi\u00e0 vice-allenatore, assunse la guida tecnica della squadra, giunta quarta in campionato nel 2011-2012. Nel 2012-2013 l'allenatore fu Samet Aybaba, che port\u00f2 la compagine bianconera al terzo posto prima di essere sostituito dal croato Slaven Bili\u0107. Nell'agosto 2013 il club fu escluso dall'Europa League per problemi finanziari (decisione confermata dal TAS). Bili\u0107 guid\u00f2 la squadra a due terzi posti in campionato, nel 2013-2014 e nel 2014-2015.\nNel 2015 si insedi\u00f2 sulla panchina del Be\u015fikta\u015f \u015eenol G\u00fcne\u015f, che nel 2015-2016 port\u00f2 la squadra alla vittoria del titolo nazionale dopo sette anni. Il successo fu ripetuto nel campionato 2016-2017: per la squadra bianconera fu il quindicesimo titolo nazionale, che diede diritto alla terza stella.\nNell'annata 2017-2018 la squadra si piazz\u00f2 quarta in campionarto e giunse in semifinale di Coppa di Turchia, dove il cammino termin\u00f2 tra le polemiche. La partita di andata contro il alla Vodafone Arena termin\u00f2 2-2, mentre il match di ritorno, fermo sul punteggio di 0-0, fu sospeso durante il secondo tempo per incidenti, con G\u00fcne\u015f colpito alla testa e ferito da un oggetto lanciato dagli spalti. In seguito alla decisione di far giocare l'incontro a porte chiuse ripartendo dal minuto 57 di quella gara, anche alla luce dei disordini verificatisi tra le tifoserie che avevano portato all'arresto di ben trenta tifosi, il Be\u015fikta\u015f decise di non presentarsi alla ripresa del match, ritenendo di aver subito un danno meritevole dell'assegnazione della vittoria a tavolino. La vittoria fu quindi assegnata al Fenerbah\u00e7e, mentre il Be\u015fikta\u015f fu squalificato per un anno dalla coppa dalla federcalcio turca.\nNella stagione 2018-2019, l'ultima della gestione di G\u00fcne\u015f, il Be\u015fikta\u015f ha un rendimento altalenante in campionato, che viene concluso al terzo posto grazie a una risalita nella seconda parte di stagione. La squadra viene eliminata dall'Europa League nella fase a gironi, dove chiude terza con 7 punti. Nel 2020-2021 vince coppa nazionale e campionato e si qualifica cos\u00ec alla UEFA Champions League 2021-2022.Viene inserita nel girone con Ajax, Borussia Dortmund e Sporting Lisbona. In questa edizione la squadra fa delle brutte prestazioni e alla fine dei gironi ha la peggior differenza reti, la seconda peggior difesa ed \u00e8 l'unica squadra ad avere perso tutte le partite.\nColori e simboli.\nColori.\nFino a quando al Palazzo Osman Pasha venivano praticati solo sport individuali, non c'era bisogno di alcun colore per le uniformi. Comunque, il numero di sportivi crebbe con i giovani che, giorno dopo giorno, sceglievano di praticare uno sport di squadra. Mehmet \u015eamil Bey (primo presidente del club), che si era laureato alla scuola francese di Istanbul, riun\u00ec il Comitato Fondatore. Tolse dal risvolto della giacca della divisa lo stemma che usava alla scuola francese con i colori della sua scuola e lo mostr\u00f2. Disse: \"Dobbiamo avere uno stemma fatto proprio come questo e dobbiamo spingere coloro che fanno sport nel nostro club a onorare questo stemma\". Assistendo a questo discorso il gruppo fu vivamente d'accordo con la proposta di Mehmet \u015eamil Bey. Al termine della riunione, i colori della societ\u00e0 da mettere in mostra sullo stemma furono decisi. I due principali colori della natura, in pieno contrasto tra loro, furono scelti come i colori sociali: il bianco e il nero.\nSimboli ufficiali.\nStemma.\nLa data sul primo emblema del Be\u015fikta\u015f realizzato, fu il 1906, secondo il conteggio latino degli anni, ispirato allo stemma della scuola francese. In alto, c'era scritto \"Be\u015fikta\u015f\" in caratteri arabi, la lettera \"J\" fu sistemata a destra e la lettera \"K\" a sinistra. Sul retro dello stemma, c'era una scritta che diceva che era stato realizzato a Costantinopoli e il sigillo dell'artigiano che aveva realizzato lo stemma. \u00c8 interessante notare che la stella sull'emblema aveva 6 punte. Questa stella a sei punte era usata fin sotto la seconda Monarchia Costituzionale (fino al 1908). Questo stemma fu donato da Iskender Yakak a S\u00fcleyman Seba, il presidente onorario del Be\u015fikta\u015f J.K.\nL'attuale emblema del Be\u015fikta\u015f riporta la data di fondazione. Cos\u00ec \u00e8 il 1319, l'anno della fondazione: il calendario islamico era ancora in uso al tempo della fondazione della societ\u00e0. 1319 \u00e8 l'equivalente del 1903 nel calendario gregoriano.\nLa bandiera turca che compare nel mezzo dello stemma \u00e8 un dono della Federcalcio turca. Il Be\u015fikta\u015f guadagn\u00f2 il diritto di incorporare la bandiera dopo che nella gara della nazionale turca contro la Grecia del 16 maggio 1952 scesero in campo undici giocatori, tutti appartenenti al Be\u015fikta\u015f.\nSoprannome.\nIl soprannome \"kara kartallar\" (\"aquile nere\") venne dato ai giocatori dopo una splendida gara tenutasi allo stadio \u015eeref contro il S\u00fcleymaniye, il 19 gennaio 1941. Tra la folla part\u00ec un gigantesco coro che recitava \"Forza Aquile Nere, attaccate aquile nere!\". Il Be\u015fikta\u015f chiuse quella partita vincendo 6-0. Dopo quella gara il simbolo del Be\u015fikta\u015f divenne un'Aquila nera.\nStrutture.\nStadio.\nDal 10 aprile 2016 il club gioca nella moderna Vodafone Arena, che pu\u00f2 contenere 41.903 spettatori e che si trova nel distretto di Be\u015fikta\u015f, nella parte europea della citt\u00e0. Nella sua breve storia ha comunque ospitato anche la Supercoppa UEFA 2019.\nIl primo terreno di gioco del Be\u015fikta\u015f \u00e8 stato per\u00f2 il \"Papaz\u0131n \u00c7ay\u0131r\u0131\" (\"campo del prete\"), che ospitava tutti gli incontri del campionato di calcio di Istanbul; questo, oggi noto come Stadio \u015e\u00fckr\u00fc Sara\u00e7o\u011flu, ospita le gare interne del . Nel 1921 il \"Papaz\u0131n\" perse la sua importanza a causa dell'apertura dello Stadio di Taksim, che venne utilizzato anch'esso congiuntamente fino alla sua demolizione, avvenuta nel 1940; in quella zona si trovano oggi il Parco di Gezi e la celebre Piazza Taksim. Dal 1947 il Be\u015fikta\u015f ha giocato invece nello Stadio BJK \u0130n\u00f6n\u00fc, che poteva ospitare 41.905 persone: esso \u00e8 stato utilizzato fino alla sua demolizione, avvenuta nel 2013 per far posto all'attuale impianto.\nAllenatori e presidenti.\nDi seguito l'elenco degli allenatori che si sono succeduti alla guida tecnica del club:\nDi seguito l'elenco dei presidenti che si sono succeduti alla dirigenza del club:\nPalmar\u00e8s.\nCompetizioni regionali.\n Coppa Istanbul: 2\n1944, 1946\n Scudo di Istanbul: 1\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1959 alla 2019-2020 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 \u0130brahim \u00dcz\u00fclmez a quota 63, mentre il miglior marcatore \u00e8 Oktay Derelio\u011flu con 14 gol.\nRecord di presenze e di gol nelle coppe europee.\nDati aggiornati al 21 aprile 2017.\nStatistiche di squadra.\nPer quanto riguarda la partecipazione ai tornei internazionali, il club esord\u00ec nella Coppa dei Campioni 1958-1959 ma fino alla Coppa dei Campioni 1986-1987 venne sempre eliminato al primo turno: in questa occasione sconfisse invece la e salt\u00f2 il turno successivo a causa della rinuncia dell'. Arriv\u00f2 quindi ai quarti, dove fu per\u00f2 nettamente battuto dalla ; raggiunse in seguito questo traguardo, il migliore, anche nella Coppa UEFA 2002-2003 (sconfitta contro la ) e nella UEFA Europa League 2016-2017. Notevole \u00e8 comunque anche l'approdo agli ottavi della UEFA Champions League 2017-2018 dopo aver terminato il gruppo al primo posto e senza subire sconfitte (4 vittorie e 2 pareggi).\nA livello internazionale la miglior vittoria \u00e8 per 6-0, ottenuta contro il nel secondo turno preliminare dell'UEFA Europa League 2018-2019, mentre la peggior sconfitta \u00e8 l'8-0 subito contro il nella fase a gironi della UEFA Champions League 2007-2008.\nOrganico.\nRosa 2021-2022.\n\"Aggiornata all'11 febbraio 2022.\""}
