{"id": "304696", "revid": "124565684", "url": "https://it.wikipedia.org/wiki?curid=304696", "title": "Edda Ciano", "text": "Durante il regime Fascista fu insignita della medaglia di bronzo al valor militare per l'opera di assistenza svolta durante la prima fase della seconda guerra mondiale, come crocerossina, conseguente alla dichiarazione di guerra del Regno d'Italia all'Unione Sovietica sul fronte russo sia nell'occupazione militare dell'esercito del Regno d'Italia dei balcani in Albania, dove nel 1941 una nave-ospedale su cui svolgeva servizio fu affondata dagli inglesi ed Edda rimase in acqua per alcune ore.\nBiografia.\nEdda nasce a Forl\u00ec ed \u00e8 la primogenita di Benito Mussolini e Rachele Guidi. La coppia in quel tempo non \u00e8 sposata, in ossequio alle idee anarco-socialiste di Mussolini, quindi Edda viene registrata nell'atto di nascita come figlia illegittima dal padre Benito, con l'indicazione \"N. N.\" al posto del nome materno. Ci\u00f2 far\u00e0 poi nascere la leggenda (sfruttata talvolta a scopi politici) secondo cui sua madre sarebbe stata Angelica Balabanoff, una militante socialista israelita di origine russa che ebbe una relazione con Mussolini all'epoca in cui entrambi erano esuli in Svizzera.\nIl 24 aprile 1930, presso la Chiesa di San Giuseppe a via Nomentana a Roma, Edda sposa Gian Galeazzo Ciano, da cui avr\u00e0 tre figli: Fabrizio (detto Ciccino) nato nel 1931, morto nel 2008 in Costa Rica, dove viveva da oltre 30 anni, Raimonda (detta Dindina) nata nel 1933 e morta nel 1998, e Marzio (detto Mowgli) nato nel 1937 e morto nel 1974. Le nozze, avvenute a Roma, segnano l'avvio dell'inarrestabile ascesa politica del marito come 'delfino' di Mussolini.\nDopo una parentesi in diplomazia, Ciano diventa prima sottosegretario alla stampa e propaganda e poi ministro degli esteri. Nel 1939, con l'occupazione italiana dell'Albania, la citt\u00e0 di Saranda prende il nome di Porto Edda, che conserva fino al 1944. Filotedesca, Edda appogger\u00e0 sempre le posizioni del padre sulla guerra, pi\u00f9 tentennante sar\u00e0 il marito Galeazzo.\nDi personalit\u00e0 intraprendente e irrequieta, presenta comportamenti da lei stessa in seguito definiti \"da maschiaccio\", che la porteranno non di rado a scontrarsi col potente padre che, pare, ebbe a dire: \"Sono riuscito a sottomettere l'Italia, ma non riuscir\u00f2 mai a sottomettere mia figlia\". Il suo carattere indomito si manifesta sia da bambina (portata a studiare nel collegio delle signorine \"bene\" di Poggio Imperiale, si fa ritirare dopo poco), sia da ragazza (\u00e8 una delle prime donne a portare i pantaloni e il bikini), sia da adulta (tradisce - ricambiata - il marito, fuma, gioca d'azzardo).\nLa notte del Gran consiglio del 25 luglio 1943, Ciano vota l'Ordine del giorno Grandi di sfiducia a Mussolini, che porta all'arresto del suocero e alla nomina di Badoglio. I Ciano, gi\u00e0 sorvegliati, rimangono quell'estate a Roma, nonostante il pericolo per la loro incolumit\u00e0 personale. Il ricostituito regime fascista repubblicano, ristabilito dall'esercito tedesco che aveva occupato l'Italia, accusa Galeazzo Ciano di alto tradimento: inizia la tragedia di Edda, la quale conduce una dura battaglia solitaria per salvare la vita del marito, cercando di barattarla con i famosi Diari tenuti dal consorte durante gli anni al potere, fortemente critici verso la Germania. Edda ha furiosi scontri col padre perch\u00e9 sembra intenzionato a non volere salvare il genero Galeazzo, ma soprattutto con la madre Rachele, che detesta il genero, nel tentativo di salvare il marito dalla condanna a morte, decisa al processo di Verona nel 1944. Solo 50 anni dopo in punto di morte, Edda dichiarer\u00e0 di aver perdonato suo padre per non aver potuto o voluto salvare la vita di Galeazzo. Della madre dir\u00e0: \u00abLei ha difeso il suo uomo, io ho difeso il mio\u00bb.\nGi\u00e0 prima della fucilazione del marito, avvenuta l'11 gennaio 1944, Edda fugge dalla clinica \"La Ramiola\" di Parma; pernotta sotto falso nome nell'albergo \"La Madonnina\" di Cantello, in provincia di Varese, registrandosi come \"Santos Emilia di Giuseppe e di Manfredi Carla\", nata a Bologna il 25 giugno 1914, residente a Roma. Il 9 gennaio Edda espatria clandestinamente con i figli in Svizzera; utilizzando nomi e documenti falsificati, varca i confini italiani attraverso Stabio, nel Varesotto. Alla dogana svizzera, si presenta dapprima col nome di duchessa d'Aosta, ma dopo ore di attesa, al momento di precisare le proprie generalit\u00e0, confessa a un ufficiale di essere Edda Ciano: implorando l'asilo nel paese neutrale, viene quindi ospitata nel piccolo convento delle suore domenicane di Neggio. Dopo quattro mesi dalla fine della guerra e dalla fucilazione di Mussolini, dietro richiesta del governo italiano, gli svizzeri fanno uscire Edda dal paese. Viene condannata a due anni di confino sull'isola di Lipari. Dopo un anno beneficia dell'amnistia promulgata da Palmiro Togliatti, in quel momento ministro della giustizia, e si ricongiunge ai figli.\nSi ritira infine a Capri, alternando la permanenza nella sua villa con quella nella casa romana. \nIn et\u00e0 avanzata Edda Ciano concede una serie di interviste. La prima viene filmata nel 1982 nei giardini di Villa Torlonia, un tempo residenza della famiglia Mussolini e oggi parco pubblico: l'intera intervista costituisce la quarta puntata (dal titolo \"Padre mio, amore mio\") della serie di documentari \"Tutti gli uomini del Duce\", a cura di Nicola Caracciolo. Altre interviste vengono registrate nel 1989 da un amico di vecchia data. Nelle diverse occasioni Edda racconta la sua vita: l'infanzia, l'adolescenza, il suo rapporto con i genitori, le loro passioni, l'ascesa al potere del padre, i suoi amori, il marito Galeazzo Ciano e le sue vicende politiche, le guerre, la vita mondana, le tragiche giornate di Verona.\nEdda Ciano muore a Roma l'8 aprile 1995 a 84 anni per via di una grave infezione renale per cui era ricoverata da tempo; \u00e8 sepolta a Livorno, nel Cimitero della Purificazione, accanto al marito.\nUna dei suoi tre figli, Raimonda Ciano, fu allieva del collegio Santa Elisabetta, gestito dalle suore francescane missionarie del Sacro Cuore."}
{"id": "304697", "revid": "6618523", "url": "https://it.wikipedia.org/wiki?curid=304697", "title": "Pseudoetimologia", "text": ""}
{"id": "304698", "revid": "1543377", "url": "https://it.wikipedia.org/wiki?curid=304698", "title": "Carles Puyol", "text": "Considerato uno dei migliori difensori della storia, \u00e8 stato campione d'Europa nel 2008 e del mondo nel 2010 con la nazionale spagnola ed \u00e8 stato inserito nella \"squadra ideale del decennio\" dal \"Sun\" nel 2009. In carriera ha sempre militato nel , tra squadra riserve e prima squadra, aggiudicandosi, tra l'altro, sei campionati spagnoli e tre UEFA Champions League.\nCaratteristiche tecniche.\nDifensore di sicura affidabilit\u00e0, abile nel colpo di testa e nell'anticipo, Puyol ha giocato in tutti i ruoli della difesa, stabilmente come difensore centrale, anche se all'occorrenza veniva utilizzato come terzino destro o sinistro, nella difesa a 4.\nPuyol \u00e8 anche conosciuto per la sua leadership ed etica del lavoro, tanto che il suo compagno di squadra Gerard Piqu\u00e9 ha detto di lui: \u00ab\u00c8 uno che, anche se si sta vincendo 3-0 e mancano pochi secondi alla fine della partita, grider\u00e0 al massimo della sua voce se pensa che la concentrazione stia andando via\u00bb.\nCarriera.\nClub.\nInizi\u00f2 a giocare nel C. Pobla de Segur come portiere per poi diventare attaccante dopo un infortunio alla spalla. Nel 1995 pass\u00f2 alla \"cantera\" del Barcellona, dove inizialmente gioc\u00f2 come centrocampista difensivo. Nel 1997 inizi\u00f2 a giocare nel Barcellona B come terzino destro.\nEsord\u00ec con la squadra A il 2 ottobre 1999 in trasferta sul campo del Real Valladolid (0-2). Lanciato da Louis Van Gaal nella posizione di terzino destro, ricopr\u00ec il ruolo per due stagioni e si distinse come abile marcatore. Nelle stagioni seguenti seppe ricoprire con successo anche altri ruoli difensivi e di centrocampo. \nNel 2002 fu inserito dalla UEFA nella Squadra dell'anno come migliore laterale destro.\nNel 2003 il presidente Joan Gaspart gli fece firmare un contratto valevole fino al 30 giugno 2007, facendone uno degli elementi pi\u00f9 preziosi della rosa: la clausola di rescissione fu fissata, infatti, a 180 milioni di euro. Dal 2003-2004 divenne il capitano del Barcellona.\nNel 2004-2005 vinse il titolo spagnolo, primo trofeo con la maglia blaugrana. Nel 2005-2006 rivinse il titolo spagnolo e si aggiudic\u00f2 con la sua squadra la Champions League. Fu poi eletto miglior difensore della competizione europea.\nAlla fine della stagione 2006-2007 pat\u00ec una lesione alla rotula, che non gli imped\u00ec di rientrare in campo per l'inizio dell'annata successiva (perse solo un mese, settembre). Il 6 aprile 2008 stabil\u00ec un record: nella partita contro il Getafe conquist\u00f2 ben 22 palloni, primato per la Primera Divisi\u00f3n, ottenuto superando il record appartenente a Sergio Ramos. Il 27 ottobre dello stesso anno la FIFPro inser\u00ec Puyol nel proprio undici dell'anno.\nNel 2009 vinse il titolo spagnolo, la Coppa del Re e la Champions League, realizzando uno storico \"triplete\", diventato poi \"sextete\", vincendo nello stesso anno anche la Supercoppa UEFA, la Supercoppa di Spagna e il Mondiale per club.\nNel 2011 vinse campionato, Champions League, ed arriv\u00f2 in finale di Coppa del Re perdendola contro il Real Madrid. Nella finale di Champions League, al momento della premiazione, cedette la fascia di capitano al compagno \u00c9ric Abidal, operato due mesi prima per un tumore al fegato, permettendogli di alzare il trofeo.\nIl 18 gennaio 2012 sigla il suo primo goal in Coppa del Re dopo 12 anni con la maglia del Barcellona, realizzando il momentaneo 1-1 contro il Real Madrid (la partita fu poi vinta per 2-1 grazie alla rete di \u00c9ric Abidal).\nIl 2 ottobre 2012, nella ripresa del match contro il Benfica il capitano dei blaugrana ricadde male sul braccio sinistro, che si pieg\u00f2 in maniera innaturale. I medici gli riscontrarono una brutta lussazione del gomito sinistro che lo avrebbe tenuto lontano dal campo per circa tre mesi.\nIl 18 dicembre rinnov\u00f2 il suo contratto col Barcellona fino al 2016 con una clausola rescissoria pari a 10 milioni di euro.\nIl 4 marzo 2014 convoc\u00f2 una conferenza stampa in cui annunci\u00f2 che, nonostante avesse ancora due anni di contratto, al termine della stagione avrebbe lasciato il Barcellona a causa delle sue condizioni fisiche, decidendo poi di ritirarsi dal calcio giocato visto che con i medici non riusc\u00ec a trovare una soluzione al suo problema al ginocchio.\nLasci\u00f2 cos\u00ec il Barcellona dopo 15 stagioni, 593 partite disputate, 18 gol segnati e 21 titoli vinti.\nNazionale.\nEsordisce con la Nazionale maggiore il 15 novembre 2000 nell'amichevole persa 1-2 contro i . Segna il suo primo gol in un'amichevole pre-mondiale contro l'Irlanda Del Nord, vinta poi 5-0\nCon la selezione del suo paese partecipa nel 2002 ai Mondiali in Asia giocando quattro partite, l'ultima ai quarti di finale, persa contro i padroni di casa della Corea del Sud ai calci di rigore. Nel 2004 prende parte al Campionato europeo nel quale la Spagna esce al primo turno arrivando terza dietro a Grecia e Portogallo, che arriveranno rispettivamente prima e seconda alla fine dell'europeo e disputa tre partite, mentre nel 2006 partecipa ai Mondiali in cui la Spagna arriva prima nel girone vincendo tutte e tre le partite, ma poi viene eliminata dalla Francia agli ottavi di finale per 3-1, che sar\u00e0 finalista del torneo nel quale Puyol disputa ancora tre partite.\nCon la Nazionale si laurea campione d'Europa nel 2008 in Austria e Svizzera, giocando cinque gare e rimanendo a riposo nella terza (e non decisiva) sfida della fase a gironi. Disputa poi la Confederation Cup 2009, in cui la Spagna arriva prima nel girone vincendo le prime tre partite del torneo. Inspiegabilmente la Spagna perde in semifinale con gli Stati Uniti per 2-0. La Spagna poi vince contro il Sudafrica per 3-2 nella finale terzo/quarto posto. Puyol disputa tre partite. Al Mondiali del 2010 arriva anche il trionfo iridato dopo la vittoria in finale sull'Olanda; lo stesso Puyol realizza il goal di testa su cross di Xavi da calcio d'angolo, che porter\u00e0 la vittoria nella semifinale contro la Germania per 1-0.\nIl 5 febbraio 2013, nella partita contro l'Uruguay a Doha, festeggia la presenza numero 100 con la maglia della Nazionale spagnola.\nDopo il ritiro.\nNell'estate del 2014 viene messo sotto contratto nello staff tecnico del Barcellona, dove frequenta un corso per diventare dirigente. A novembre rifiuta la proposta di Roberto Mancini di diventare suo vice sulla panchina dell' per il fatto che non ha il patentino, e non \u00e8 iscritto a corsi per tecnici ribadendo poi che \u00e8 gi\u00e0 sotto contratto con il Barcellona dove frequenta un corso per diventare dirigente. Il 5 gennaio 2015 annuncia le sue dimissioni dal club catalano in seguito al licenziamento del direttore sportivo Andoni Zubizarreta.\nHa capitanato la selezione spagnola che ha disputato a Londra la Star Sixes nel luglio 2017.\nNel marzo 2019 viene scelto come ambasciatore per l\u2019Europeo 2020."}
{"id": "304699", "revid": "13948", "url": "https://it.wikipedia.org/wiki?curid=304699", "title": "Bizzeffe", "text": ""}
{"id": "304700", "revid": "34392", "url": "https://it.wikipedia.org/wiki?curid=304700", "title": "Disturbo paranoide della personalit\u00e0", "text": ""}
{"id": "304701", "revid": "1884099", "url": "https://it.wikipedia.org/wiki?curid=304701", "title": "Pancetta di Calabria", "text": "Pancetta di Calabria (DOP) \u00e8 un preparato a base di carne D.O.P."}
{"id": "304702", "revid": "47597931", "url": "https://it.wikipedia.org/wiki?curid=304702", "title": "Edda Mussolini", "text": ""}
{"id": "304704", "revid": "1305772", "url": "https://it.wikipedia.org/wiki?curid=304704", "title": "Reckingen", "text": ""}
{"id": "304705", "revid": "767487", "url": "https://it.wikipedia.org/wiki?curid=304705", "title": "Gluringen", "text": "Gluringen (toponimo tedesco) \u00e8 una frazione di 145 abitanti del comune svizzero di Goms, nel Canton Vallese (distretto di Goms).\nStoria.\nGi\u00e0 comune autonomo, nel 2004 \u00e8 stato accorpato all'altro comune soppresso di Reckingen per formare il nuovo comune di Reckingen-Gluringen, il quale a sua volta nel 2017 \u00e8 stato accorpato agli altri comuni soppressi di Blitzingen, Grafschaft, M\u00fcnster-Geschinen e Niederwald per formare il nuovo comune di Goms.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGeschinen \u00e8 servito dall'omonima stazione, sulla ferrovia del Furka-Oberalp.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "304707", "revid": "123699569", "url": "https://it.wikipedia.org/wiki?curid=304707", "title": "Pancetta piacentina", "text": "La pancetta piacentina (DOP) \u00e8 un preparato italiano a base di carne a Denominazione di origine protetta.\nSalume tipico della provincia di Piacenza, si presenta di forma cilindrica, di peso variabile tra i 4 e gli 8\u00a0kg. Al taglio si distinguono chiaramente la parte bianca adiposa e la parte rosso vivo della carne. Gli allevamenti dei suini destinati alla produzione della pancetta piacentina debbono essere situati del territorio delle regioni Lombardia ed Emilia-Romagna, la zona di lavorazione \u00e8 la sola provincia di Piacenza.\nIl gusto della pancetta piacentina \u00e8 molto particolare e la grande percentuale di grasso gli conferisce un odore e sapore dolce e leggermente speziato molto gradevole.\nLa produzione avviene all'interno del territorio della provincia di Piacenza, limitatamente alle aree ad altitudine inferiore ai 900 metri s.l.m..\nProcedimento.\nUna fiera dedicata alla pancetta si tiene a Ponte dell'Olio (PC) nel mese di maggio."}
{"id": "304708", "revid": "125467936", "url": "https://it.wikipedia.org/wiki?curid=304708", "title": "Brendan Fraser", "text": "\u00c8 divenuto famoso al grande pubblico per aver interpretato Rick O'Connell, protagonista dei tre film colossal \"La Mummia\" (1999), \"La mummia - Il ritorno\" (2001) e \"La mummia - La tomba dell'Imperatore Dragone\" (2008) e anche \"George re della giungla...?\" (1997)\nBiografia.\nFiglio di un funzionario del servizio estero dell'ufficio del turismo del governo canadese, durante l'infanzia e la giovent\u00f9 si trasfer\u00ec spesso con la famiglia al seguito del padre. Ha vissuto a Detroit, Seattle, Ottawa e anche in Europa, prima nei Paesi Bassi e successivamente in Svizzera. La prima performance teatrale professionale di Fraser ebbe luogo in un teatro del West End di Londra. Inizi\u00f2 a recitare all\"Upper Canada College\" di Toronto, per poi concludere gli studi di drammaturgia al \"Cornish College of the Arts\" di Seattle. Dopo aver preso in considerazione l'idea di continuare gli studi in Texas si ferm\u00f2 a Hollywood. Dopo aver recitato in un paio di film per la televisione, esordisce sul grande schermo nel 1991 con \"Dogfight - Una storia d'amore\".\nCarriera.\nGrazie alle sue doti, Fraser si dimostra il protagonista ideale di film come \"Scuola d'onore\" (1992), \"Il mio amico scongelato\" (1992), \"Un pezzo da 20\" (1993), \"110 e lode\" (1994), \"Airheads - Una band da lanciare\" (1994), \"Sinistre ossessioni\" (1995) e \"Scambio di identit\u00e0\" (1996). Nel 1997 ottiene la popolarit\u00e0 interpretando il protagonista di un successo della Disney, \"George re della giungla...?\", versione live action di un popolare cartone animato statunitense (e anche nel film televisivo \"L'orgoglio di un figlio\" con Faye Dunaway).\nIl film lancia la carriera di Fraser; nel 1998 rivela inaspettate capacit\u00e0 interpretative nel crepuscolare \"Demoni e dei\", e l'anno successivo prende parte al kolossal \"La mummia\". Sempre nel 1999 \u00e8 protagonista nel film \"Sbucato dal passato\". Seguono altre pellicole dello stesso genere, alcune tratte ancora da serie di cartoni animati, come \"Dudley Do-Right\" (1999) e \"Monkeybone\" (2001), nel quale interagisce con cartoon di vario genere. A queste si aggiungono \"Indiavolato\" (2000), remake di un film degli anni sessanta e il sequel \"La mummia - Il ritorno\" (2001).\nTra il 2002 e il 2004 partecipa come ospite a tre puntate (1x22, 1x23, 3x14) della serie televisiva \"Scrubs - Medici ai primi ferri\". Nel 2003 torna a interagire con personaggi del mondo dell'animazione in \"\", mentre nel 2004 dimostra ancora una volta di poter interpretare ruoli drammatici in \"Crash - Contatto fisico\". Durante il 2008 recita nel film \"Inkheart - La leggenda di cuore d'inchiostro\", \"Viaggio al centro della Terra 3D\" e ritorna nei panni di Rick O'Connell nel terzo film de \"La mummia\", \"La mummia - La tomba dell'Imperatore Dragone\". Nel 2013 recita in tre film: \"Non lasciarmi sola\", \"Pawn Shop Chronicles\" e \"Una rete di bugie\".\nNel 2019 \u00e8 nel cast principale della serie televisiva \"Doom Patrol,\" basata sull'omonimo gruppo di supereroi della DC Comics e distribuita in Italia da Amazon Prime Video: interpreta Clifford \"Cliff\" Steele / Robotman, un membro della Doom Patrol ed ex pilota di auto da corsa, il cui cervello \u00e8 stato inserito all'interno di un corpo robotico dopo che un incidente ha distrutto il suo. Egli d\u00e0 anche la voce al personaggio nella versione originale.\nL'ottobre 2021 viene ufficializzato da Warner Bros che vestir\u00e0 i panni del \"villain\" Firefly nel film \"Batgirl\", diretto da Adil El Arbi e Bilall Fallah.\nVita privata.\nNel 1993 incontra l'attrice Afton Smith. Legati sentimentalmente da allora, si sposano il 27 settembre 1998. Hanno tre figli, Griffin Arthur (2002), Holden Fletcher (2004) e Leland (2006). La coppia ha divorziato nell'aprile 2008.\nNel febbraio 2018 l'attore ha accusato l'ex presidente della HFPA (Hollywood Foreign Press Association) Philip Berk di molestie sessuali nei suoi confronti avvenute nel 2003, sostenendo che a causa di questo accaduto aveva deciso di ritirarsi dalla vita pubblica e declinare varie offerte di lavoro.\nDoppiatori italiani.\nNelle versioni in italiano dei suoi film, Brendan Fraser \u00e8 stato doppiato da:\nDa doppiatore \u00e8 sostituito da:"}
{"id": "304709", "revid": "123678373", "url": "https://it.wikipedia.org/wiki?curid=304709", "title": "Prosciutto di Carpegna", "text": "Il prosciutto di Carpegna (DOP) \u00e8 un preparato a base di carne suina italiana (Emilia-Romagna, Marche e Lombardia) a Denominazione di origine protetta tipico di Carpegna (PU)."}
{"id": "304715", "revid": "767487", "url": "https://it.wikipedia.org/wiki?curid=304715", "title": "Sagrato", "text": "Il sagrato (anche detto sacrato) \u00e8 lo spazio consacrato davanti alla facciata principale di una chiesa, spesso sopraelevato di qualche gradino rispetto al livello della strada e a volte delimitato da una balaustra o da una cancellata.\nStoria.\nIl lemma \"sagrato\" ha origine dal termine di lingua latina \"sacratum\", traducibile come terreno consacrato. Esso, pertanto, fa gi\u00e0 parte della sacralit\u00e0 dell'edificio di culto.\nIl sagrato, nell'antichit\u00e0, era il luogo deputato alla sepoltura dei fedeli cristiani. Tale luogo, antistante alla chiesa, viene ad avere una propria caratterizzazione in ambito architettonico, soltanto in epoca romanica.\nEpoca romanica e gotica.\nIn tale periodo, il sagrato era il luogo in cui i fedeli erano aspersi con l'acqua santa, prima dell'inizio della funzione domenicale. Tale rito aveva una funzione purificatrice in quanto il fedele, soltanto dopo aver ricevuto tale benedizione, poteva varcare la soglia di ingresso della chiesa. Soglia che simboleggiava la porta del cielo. Col tempo, il rito della benedizione nel sagrato \u00e8 stato sostituito col segno della croce con acqua benedetta, posta in acquasantiere all'ingresso della chiesa.\nEpoca contemporanea.\nIn epoca contemporanea, il sagrato \u00e8 diventato lo spazio deputato all'accoglienza dei fedeli. La Chiesa cattolica, nel disciplinare la costruzione o ristrutturazione dei propri luoghi di culto, afferma come tale luogo debba essere nitido, ordinato, accogliente e gradevole al pari della propria casa.\nLetteratura.\nNel romanzo \"Fermo e Lucia\" (tomo II, cap.7) di Alessandro Manzoni il \"Conte del Sagrato\" \u00e8 un nobile che aveva commesso uno dei suoi delitti proprio sul sagrato di una chiesa. Egli sar\u00e0 poi l'Innominato nei \"Promessi sposi\". Manzoni cos\u00ec descrive il personaggio nel \"Fermo e Lucia\":\"...arbitro violento dei negozi altrui come di quelli nei quali era parte, raccettatore di tutti i banditi, di tutti i fuggitivi per delitti quando fossero abili a commetterne di nuovi, appaltatore di delitti per professione\"."}
{"id": "304716", "revid": "62004", "url": "https://it.wikipedia.org/wiki?curid=304716", "title": "Meisterschaft von Z\u00fcrich 1969", "text": "Il Meisterschaft von Z\u00fcrich 1969, cinquantaseiesima edizione della corsa, si svolse il 4 maggio 1969 su un percorso di 261 km. Venne vinto dal belga Roger Swerts che termin\u00f2 in 6h49'35\"."}
{"id": "304719", "revid": "767487", "url": "https://it.wikipedia.org/wiki?curid=304719", "title": "Meisterschaft von Z\u00fcrich 1968", "text": "Il Meisterschaft von Z\u00fcrich 1968, cinquantacinquesima edizione della corsa, si svolse il 5 maggio 1968 su un percorso di 249 km. Venne vinto dall'italiano Franco Bitossi che termin\u00f2 in 6h27'40\"."}
{"id": "304726", "revid": "107199842", "url": "https://it.wikipedia.org/wiki?curid=304726", "title": "Monopinna", "text": "La monopinna \u00e8 un'attrezzatura natatoria in vetroresina o fibra di carbonio nella quale viene montata una coppia di scarpette di gomma. Attrezzo usato nel nuoto pinnato e, pi\u00f9 recentemente, dagli apneisti.\nStoria.\nLa prima monopinna ad oggi conosciuta \u00e8 la \"matrimoniale\" realizzata da Franco Pavone della SUB Bologna, nel 1969. \nIn campo agonistico, i primi ad usarla nel nuoto pinnato sono stati gli atleti degli stati dell'est Europa nei primi anni settanta. \nNegli ultimi anni, dal 2003 circa, si sono sviluppate monopinne con la pala inclinata fino a 20 gradi rispetto alla scarpetta; questa \u00e8 inoltre passata da una sezione piatta a una sezione ovoidale, decisamente pi\u00f9 idrodinamica, in modo da avere una migliore spinta e un migliore sfruttamento dello spostamento dell'acqua da parte dell'attrezzo, che tende in movimento ad assumere una forma simile ad un cucchiaio.\nCon quest'inclinazione la pala della monopinna rimane sempre \"in presa\" nell'acqua, migliorando il rendimento e minimizzando i fattori fisici predisponenti all'attivit\u00e0. Prima dell'avvento delle scarpette inclinate gli atleti con articolazioni a livello della caviglia poco dotate di estensione limitavano le loro prestazioni, inficiando la posizione della pala in acqua, facendole assumere una posizione di \"riposo\" svantaggiosa tra una spinta e l'altra e una dissipazione dell'energia nel senso verticale, poco utile all'avanzamento.\nQuesta nuova concezione ha consentito un deciso miglioramento dei tempi nella varie distanze.\nCaratteristiche.\n\u00c8 l'elemento base del nuoto pinnato. \u00c8 costituita da una pala unica che pu\u00f2 essere in plastica (usata solo per i giovani atleti che si avviano al preagonismo), in fibra di vetro (vetroresina), e pi\u00f9 recentemente anche in carbonio e kevlar. Nel corso del tempo ha avuto una evoluzione, fino a giungere ad un modello che si pu\u00f2 definire standard: le dimensioni vanno dai 60/80 centimetri di lunghezza e 60/70 centimetri di larghezza. \nI piedi, uniti paralleli, sono alloggiati in scarpette di gomma morbida (simili alle normali scarpette usate dai subacquei). Molto spesso gli atleti utilizzano puntali in neoprene che servono a calzare meglio la scarpetta. La pala si differenzia in base alla forma e alla durezza (l'unit\u00e0 di misura \u00e8 il chilo/spinta): le monopinna da velocit\u00e0 sono pi\u00f9 rigide (pi\u00f9 chili/spinta) mentre le monopinne da mezzo fondo sono pi\u00f9 morbide, oltre che di dimensioni lievemente superiori.\nLa monopinna permette di raggiungere velocit\u00e0 molto elevate in acqua. Il record del mondo nei 100 metri in superficie \u00e8 intorno ai 35 secondi. Il movimento dell'uomo in acqua \u00e8 simile a quello a delfino a nuoto libero, con la differenza che le braccia nel nuoto pinnato restano ferme, distese in avanti sopra la testa, assumendo una forma \"\"a cuneo\" atta alla penetrazione in acqua. \nLe monopinna si differenziano tra loro per la durezza della pala (solitamente \"Dura\", \"Media\", \"Morbida\"\") e della scarpetta, anch'essa pi\u00f9 o meno rigida."}
{"id": "304729", "revid": "339392", "url": "https://it.wikipedia.org/wiki?curid=304729", "title": "Fucile Maxim", "text": ""}
{"id": "304731", "revid": "267975", "url": "https://it.wikipedia.org/wiki?curid=304731", "title": "Dovia", "text": ""}
{"id": "304734", "revid": "125049531", "url": "https://it.wikipedia.org/wiki?curid=304734", "title": "Fortore", "text": "Il Fortore (\"Fertor\" in latino) \u00e8 un fiume lungo 86\u00a0km che scorre nelle province di Benevento, Campobasso e Foggia.\nPercorso.\nNasce dal monte Altieri sul versante adriatico dell'Appennino campano, dall'unione di quattro ruscelli: \nI quattro torrenti confluiscono in contrada Facchiano, a circa 4\u00a0km da San Bartolomeo in Galdo (BN).\nIl fiume prosegue il suo corso da sud a nord, inizialmente in una valle stretta e tortuosa, che poi si fa pi\u00f9 ampia, separando i territori comunali di San Bartolomeo in Galdo sulla riva destra, e di Baselice (BN) sulla riva sinistra. \nRiceve a destra i torrenti Ripa e Mariella e da sinistra il torrente Cervaro; quest'ultimo (da non confondersi con l'omonimo fiume Cervaro) sorge nella localit\u00e0 di Piana del Bosco e percorre circa 10\u00a0km, ricevendo come affluenti i torrenti Vallone Mazzocca, Fosso Porcara, Fosso San Felice, Scortica e Giumenta.\nDopo 22\u00a0km, nel territorio del comune di Castelvetere in Val Fortore, in localit\u00e0 Cucchiarone, presso il monte Sant'Angelo, esce dalla provincia di Benevento.\nSegna quindi il confine tra la provincia di Campobasso nel Molise e la provincia di Foggia nella Puglia, dove \u00e8 sbarrato a formare il lago di Occhito.\nSfocia nel mar Adriatico nel territorio del comune di Serracapriola, a poca distanza dal lago di Lesina."}
{"id": "304737", "revid": "697352", "url": "https://it.wikipedia.org/wiki?curid=304737", "title": "Bicocca", "text": ""}
{"id": "304740", "revid": "1305772", "url": "https://it.wikipedia.org/wiki?curid=304740", "title": "Be Bop a Lula (programma televisivo)", "text": "Be Bop a Lula \u00e8 stato un programma televisivo italiano musicale condotto da Red Ronnie, andata in onda su Italia 1 dal 1984 al 1991.\nContenuto.\nProgrammato con cadenza settimanale, inizialmente il gioved\u00ec in seconda serata, poi il luned\u00ec al medesimo orario e infine alle 14.30 del sabato, la prima puntata \u00e8 stata trasmessa il 15 marzo 1984 alle 22:30 ed \u00e8 terminato a sette anni di distanza, il 30 marzo 1991. Il titolo del programma, successore dell'estivo \"Bandiera gialla\" sempre di Red Ronnie, \u00e8 stato scelto in onore del brano omonimo di Gene Vincent.\nLa prima stagione termin\u00f2 il 31 maggio 1984 con una puntata, nella quale figuravano un'intervista a Patty Pravo, un servizio sui Kim &amp; The Cadillacs ed un'anteprima del film Zona proibita.\nA met\u00e0 strada tra il talk show e il programma musicale, venivano trattati argomenti tra i pi\u00f9 disparati come Dio o l'AIDS, passando per l'amore o anche la droga. In particolare il tema che il conduttore Red Ronnie trattava, diveniva l'oggetto delle domande poste ai personaggi intervistati ogni puntata; tra i moltissimi ospiti si possono menzionare Vasco Rossi, Ivan Cattaneo, Edoardo Bennato, Belouis Some, Raf, Pink Floyd, Matia Bazar, Aleandro Baldi, Boy George, Orietta Berti, Samantha Fox, David Bowie, Curiosity Killed the Cat, Grace Jones, Dead or Alive, Gianni Morandi, Jim Kerr, Mick Hucknall, Mike Peters, Enrico Ruggeri, Linda Di Franco, Vincenzo Muccioli, Patty Pravo, Pino Daniele, Jovanotti, Gino Paoli, Van Morrison, Ronnie James Dio, Amanda Lear e i Krisma.\nLa trasmissione comprendeva dei Concorsi, uno aveva per Premio in Palio la cinghia del basso di John Taylor. Red Ronnie mostr\u00f2 la massa di Posta giunta in Redazione.\nLa quasi totalit\u00e0 delle interviste a Londra fu realizzata dalla corrispondente Stefania Bochicchio, giornalista musicale della carta stampata (\"Rock Star\", \"TuttiFrutti\", \"XIX secolo\", \"Panorama\"), alla quale Red Ronnie dette la direttiva di tenersi fuori campo durante le riprese. In sede di montaggio poi, la voce del conduttore veniva sovrapposta a quella originale, creando cos\u00ec in diversi telespettatori un potenziale fraintendimento sulla reale identit\u00e0 dell'intervistatore.\nDiverse puntate del programma erano strutturate come monografie sui pi\u00f9 noti e acclamati cantanti degli anni ottanta, come la puntata dell'11 dicembre 1988, interamente dedicata ai concerti milanesi dei Duran Duran al PalaSharp di Milano."}
{"id": "304741", "revid": "287204", "url": "https://it.wikipedia.org/wiki?curid=304741", "title": "Buonanotte, Signor Lenin", "text": "Buonanotte, Signor Lenin \u00e8 un libro di Tiziano Terzani pubblicato nel 1992. Narra il viaggio del giornalista fiorentino all'interno dell'U.R.S.S. mentre \u00e8 in atto la sua dissoluzione. Il libro \u00e8 corredato da numerose fotografie scattate dallo stesso autore.\nTrama.\nQuando il 19 agosto del 1991 Gorbaciov viene deposto da un golpe, poi fallito, Terzani si trova sul fiume Amur in Siberia, lungo il confine con la Cina, al seguito di una spedizione russo-cinese. Mentre tutto il mondo guarda con tensione Mosca, il giornalista coglie l'occasione per intraprendere un lungo viaggio attraverso le diverse repubbliche socialiste sovietiche che lo porter\u00e0 ad essere testimone del crollo dell'impero sovietico.\nCaduto il sistema che faceva da collante per tutte le repubbliche cooptate all'interno del controllo del Cremlino, le reazioni sono molteplici: si scatenano ovunque nazionalismi, i territori e le popolazioni si frantumano, si assiste all'emergere del fondamentalismo islamico. La trasformazione degli apparati politici e statali \u00e8 solo apparente: gli ex-dirigenti del partito comunista, all'indomani del fallimento del golpe, si sono trovati nuovamente nei palazzi del potere: cambia il nome del partito, le innumerevoli statue di Lenin vengono abbattute, ma sembra che poco sia realmente cambiato."}
{"id": "304745", "revid": "767487", "url": "https://it.wikipedia.org/wiki?curid=304745", "title": "Texas Instruments TI-V200", "text": "La Voyage 200 PLT (TI-V200) \u00e8 una calcolatrice grafica programmabile, evoluzione della calcolatrice programmabile TI-92 Plus di Texas Instruments.\nConserva tutte le funzionalit\u00e0 di questa calcolatrice, aggiungendo memoria flash (2.7 mb), e un design pi\u00f9 compatto ed ergonomico.\nPoich\u00e9 \u00e8 pi\u00f9 larga che alta si presenta in forma orizzontale.\nHa comunque il medesimo schermo, lo stesso processore e la stessa tastiera, ma i tasti sono disposti diversamente e in posizione pi\u00f9 comoda.\nTra le sue caratteristiche principali, notevoli sono le capacit\u00e0 di calcolo simbolico (analisi, integrazione, derivazione, operazioni con numeri complessi) in modalit\u00e0 \"pretty print\" (che simula la tradizionale grafia matematica riportata sui libri), diversi moduli grafici (funzioni ed equazioni, equazioni parametriche, successioni, equazioni differenziali, grafici statistici).\nSuccessivamente alla Voyage 200, Texas Instruments ha commercializzato la calcolatrice TI-89 Titanium, che ha le stesse funzioni, ma un formato pi\u00f9 compatto. Anche i programmi per le due calcolatrici sono in buona parte compatibili.\nFlash Apps.\nDi serie (o nel CD-Rom in dotazione, o anche scaricabili nel sito web di Texas Instruments, la Voyage 200 PLT (TI-V200) \u00e8 dotata delle applicazioni: Home, Clock, Y=Editor, Table, Data/Matrix Editor, Graph, Program Editor, Finance, NoteFolio, Numeric Solver, Simultaneous Equation Solver, Polynomial Root Finder, Stats/List Editor, Text Editor, Cabri Geometry, Calculus Tools.\nProgrammazione.\nIl linguaggio di programmazione di default \u00e8 il TI-Basic, molto indicato per semplici programmi. Nella Voyage 200 TI-Basic consente di programmare tutte le funzioni della calcolatrice, anche quelle grafiche e di trasferimento dati.\nIl compilatore TIGCC permette la programmazione in assembler o in C. La Voyage 200 non ha bisogno di Fargo per eseguire i programmi in assembler, diversamente dalla TI-92. Tuttavia i programmi in assembler non possono essere creati e modificati nella calcolatrice, come invece avviene con TI Basic e Program Editor.\nAltri tools permettono lo sviluppo di applicazioni \"Flash\" (TI Flash Studio).\nI programmi (basic, asm, Flash) si possono installare da computer tramite l'adattatore USB-minijack TI-Link e il software TI-Connect fornito da Texas Instruments."}
{"id": "304751", "revid": "125423544", "url": "https://it.wikipedia.org/wiki?curid=304751", "title": "DeeJay Television", "text": "DeeJay Television (anche Dee Jay Television o Deejay Television) \u00e8 stato un programma televisivo italiano dedicato ai videoclip musicali, andato in onda dal 4 giugno 1983 al 7 settembre 1990, inizialmente su Canale 5 e poi su Italia 1, legato all'emittente radiofonica Radio Deejay.\nIl programma.\nLa trasmissione fu ideata da Claudio Cecchetto come appuntamento settimanale, in onda ogni sabato dopo le 22:30 su Canale 5 dal 4 giugno 1983. L'11 febbraio 1984 \"DeeJay Television\" si spost\u00f2 su Italia 1, dove divenne un appuntamento fisso del weekend, in quanto andava in onda il sabato alle 24 e veniva replicata la domenica intorno alle 14.\nIl successivo 15 ottobre il programma si trasform\u00f2 in quotidiano: ogni pomeriggio a partire dalle 14:00 per circa mezz'ora vi si potevano vedere i video musicali di quel periodo, poi condensati nell'edizione lunga della notte tra sabato e domenica.\nProduttori del programma furono successivamente Giovanni Bruni, Valerio Gallorini e Gianni Cinus.\n\"DeeJay Television\" si impose grazie al ritmo e alla spigliatezza dei conduttori, raccolti sotto il nome di Deejay's Gang. Fra questi si annoverano, oltre allo stesso Claudio Cecchetto, anche gli esordienti Sandy Marton, Tracy Spencer, Kay Rush, Jovanotti, Fiorello, Linus, Albertino, Amadeus, Gerry Scotti e Leonardo Pieraccioni.\nNelle prime edizioni i videoclip si riferivano soprattutto a brani pop britannici e statunitensi, in seguito si diede pi\u00f9 spazio alla musica italiana. I videoclip venivano trasmessi in varie elaborazioni: fra queste, \"Sing a Song\" era una specie di karaoke in cui nel video veniva mostrato in sovrimpressione il testo della canzone, mentre i brani in lingue diverse dall'italiano venivano trasmessi anche in versione \"Story\", nella quale compariva il testo tradotto.\nLe prime edizioni del programma avevano anche una sezione dedicata alla classifica dei migliori video, presentata dal deejay Albertino. \nA un grande numero di ospiti internazionali venivano dedicati degli Special, in cui era mostrata un'intervista girata negli studi di Radio Deejay (e trasmessa anche per radio), inframezzata da spezzoni di videoclip. Fra i nomi di maggior prestigio che furono invitati in trasmissione si ricordano Terence Trent D'Arby, Guns N' Roses, Kim Wilde, Nick Kamen, Samantha Fox, Wendy and Lisa, Sheila B, Afrika Bambaataa, Run DMC e Public Enemy, Debbie Gibson, Bon Jovi, Mandy Smith, Bryan Ferry, Boy George, George Michael, Duran Duran, Spandau Ballet.\n\"DeeJay Television\" fu mandata in onda in varie edizioni: la principale andava in onda dal luned\u00ec al venerd\u00ec alle 14.00; fra il 1984 e il 1987 andava in onda, il sabato notte alle 24, \"VideoNight\", una versione di due ore con videoclip prelevati dalla edizione pomeridiana pi\u00f9 altri, in edizione integrale, mai trasmessi. La domenica, fino al 1987, andava in onda \"Domenica Deejay\" (ribattezzata \"Domenica Musica\" nel 1987), una versione di due ore ottenuta con i videoclip e gli Special delle trasmissioni pomeridiane. D'estate venivano trasmesse edizioni speciali (\"Deejay Beach\") dall'Aquafan di Riccione o da Ibiza. La durata di queste edizioni era di un'ora e raccoglieva videoclip di canzoni estive e gran parte degli special trasmessi durante l'edizione invernale pomeridiana.\nNegli anni seguenti la trasmissione inizi\u00f2 a modificarsi radicalmente: nel 1989 divent\u00f2 un quiz musicale presentato da Amadeus, registrato al Rolling Stone di Milano e basato su uno scontro tra fan club musicali, coordinati da Giancarlo Passarella e dalla sua associazione Ululati dall'Underground. Il fan club che vinceva, aveva spot gratuiti che andavano in onda nell'arco di una settimana in cui invitava a sintonizzarsi sul programma. DeeJay Television nell'ultima edizione del 1990 divent\u00f2 una specie di notiziario musicale (presentato nuovamente da Linus), con uno spazio dedicato ai videoclip molto pi\u00f9 limitato. \u00c8 in questa edizione che fa la sua comparsa Leonardo Pieraccioni in studio da Milano e poi a Ibiza con Fiorello e Amadeus.\nLa trasmissione chiuse definitivamente il 7 settembre 1990, a causa di problemi legati al riordino del sistema radiotelevisivo italiano, inerenti al numero di ore settimanali dedicate alla trasmissione di brani musicali da parte di un singolo canale televisivo. Questione riordinata nel 1991 con la Legge Mamm\u00ec.\nLa sigla della prima edizione del programma (a partire dalla 12\u00aa puntata) era \"Audio Video\" dei \"Fitz\".\nDiverse edizioni del programma vennero registrate presso gli studi Fininvest (oggi Mediaset) di Cologno Monzese. Uno studio da cui vennero registrate varie puntate \u00e8 quello che negli anni 2010 avrebbe ospitato il programma \"Tiki Taka - Il calcio \u00e8 il nostro gioco\"."}
{"id": "304759", "revid": "767487", "url": "https://it.wikipedia.org/wiki?curid=304759", "title": "Munich (film)", "text": " \nMunich \u00e8 un film storico del 2005 diretto da Steven Spielberg, interpretato da Eric Bana, Daniel Craig e dal premio Oscar Geoffrey Rush e basato sul libro \"Vendetta\" di George Jonas.\nTrama.\nMonaco, sede delle Olimpiadi del 1972. Sono le prime ore del 5 settembre. Un gruppo di 8 palestinesi dall'aria sospetta, con indosso tute sportive e borsoni in mano, scavalca un'alta staccionata che cinge il villaggio olimpico. Il gruppo si ferma nel giardino e si cambia i vestiti, togliendosi quello che era effettivamente un travestimento per eludere sorveglianze di sorta. Dopo essere riusciti a penetrare all'interno di un edificio, armati di mitra gli arabi sfondano la porta delle residenze in cui dormono gli atleti israeliani: 11 di essi vengono aggrediti, 2 subito uccisi e gli altri 9 presi in ostaggio.\nL'attenzione globale di radio e televisione segue il primo assalto terroristico dell'era mediatica, che si scopre compiuto dall'organizzazione palestinese Settembre Nero come rivalsa su Israele.\nMentre i popoli di tutto il mondo stanno col fiato sospeso, nell'incertezza sul destino degli ostaggi (alla fine anche i restanti 9 rimarranno uccisi, cos\u00ec come 5 terroristi e un poliziotto tedesco), il primo ministro israeliano Golda Meir decide di vendicare i primi ebrei assassinati in terra tedesca dai tempi dello Shoah ed incarica cos\u00ec i vertici del Mossad di dare inizio alla missione in codice denominata \"Operazione Ira di Dio\", al fine di eliminare fisicamente - nelle principali citt\u00e0 d'Europa e del Vicino Oriente - 11 alti esponenti del terrorismo palestinese che si ritengono in qualche modo implicati nell'attentato come organizzatori e mandanti. Golda Meir convince un riluttante ufficiale del Mossad, Avner Kaufmann, a presiedere il commando che dovr\u00e0 recarsi in diverse citt\u00e0 d'Europa per stanare ed eliminare i terroristi arabi; il gruppo \u00e8 composto, oltre che da Avner, da Steve, Carl, Robert e Hans.\nLa squadra si reca cos\u00ec dapprima a Roma, poi a Parigi, tuttavia di fronte agli omicidi di Stato la CIA e il KGB finiscono per reagire intervenendo contro il Mossad, cio\u00e8 Avner ed i suoi uomini, alcuni dei quali vengono perci\u00f2 eliminati (Carl, Robert e Hans).\nCresce intanto in Avner in particolare il dubbio che gli eliminati abbiano in effetti avuto qualcosa a che vedere con i fatti di Monaco 1972. Avner infatti comincia a sospettare che il suo gruppo (ormai ridotto da cinque agenti speciali a due), sia stato utilizzato strumentalmente in un complicato gioco di pedine tra opinione pubblica israeliana, fazioni terroristiche palestinesi e controspionaggio internazionale. Solo alla fine, fatto ritorno in Israele con Steve dopo aver eliminato 6 terroristi su 11, e dopo aver cercato di spiegare ai vertici del Mossad che appena loro uccidono un terrorista, esso viene subito rimpiazzato da qualcun altro, scoprir\u00e0 che il cieco amore verso il proprio Paese in nome di un fanatico ideale politico gli ha fatto tradire e smarrire il senso di una pi\u00f9 alta giustizia, rendendolo non molto dissimile dalle belve assassine di Monaco, e che il vero amore \u00e8 quello che si riserva verso la propria famiglia e i propri cari. Il film infatti finisce con la scena in cui Avner (sposato e con una figlia) ritrova la moglie negli Stati Uniti e torna ad avere con lei un rapporto sessuale, mentre nel frattempo vengono mostrate le immagini della conclusione dei fatti di Monaco, con l'uccisione dei restanti 9 atleti all'aeroporto. In un ultimo dialogo con Ephraim, anch'egli membro del Mossad, Avner trova conferma che le persone che ha contribuito ad uccidere probabilmente non erano responsabili di quanto accaduto. Al termine del dialogo Avner si allontana sullo sfondo di una New York ancora caratterizzata dalla presenza delle torri gemelle, il protagonista sembra voltarsi in direzione di esse come un presagio di quello, che tanti anni dopo, accadr\u00e0.\nProduzione.\nSceneggiatura.\nLa sceneggiatura del film \u00e8 stata adattata dal vincitore del Premio Pulitzer Tony Kushner, insieme a Eric Roth, dal libro-inchiesta \"Vendetta (Vengeance: The True Story of an Israeli Counter-Terrorist Team)\" del giornalista canadese George Jonas.\nLocation.\nSebbene il film sia ambientato in almeno otto nazioni o citt\u00e0 diverse (Monaco di Baviera, Israele, Francia, Roma, Cipro, Beirut, Atene e Paesi Bassi, oltre al finale negli Stati Uniti), gli esterni sono stati girati quasi esclusivamente in Ungheria e a Malta. Uno studio su luci e colori \u00e8 stato preventivamente effettuato, per dare ad ogni luogo la caratterizzazione desiderata."}
{"id": "304765", "revid": "1226", "url": "https://it.wikipedia.org/wiki?curid=304765", "title": "Razzi ad acqua", "text": ""}
{"id": "304767", "revid": "125435811", "url": "https://it.wikipedia.org/wiki?curid=304767", "title": "DAS (materiale)", "text": "DAS o DAS pronto \u00e8 il nome commerciale di una pasta sintetica per modellare a base minerale, molto simile nelle sue propriet\u00e0 alla creta, ma che, a differenza di questa, non ha bisogno di essere cotto in forno per indurirsi. \u00c8 attualmente prodotta dalla FILA.\nStoria.\nIl marchio DAS \u00e8 un acronimo del nome del suo inventore, Dario Sala, che la brevett\u00f2 nel 1962. Anche se adesso il DAS \u00e8 onnipresente ed ampiamente utilizzato nelle scuole, Dario Sala non si arricch\u00ec con il suo brevetto, che cedette presto e per un prezzo molto contenuto alla Adica Pongo di Lastra a Signa, chiusa nel 1993.\nIl DAS fu inizialmente prodotto solo in colore grigio, successivamente furono aggiunte una versione bianca e una color terracotta, tuttora disponibili in commercio a differenza di quella originaria. Altri due prodotti Adica Pongo e FILA con cui il DAS \u00e8 spesso associato sono la plastilina Pongo e la pasta per modellare Did\u00f2.\nUno studio pubblicato nel 2015 dallo \"Scandinavian Journal of Work Environment and Health\" che riguarda la pasta prodotta in Italia dalla Adica Pongo tra il 1963 e il 1975, ha rilevato che nella stessa erano presenti fibre di amianto non pi\u00f9 presenti nella ricetta odierna."}
{"id": "304770", "revid": "11684", "url": "https://it.wikipedia.org/wiki?curid=304770", "title": "Rivela", "text": ""}
{"id": "304777", "revid": "119865715", "url": "https://it.wikipedia.org/wiki?curid=304777", "title": "Giorgio Di Centa", "text": "Biografia.\nOriginario di Paluzza, \u00e8 fratello della fondista Manuela e cugino del mezzofondista Venanzio Ortis, a loro volta atleti di alto livello; la nonna materna \u00e8 Irma Englaro, portatrice carnica e Cavaliere di Vittorio Veneto.\nGiorgio Di Centa ha iniziato a praticare lo sci di fondo in giovane et\u00e0, a causa dell'asma, assieme al fratello Andrea e alla sorella Manuela. Nel 1988, a sedici anni, \u00e8 entrato a far parte della nazionale juniores e l'anno seguente \u00e8 entrato nel gruppo sportivo dell'Arma dei Carabinieri. La promozione nella squadra nazionale maggiore \u00e8 arrivata nel 1995.\nIn Coppa del Mondo ha esordito l'11 dicembre 1993 nella 30\u00a0km a tecnica classica di Santa Caterina di Valfurva (52\u00b0); ha ottenuto il primo podio il 12 gennaio 1997 nella 25\u00a0km a inseguimento di Hakuba (2\u00b0) e la prima vittoria il 3 marzo 2002 nella sprint a squadre a tecnica libera di Lahti. In gare individuali ha ottenuto la prima vittoria il 5 febbraio 2010 nella 15\u00a0km a tecnica libera di Canmore, davanti al connazionale Pietro Piller Cottrer.\n\u00c8 attualmente l'unico fondista italiano ad essersi piazzato sul podio nella classifica generale del Tour de Ski, avendo chiuso al terzo posto l'edizione 2007-2008.\nIn carriera ha preso parte a cinque edizioni dei Giochi olimpici invernali, (8\u00ba nella 30\u00a0km), (35\u00ba nella 15\u00a0km, 11\u00ba nella 50\u00a0km, 4\u00ba nell'inseguimento, 2\u00ba nella staffetta), (1\u00ba nella 50 km, 4\u00ba nell'inseguimento, 9\u00ba nella sprint a squadre, 1\u00ba nella staffetta), (10\u00ba nella 15 km, 11\u00ba nella 50 km, 12\u00ba nell'inseguimento, 9\u00ba nella staffetta) e (12\u00ba nell'inseguimento, 5\u00ba nella staffetta), e a dieci dei Campionati mondiali, vincendo quattro medaglie.\nSi \u00e8 ritirato alla fine della stagione 2017.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera"}
{"id": "304779", "revid": "339392", "url": "https://it.wikipedia.org/wiki?curid=304779", "title": "Campionato del mondo di sci nordico 1997", "text": ""}
{"id": "304780", "revid": "339392", "url": "https://it.wikipedia.org/wiki?curid=304780", "title": "Campionato del mondo di sci nordico 1999", "text": ""}
{"id": "304782", "revid": "21371", "url": "https://it.wikipedia.org/wiki?curid=304782", "title": "Campionati del mondo di sci nordico", "text": ""}
{"id": "304783", "revid": "17654", "url": "https://it.wikipedia.org/wiki?curid=304783", "title": "Giorgio di Centa", "text": ""}
{"id": "304793", "revid": "9", "url": "https://it.wikipedia.org/wiki?curid=304793", "title": "Pietro Piller-Cottrer", "text": ""}
{"id": "304801", "revid": "1656773", "url": "https://it.wikipedia.org/wiki?curid=304801", "title": "Maiella", "text": "La Maiella (anche nota come Majella) \u00e8 il secondo massiccio montuoso pi\u00f9 alto degli Appennini continentali dopo il Gran Sasso d'Italia.\n\u00c8 situato nell'Appennino abruzzese, al confine tra le province di Chieti, L'Aquila e Pescara, con la cima pi\u00f9 alta rappresentata dal Monte Amaro, \u00a0. \u00c8 sede dell'omonimo parco nazionale e su di essa insistevano la comunit\u00e0 montana Peligna, la comunit\u00e0 montana della Maiella e del Morrone, la comunit\u00e0 montana della Maielletta e la comunit\u00e0 montana Aventino-Medio Sangro.\nDescrizione.\nTerritorio.\nIl massiccio della Maiella fa parte della dorsale pi\u00f9 orientale dell'Appennino abruzzese assieme al Gran Sasso posto pi\u00f9 a nord; \u00e8 abbastanza esteso (perimetro di oltre 100\u00a0km) e costituito da calcare molto compatto, sotto forma di una dorsale stretta e allungata a ovest (lunghezza circa 36\u00a0km), allargata in blocco a est verso il chietino (larghezza circa 23\u00a0km), delimitato ad ovest dalla Conca Peligna, a nord dalla Val Pescara, a est e sud dalle colline della provincia di Pescara e Chieti, a sud-ovest dagli altipiani maggiori d'Abruzzo, pianori calcarei sui \u00a0m di altitudine, che la separano dai Monti Marsicani e dal Parco Nazionale d'Abruzzo, Lazio e Molise. La valle dell'Aterno-Sagittario e le Gole di Popoli la dividono rispettivamente dalla catena del Sirente-Velino e dal massiccio del Gran Sasso d'Italia.\nIntorno ad essa si trovano i gruppi del Monte Morrone, del Monte Porrara e dei Monti Pizzi: i primi due sono divisi dal massiccio dalle valli dell'Orta e dell'Aventino; la zona dei Monti Pizzi, invece, \u00e8 collegata alla Maiella dagli altipiani maggiori d'Abruzzo che la dividono dai Monti Marsicani ad sud-ovest. La vetta della Maiella \u00e8 visibile da oltre 70 km di raggio: nelle giornate serene e limpide si pu\u00f2 scorgere dal Gargano e dai monti della Daunia e dell'Irpinia (a cavallo tra Puglia e Campania), mentre da nord \u00e8 visibile persino dal monte Amiata in Toscana e da San Benedetto del Tronto nelle Marche, persino dalle alture dell'entroterra dalmata oltre il mare Adriatico.\nGeomorfologia.\nA differenza del Gran Sasso, la Maiella si presenta in media pi\u00f9 erbosa e meno rocciosa ovvero pi\u00f9 in linea con gli altri massicci montuosi appenninici sebbene anche qui non manchino zone aspre caratteristiche di alta montagna. \u00c8 caratterizzata da una serie di pianori sommitali, dolcemente tondeggianti per effetto dell'azione millenaria dei ghiacciai che qui erano molto estesi durante le ere glaciali, tra cui emerge il vallone di Femmina Morta ad oltre \u00a0m di altitudine. \nSulla sommit\u00e0 si trovano le cime principali del gruppo: Monte Amaro (\u00a0m), Monte Acquaviva (\u00a0m), Monte Focalone (\u00a0m), Monte Rotondo (\u00a0m), Monte Macellaro (\u00a0m), Monte Pesco Falcone (\u00a0m), Cima delle Murelle (\u00a0m) e vasti altopiani a quote elevate (fino a \u00a0m). Altre cime importanti sono la Tavola Rotonda (\u00a0m), Monte Martellese (\u00a0m), Cima Blockhaus (\u00a0m) e Cima Mammarosa (\u00a0m).\nMentre la parte ovest scende ripidissima verso la Conca Peligna, i fianchi est e sud e nord-ovest del massiccio sono solcati da profondi e ripidi valloni fino a gole profonde, mentre che giungono a valle dopo -\u00a0m di dislivello, scavati da fiumi come l'Orfento, il Foro o altri:\nIl fiume Orta, che raccoglie le acque di un vasto bacino, separa con un'ampia valle il massiccio della Maiella dal Morrone. La valle \u00e8 profondamente incisa nei territori dei comuni di Bolognano e San Valentino, formando un vero e proprio canyon. Sono presenti anche dei nevai (vedi anche Nevai della Maiella).\nGeologia.\nSi tratta di un massiccio calcareo-dolomitico di et\u00e0 mesozoica e cenozoica. Da pi\u00f9 di un secolo e mezzo, la geologia dell'area della Montagna della Maiella \u00e8 stata studiata da numerosi studiosi italiani e stranieri. Soprattutto per la ricostruzione delle sequenze sedimentarie carbonatiche, la Maiella \u00e8 conosciuta per un motivo particolare: si tratta di una delle poche localit\u00e0 dove un margine deposizionale di una piattaforma carbonatica pu\u00f2 essere osservata nella sua completezza in affioramento.\nL'area \u00e8 stata recentemente soggetto di studio in un progetto scientifico internazionale di grande estensione, la \"TaskForceMaiella\". La zona \u00e8 ad elevato pericolo sismico con presenza di diverse faglie attive; in particolare di rilevanza storica \u00e8 il grande terremoto della Maiella del 1706.\nGlaciologia.\nI nevai della Maiella sono dei nevai semi-perenni presenti sul massiccio montuoso della Maiella. Nonostante sia situato pi\u00f9 a meridione del Gran Sasso e di elevazione poco pi\u00f9 bassa, il massiccio presenta infatti condizioni pi\u00f9 favorevoli per lo sviluppo di talune formazioni nevose; essi rappresentano un'importante riserva di approvvigionamento idrica.\nClima.\nIl clima della zona \u00e8 quello tipico di montagna e alta montagna: le precipitazioni nevose sono particolarmente abbondanti, registrando spesso record di accumuli nevosi, sebbene questi siano particolarmente variabili di anno in anno. Fresco e ventilato d'estate.\nStoria.\nNell'epoca preromana la Maiella fu popolata al lato est dai Marrucini e dai Sanniti, e al lato ovest dai Peligni. Le citt\u00e0 maggiori erano Sulmona, Guardiagrele, famosa per la presenza di necropoli, Juvanum e Teate. L'economia principale era l'allevamento e la pastorizia, e gi\u00e0 esistevano dei percorsi appositi pastorali per la transumanza in Puglia.\nNell'89 a.C. gli Italici ribelli furono definitivamente conquistati da Roma, dacch\u00e9 a Corfinium una delegazione italica aveva costituito una Lega, nominando la citt\u00e0 come Capitale degli Italici. Le vicende della zona rimasero invariate, fino alla trasformazione del Medioevo. Nell'XI secolo, dopo l'invasione dei Longobardi, la Maiella divenne oggetto di culto cristiano, e molti monaci fondarono delle abbazie, oppure si ritirarono in eremitaggio. \nNel XIII secolo tale pratica raggiunger\u00e0 il suo apice grazie a Pietro da Morrone, che fond\u00f2 gli eremi di San Giovanni, Sant'Onofrio e Santo Spirito a Maiella. Le abbazie erano molto floride e influenti grazie appunto alla ricchezza del terreno, ed esempi sono l'abbazia di San Liberatore a Maiella e San Clemente a Casauria, del IX secolo. Sorsero ovviamente cattedrali e basiliche importanti, come San Panfilo a Sulmona e San Pelino a Corfinio. \nIl territorio fu anche ben fortificato, con l'installazione di torri di avvistamento e castelli, per non parlare di veri e propri borghi-fortezza, come ad esempio il Castello De Sanctis di Roccacasale, quello dei Cantelmo a Popoli e il borgo diroccato di Civita di Danzica a Rapino.\nSul versante est Guardiagrele era la citt\u00e0 pi\u00f9 influente, tanto che aveva il diritto di coniare moneta, ed era importante fulcro religioso per la Cattedrale di Santa Maria Maggiore ; nonch\u00e9 commerciale grazie alla lavorazione dei metalli. Nel XV secolo la citt\u00e0 pi\u00f9 florida era Sulmona, bench\u00e9 colpita da un violento terremoto, era considerata la \"Siena degli Abruzzi\". \nIl terremoto della Maiella del 1706 danneggi\u00f2 gravemente gli abitati della Maiella, in particolare Sulmona, che fu ricostruita in forme rinascimentali-barocche. Nell'800 la Maiella fu rifugio del brigantaggio postunitario, che impervers\u00f2 a Serramonacesca, Sant'Eufemia a Maiella e Pescocostanzo. Il simbolo storico delle scorrerie \u00e8 una pietra incisa a graffiti presso il Passo Block-Haus sopra Pretoro, tale roccia chiamata \"Tavola dei Briganti\".\nNel 1915 la Maiella occidentale fu colpita in parte dal terremoto di Avezzano, ma nel 1933 un nuovo terremoto danneggi\u00f2 i centri di Gessopalena e Montenerodomo, mentre franarono i borghi di Pescosansonesco e Salle, oggi ricostruiti pi\u00f9 a valle dalla zona storica. Durante la Seconda guerra mondiale, la Maiella venne presa d'assedio dai tedeschi nel 1943, e furono occupate Sulmona e Guardiagrele. Rocca Pia e Campo di Giove furono usati come centri di detenzione, mentre il versante di Fara San Martino veniva bombardato dagli americani e dato alle fiamme dai nazisti in fuga lungo la linea Gustav.\nNel 1955 venne effettuato uno studio sulla Maiella e si concluse che la montagna era ammirevole per la conservazione fisica e culturale del patrimonio, rispetto ad altre aree italiane gi\u00e0 industrializzate, ma necessitava un ammodernamento del territorio. Negli anni ottanta furono installati a Pretoro i primi impianti da sci, cos\u00ec come a Campo di Giove, incrementando il turismo. Successivo fattore di frequenza di visitatori fu la creazione del Parco Nazionale della Maiella nel 1992, con scopo di valorizzare il territorio.\nAmbiente.\nFlora.\nIl 37% delle specie italiane \u00e8 presente sul territorio del parco, tra le endemiche ricordiamo la soldanella del calcare ed il fiordaliso della Maiella.\nFauna.\nIl parco della Maiella ospita il nucleo di orsi marsicani pi\u00f9 importante presente fuori dal parco nazionale d'Abruzzo, Lazio e Molise e relativa zona di protezione esterna: la stima del 2015 \u00e8 da 5 a 9 esemplari, saliti ad almeno 13, di cui almeno due femmine riproduttive, nel 2018. Nel 2014 \u00e8 stata infatti avvista la prima femmina con due cuccioli e nel 2018 \u00e8 avvenuto un parto di tre orsetti. Il monitoraggio effettuato nel 2019 ha confermato la presenza di almeno 15 orsi, di cui 6 stabilmente presenti (un maschio, due femmine e tre giovani di un anno), oltre a 9 esemplari erratici.\nNel parco \u00e8 presente la popolazione di camosci appenninici pi\u00f9 importante in assoluto: oltre capi nel 2018, in aumento. Da ricordare che il camoscio si era estinto in passato, ma fu \"reintrodotto\" nel 1991 prelevando alcuni esemplari dal parco nazionale d'Abruzzo, Lazio e Molise.\nIl lupo appenninico \u00e8 presente con una popolazione (2013) di almeno 50 esemplari stabili, raggruppati in 11 branchi, pi\u00f9 numerosi individui isolati ed erratici, per un totale di 70-80 lupi.\nIl cervo fu rientrodotto negli anni ottanta nelle riserve naturali statali e ora conta circa 700-800 capi. Anche il capriolo fu reintrodotto nello stesso periodo del cervo e ora \u00e8 una presenza comune in questa area protetta, anche se non se ne conosce il numero esatto.\nAree naturali protette.\nNel marzo 1999 \u00e8 stata abrogata e inglobata nel parco nazionale la Riserva regionale Majella Orientale, istituita con legge regionale nel giugno 1991 e oasi WWF, sui comuni di Lama dei Peligni e di Civitella Messer Raimondo.\nGeografia antropica.\nMonumenti e luoghi di interesse.\nAl livello artistico e culturale, la Maiella \u00e8 molto ricca di borghi medievali arroccati sulla roccia, come Pacentro, Caramanico Terme, Fara San Martino e Palena. Inoltre molti altri centri, incluse le maggiori citt\u00e0 di Sulmona e Guardiagrele sono stati inseriti nel Parco nazionale della Maiella.\nLa montagna all'epoca di Papa Celestino V fu molto frequentata dagli eremiti, che fondarono dei veri e propri monasteri, o piccoli conventi-romitorio dove meditare in silenzio. I castelli fortificati erano posti a guardia delle grandi abbazie che si trovavano nella pianura, a controllo del traffico di merci. Molto materiale storico si \u00e8 perfettamente conservato, in stile pi\u00f9 che altro gotico per quanto concerne la struttura delle chiese, realizzate con la caratteristica \"pietra della Maiella\".\nInfrastrutture e trasporti.\nSu ogni versante il massiccio \u00e8 solcato da strade pedemontane che raggiungono tutti i vari centri abitati collinari e montani. Sul lato nord \u00e8 lambita dall'autostrada A25 Roma-Pescara che attraversa dai margini settentrionali della Conca Peligna la valle del Aterno-Sagittario prima e l'inizio della Val Pescara poi nei pressi delle Gole di Popoli.\nSport.\nStazioni sciistiche.\nIl massiccio ospita in tutto tre stazioni sciistiche su differenti versanti, geograficamente non collegate tra loro: la pi\u00f9 nota e frequentata \u00e8 la stazione di Passolanciano-Maielletta sul versante chietino, le altre sono quelle di Campo di Giove e Passo San Leonardo in territorio aquilano. Il loro bacino d'utenza tipico \u00e8 il basso Abruzzo con le province di Chieti e Pescara e il basso aquilano.\nEscursionismo ed alpinismo.\nTutto il massiccio della Maiella \u00e8 percorso da sentieri escursionistici e percorsi alpinistici. Data la conformazione della montagna, anche le ascensioni alle vette pi\u00f9 elevate non richiedono attrezzature da scalatore o conoscenza di vie ferrate, ma ci\u00f2 non significa che non ci siano percorsi pi\u00f9 difficili e rischiosi, che richiedano di affidarsi a una guida alpina ed escursionistica esperta.\nIl percorso pi\u00f9 noto \u00e8 la \"via normale\" per Monte Amaro (sentiero n. 1 del CAI). \u00c8 un sentiero che attraversa tutto il massiccio da nord a sud, toccando le cime pi\u00f9 elevate. In 10-12 ore di cammino si sale sulla Maielletta, sulle Murelle, sul Monte Rotondo, sul Monte Acquaviva, si tocca la vetta di Monte Amaro e si torna indietro (o si scende sul versante opposto). \nIn una giornata si riesce a vedere un campionario abbastanza completo di vegetazione, ambienti e panorami (nei giorni pi\u00f9 limpidi, dalle vette si vedono le Isole Tremiti). Di rilevanza sono anche le \"vie direttissime\" dal versante ovest di Pacentro-Passo San Leonardo e i percorsi che salgono da Campo di Giove. Ampia \u00e8 inoltre la possibilit\u00e0 di scialpinismo.\nDalla sommit\u00e0 la vista spazia dal Gran Sasso, al Velino-Sirente, ai Monti Marsicani, ai Monti Ernici e Monti Cantari fino al Monti del Matese. Sono visibili nelle giornate limpide anche il Promontorio del Gargano, le Alpi Dinariche della Dalmazia e il Mar Adriatico distante circa 40Km.\nArrampicata.\nNumerose le falesie per la pratica dell'arrampicata su roccia. Da segnalare la falesia di Roccamorice (Pescara) dove sono presenti pi\u00f9 di 200 vie, il vallone di Pennapiedimonte (Chieti), la parete di San Domenico - Valle del Sole a Pizzoferrato (Chieti), la falesia presso le Gole di Fara San Martino (Chieti) con ben 8 settori.\nCascata del \"Principiante\".\nSulla Maiella \u00e8 presente una cascata di ghiaccio, chiamata il \"Principiante\". Essa \u00e8 ubicata a circa 1600 metri di quota ed \u00e8 sviluppata per 45 metri, non ghiaccia facilmente poich\u00e9 \u00e8 esposta a ovest. La prima salita e la prima solitaria \u00e8 stata effettuata da Giorgio Ferretti il 22 febbraio 1992.\nLa cascata \u00e8 raggiungibile a piedi da Fara San Martino, si percorre poi la Valle di Santo Spirito e Macchialonga. Dopo circa 3 ore e mezza, dopo l'ultimo bosco e due prati, si incontra la cascata sulla destra della valle. La salita \u00e8 composta da quattro tratti. I primi due (di 5 e 10 metri rispettivi) hanno un'inclinazione massima di 70\u00ba; il terzo tratto \u00e8 il pi\u00f9 difficile (5 metri, inclinazione di 85~90\u00ba), poi si sfocia in un tratto poco ripido (5 metri, 75\u00ba) e facile; questo tratto porta a un canalino ghiacciato. La discesa \u00e8 effettuabile a doppia corda o seguendo un sentiero sulla destra orografica.\nCiclismo.\nPer sei volte, Passolanciano, Maielletta o \"Blockhaus\" sono stati complessivamente sedi di arrivo di una tappa del Giro d'Italia, la prima nel 1967, l'ultima nel 2017. L'ascesa fino al Blockhaus da Pretoro, Scafa-Lettomanoppello o Roccamorice, posta al termine di una lunga e impegnativa salita, passando per Passolanciano-Maielletta, rappresenta una delle ascese pi\u00f9 lunghe e pi\u00f9 dure del Centro Italia e d'Italia.\nRifugi.\nLa seguente lista \u00e8 parziale:"}
{"id": "304808", "revid": "1564499", "url": "https://it.wikipedia.org/wiki?curid=304808", "title": "Touxion", "text": "Touxion era una leggendaria metropoli sannita del II secolo a.C., sede del pi\u00f9 importante centro giuridico e di una mitica statua di Venere dell'antico Sannio. Occupava un ruolo di netta preminenza su tutte le pi\u00f9 rinomate citt\u00e0 del Sannio poich\u00e9 era la sede del pi\u00f9 grande touto - il centro dove si amministrava la giustizia - nonch\u00e9 del capo supremo dello Stato sannita, il \"meddix tuticus\". La sua ubicazione \u00e8 tuttora sconosciuta; alcuni storici antichi comunque parlando di essa si riferivano ad Aequum Tuticum.\nUbicazione.\nLo Pseudo-Plutarco dell'et\u00e0 di Traiano e Cicerone parlarono nei loro scritti di un'altra citt\u00e0 sannita, Aequum Tuticum, chiamandola per\u00f2 proprio con il nome di \"Touxion\". Ad Aequum Tuticum si trovava un'altra statua venerata dai Sanniti, la \"Venus Victrix\", che aveva caratteristiche del tutto similari all'Afrodite Nicefora. Inoltre anche Aequum Tuticum, come Touxion, era una metropoli, ed ancora anche ad Aequum Tuticum si trovava un Touto. Per tali motivi una delle ipotesi pi\u00f9 accreditate \u00e8 che Touxion fosse la antica Aequum Tuticum.\nLa statua di Venere.\nA Touxion si trovava una grandiosa statua di Venere - l'\"Afrodite Nicefora di Touxion\" - veneratissima da tutto il popolo sannita. Attorno ad essa si riunivano per effettuare riti propiziatori gli eserciti sanniti, talmente temuti ed imbattibili da essere condannati da Roma alla \"damnatio memoriae\". Tale Venere era infatti conosciuta come \"la dea apportatrice di vittoria\".\nDurante la Terza guerra sannitica, nel 292 a.C., all'epoca della battaglia di Aquilonia, l'\"Afrodite Nicefora\" venne portata a Roma come bottino di guerra dal console romano Quinto Fabio Massimo Gurges e da suo figlio, il proconsole Fabio Fabriciano."}
{"id": "304812", "revid": "46291", "url": "https://it.wikipedia.org/wiki?curid=304812", "title": "Specie di Agave", "text": "Elenco delle specie di \"Agave\" :"}
{"id": "304815", "revid": "124203051", "url": "https://it.wikipedia.org/wiki?curid=304815", "title": "Alberto Grifi", "text": "Biografia.\nEsordisce filmando l'opera teatrale \"Cristo '63\" di Carmelo Bene che per\u00f2 viene censurata e la registrazione, sequestrata dalla polizia, \u00e8 da considerarsi perduta. Tra le sue opere principali si ricordano \"Verifica incerta\" (1964, con Gianfranco Baruchello), film di montaggio che scompone celebri film hollywoodiani suscitando l'entusiasmo di Man Ray, John Cage, Marcel Duchamp e Max Ernst; \"In viaggio con Patrizia\" (iniziato nel 1965), viaggio nella poesia fonetica di Patrizia Vicinelli con musiche di Paolo Fresu nella versione postuma presentata al Festival del cinema di Roma nel 2007. \"No stop grammatica\" (1967), evento di 12 ore con una colonna sonora di pezzi di pellicola magnetica distribuiti tra la folla e poi rimontati; \"Non soffiare nel narghil\u00e8\" (1970), girato nella comune hippy di Terrasini; \"Anna\" (1975, co-regia di Massimo Sarchielli), forse la pi\u00f9 celebre delle sue opere, realizzata con il primo videoregistratore portatile \"open reel\" da un quarto di pollice arrivato in Italia e presentata nel 1975 al Festival di Berlino, alla Biennale di Venezia e al Festival di Cannes; \"Michele alla ricerca della felicit\u00e0\" (1978), film sulla condizione carceraria commissionato e poi censurato dalla Rai.\nNegli anni sessanta, insieme a Patrizia Vicinelli, frequenta il teatro sperimentale di Aldo Braibanti (che sar\u00e0 da lui sempre considerato un suo maestro), esperienza testimoniata in opere come \"Transfert in Camera verso Virulentia\" (1967).\nGrifi ha ideato e usato negli anni settanta un particolare vidigrafo, sulla base del Kinescope sviluppato alla fine degli anni venti, in grado di trascrivere su pellicola le riprese fatte sul nastro di una videocassetta creandolo con i pezzi di una moviola comprata a Porta Portese, nonch\u00e9 il \"macchinario lavanastri\" per la rigenerazione dello stato fisico dell'emulsione dei nastri analogici e la restituzione su supporto digitale, una struttura specificatamente progettata per restaurare videonastri incisi negli anni sessanta-settanta."}
{"id": "304817", "revid": "585241", "url": "https://it.wikipedia.org/wiki?curid=304817", "title": "Dialetti croati", "text": "I dialetti croati sono i dialetti della famiglia croata storicamente parlati in Croazia, Bosnia ed Erzegovina, Serbia (in Voivodina, in Ba\u010dka settentrionale e occidentale, in Sirmia, e in pochi villaggi nel Banato), in Montenegro (Bocche di Cattaro, nelle piccole comunit\u00e0 in Budua e Antivari), Italia (Molise), Austria (Burgenland), Ungheria (Burgenland, piccole comunit\u00e0 in Ungheria occidentale e settentrionale lungo il fiume Danubio, nella Ungheria meridionale, le province lungo il fiume Drava, in Baranya, B\u00e1cs-Kiskun, Csongr\u00e1d, intorno da Budapest, pochi villaggi in Ungheria internale), Cossovo (alcuni villaggi intorno Janjevo), Repubblica Ceca (in Burgenland e Moravia), Slovacchia (vicino a Bratislava) e Romania (in due sacche del Banato occidentale, dintorni di Cara\u0219ova/Kara\u0161evo e Re\u0219i\u021ba/Ri\u010dica).\nSono riconducibili sostanzialmente a tre gruppi principali:\nLe tre denominazioni sono dovute alla forma che assume nei vari dialetti la domanda \"Che cosa?\": \"\u0160to?\" (o \"\u0160ta?\"), \"\u010ca?\" e \"Kaj?\".\nLe varianti di questi dialetti vengono generalmente sottoclassificate rispetto alla pronuncia dell'antica vocale \"jat\" (\u011b) che a seconda dei casi si \u00e8 trasformata in i (\"ikavo\", icavo), e (\"ekavo\", ecavo), ije/je (\"ijekavo\", iecavo): ad esempio, la parola \"bello\" pu\u00f2 essere scritta e pronunciata come \"lipo\", \"lepo\" o \"lijepo\"; la parola \"poema\" pu\u00f2 essere scritta e pronunciata come \"pisma\", \"pesma\" o \"pjesma\".\nDei quattro gruppi di varianti cos\u00ec definite, il pi\u00f9 diffuso \u00e8 quello dello \"ijekavo\", poi \"ekavo\" e \"ikavo\".\nIl dialetto \"\u0161tokavo\" \u00e8 base della lingua serbocroata (nelle tre principali varianti del croato, del serbo e del bosniaco o bosgnacco, a cui recentemente si \u00e8 aggiunto il montenegrino, denominazione di recente introduzione). Linguisticamente, il dialetto \u0161tokavo \u00e8 un \"diasistema\" munito di tre (o quattro) \"variet\u00e0 standard\", costituite appunto dalle lingue nazionali sopra citate.\n\u00c8 da sottolineare il fatto che le tre varianti standard croata, serba e bosniaca sono fra loro molto simili (differiscono nella grafia, nella sintassi e nell'uso dei tempi/modi verbali e nell'uso di prestiti e calchi linguistici da altri idiomi)."}
{"id": "304823", "revid": "767487", "url": "https://it.wikipedia.org/wiki?curid=304823", "title": "Libro di Abdia", "text": "Il Libro di Abdia (ebraico \u05e2\u05d5\u05d1\u05d3\u05d9\u05d4, \"obadi\u00e0h\"; greco \u0391\u03b2\u03b4\u03b9\u03bf\u03cd, \"abdi\u00fa\"; latino \"Abdias\" ) \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e, secondo l'ipotesi maggiormente condivisa dagli studiosi, la redazione del libro \u00e8 avvenuta in Giudea poco dopo il 587 a.C.\n\u00c8 composto da soli 21 versetti che lo rendono il pi\u00f9 breve testo dell'Antico Testamento e contiene oracoli del profeta Abdia contro Edom e circa la rivincita finale degli Israeliti.\nAutore.\nNon \u00e8 da confondere con l'omonimo alto funzionario reale del tempo di Elia, sostenitore dei profeti (Primo libro dei Re ), vissuto nel IX secolo a.C.\nContesto storico.\nIl contesto storico nel quale \u00e8 collocato \u00e8 quello della caduta di Gerusalemme (587-586 a.C.) sotto l'esercito dei babilonesi. \nIn quell'occasione un popolo confinante con gli Ebrei, ma ad essi sempre ostile, gli edomiti, aveva approfittato della caduta della citt\u00e0 di Gerusalemme e dell'esilio degli abitanti per occupare la parte meridionale del territorio di cui questa citt\u00e0 era la capitale. Molti ebrei, per sfuggire all'esercito del re babilonese Nabucodonosor, cercavano rifugio presso gli edomiti, ma questi, invece, diedero man forte agli invasori, partecipando attivamente al saccheggio della citt\u00e0 e alla caccia ai fuggiaschi.\nIl libro di Abdia, perci\u00f2, rievoca questa dolorosa vicenda, utilizzando il genere dell'oracolo, cio\u00e8 di un severo e forte pronunciamento del profeta, fatto nel nome del Signore.\nIl popolo di Edom nel libro di Abdia viene chiamato con diversi nomi: \"Esa\u00f9\" (v. ), \"monte di Esa\u00f9\" (v. ) e \"casa di Esa\u00f9\" (v. ).\nSecondo i racconti patriarcali (vedi Genesi ), Esa\u00f9 \u00e8 chiamato anche Edom. Edom/Esa\u00f9 era il fratello di Giacobbe e si stabil\u00ec nella regione che da lui prese il nome \u2013 Idumea o Edom \u2013 e che \u00e8 situata a sud della Giudea.\nQuesta regione montagnosa \u00e8 qui chiamata col nome di \"monti di Esa\u00f9\". La sua capitale \u00e8 Petra, una citt\u00e0 costruita negli anfratti delle rocce di questa regione montagnosa. Petra era, perci\u00f2, simbolo di inaccessibilit\u00e0 e di sicurezza, tanto che il testo di Abdia la descrive personificandola, mentre si compiace della sua posizione tra le rocce, che la rendono inespugnabile:\nEbbene, Dio demolir\u00e0 questa citt\u00e0 fortificata e l'abbatter\u00e0 (), perch\u00e9 lui solo \u00e8 la \"roccia\" di Israele.\nMentre a consolare i deportati in Mesopotamia, costretti al lavoro coatto nel grande canale tra Babel e Nippur, c'era il grande profeta Ezechiele, tra i sopravvissuti ci fu il giovane Abdia, che profer\u00ec una dura minaccia contro gli edomiti insieme all'annuncio consolatorio della restaurazione di Gerusalemme, destinata ad accogliere il Messia.\nStruttura del libro.\nSecondo alcuni biblisti, il libro di Abdia si comporrebbe di due parti differenti: i vv. e i vv. .\nI versetti () contengono un oracolo contro Edom, mentre i versetti contengono un oracolo sull'imminenza del \"Giorno del Signore\", nel quale sar\u00e0 ripristinata la giustizia: Israele verr\u00e0 di nuovo in possesso del regno e gli Edomiti verranno puniti.\nI primi dieci versetti dell'oracolo contro Edom () si ritrovano, con piccole varianti nel libro del profeta Geremia, ().\nDottrina.\nAbdia segue una linea religiosa tradizionale, il cui tema costante \u00e8 l'affermazione dell'unicit\u00e0 di Dio, padrone assoluto di tutte le cose e giudice supremo, che punisce i peccatori e vendica le offese fatte al suo popolo. In questa conclusione ottimistica della \"visione\" di Abdia gli esegeti vedono il preannunzio di Ges\u00f9 Cristo e della Chiesa."}
{"id": "304842", "revid": "481666", "url": "https://it.wikipedia.org/wiki?curid=304842", "title": "Douglas Fairbanks", "text": "Insieme alla moglie Mary Pickford, celebre attrice, form\u00f2 nella vita la pi\u00f9 popolare coppia del cinema di quel periodo.\nBiografia.\nAll'epoca del cinema muto, fu l'interprete pi\u00f9 popolare dei film di avventure, l'eroe cavalleresco e senza paura che affrontava i nemici con un sorriso di sfida e un'agilit\u00e0 acrobatica. Inizi\u00f2 come attore teatrale, alternando il repertorio shakespeariano con la commedia leggera, l'operetta col vaudeville e, all'inizio del Novecento, da Denver si rec\u00f2 a New York al seguito della compagnia dell'attore britannico Frederick Warde che si pu\u00f2 considerare lo scopritore di Fairbanks. Dopo vari lavori, Fairbanks debutt\u00f2 finalmente a Broadway nel 1902.\nFu avviato al cinema dal grande regista David Wark Griffith e debutt\u00f2 sul grande schermo nel 1915. Non era un grande attore, ma possedeva in sommo grado tutte le qualit\u00e0 del divo. Con la sua irresistibile carica di vitalit\u00e0 e simpatia, incarnava il mito statunitense del dinamismo come forma di autoesaltazione e strumento del successo. Nel 1919, insieme alla moglie Mary Pickford, al regista David Wark Griffith e al suo caro amico Charlie Chaplin, fond\u00f2 la casa di distribuzione United Artists. La compagnia aveva lo scopo di sottrarre al monopolio delle grandi case di distribuzione i film prodotti dagli stessi attori o dai registi che aderirono all'iniziativa, dando loro un canale distributivo a livello nazionale che prima non esisteva.\nFairbanks raggiunse la massima popolarit\u00e0 fra il 1920 ed il 1926 con \"Il segno di Zorro\" (1920), \"Robin Hood\" (1922), \"Il ladro di Bagdad\" (1924), \"Don X, figlio di Zorro\" (1925), \"Il pirata nero\" (1926), uno dei primi film interamente a colori. Negli anni seguenti, il suo successo declin\u00f2 rapidamente e Fairbanks concluse la carriera con \"Le ultime avventure di Don Giovanni\" (1934).\nChiamato \"il re di Hollywood\" finch\u00e9 non fin\u00ec l'era dei film muti (quando tale appellativo pass\u00f2 a Clark Gable), Fairbanks fu uno dei 36 membri fondatori dell'Academy of Motion Picture Arts and Sciences (AMPAS), un'organizzazione per il miglioramento e la promozione mondiale del cinema, che nacque nel 1927 e che nel 1929 cre\u00f2 il Premio Oscar.\nNel 1940, Fairbanks ricevette un Oscar alla carriera postumo per lo sviluppo della cinematografia mondiale, in qualit\u00e0 di primo presidente dell'AMPAS.\nFairbanks mor\u00ec nel 1939 ed \u00e8 stato sepolto nell'Hollywood Forever Cemetery di Los Angeles, California."}
{"id": "304843", "revid": "120579670", "url": "https://it.wikipedia.org/wiki?curid=304843", "title": "Douglas Fairbanks Jr.", "text": "Biografia.\nEsordi e primi successi.\nDouglas Elton Fairbanks Jr. nacque il 9 dicembre 1909, figlio dall'attore Douglas Fairbanks Sr. e dalla prima moglie di questi Anna Beth Sully. Quando ebbe nove anni i suoi genitori divorziarono e, bench\u00e9 in seguito avessero contratto ulteriori matrimoni, non ebbero altri figli. Douglas Jr. trascorse l'infanzia con la madre, viaggiando nelle maggiori capitali europee.\nIl padre Douglas Sr. era stato uno dei pi\u00f9 celebri e amati divi dell'epoca del cinema muto a Hollywood, noto soprattutto per i personaggi atletici e spavaldi interpretati in film d'avventura quali \"Il segno di Zorro\" (1920), \"Robin Hood\" (1922) e \"Il ladro di Bagdad\" (1924). Grazie all'appoggio paterno, Douglas Jr. ottenne nel 1924 un contratto con la Paramount Pictures e, dopo alcuni ruoli piuttosto anonimi, nel 1925 recit\u00f2 nel melodramma \"Stella Dallas\" (1925), per la regia di Henry King, ricevendo positivi riscontri dalla critica. In questa prima fase della sua carriera, Douglas Jr. recit\u00f2 in ruoli prevalentemente da comprimario, spesso a servizio delle star femminili di turno come Belle Bennett, Esther Ralston e Pauline Starke.\nNel 1930 interpret\u00f2 un malavitoso della Chicago degli anni venti in \"Piccolo Cesare\" di Mervyn LeRoy, film drammatico che fu una delle sue prime pellicole a ottenere un vero successo commerciale e che gli consent\u00ec di proseguire brillantemente la carriera durante tutti gli anni trenta, confermandosi degno successore del fascino paterno. Tra i film di maggior successo da lui interpretati, sono da ricordare \"Gentiluomo dilettante\" (1936), pellicola d'avventura in cui Douglas Jr. pot\u00e9 esprimere a pieno le doti atletiche ereditate dal padre, il dramma sentimentale \"Per la sua donna\" (1937) e \"Il prigioniero di Zenda\" (1937), in cui interpret\u00f2 un ruolo di malvagio cospiratore.\nDopo il fiasco della commedia \"Gioia d'amare\" (1939), nello stesso anno si riscatt\u00f2 interpretando un sergente dell'esercito britannico nel film d'avventura \"Gunga Din\", al fianco di Cary Grant. Il suo ultimo film prima dell'inizio della seconda guerra mondiale fu \"I vendicatori\" (1941), una pellicola di cappa e spada in cui interpret\u00f2 il doppio ruolo di un gemello.\nAl servizio della patria.\nAllo scoppio del conflitto, Douglas Jr. venne assegnato come ufficiale riservista della Marina Militare e successivamente inviato in Inghilterra sotto il comando di Louis Mountbatten. In Inghilterra partecip\u00f2 ad addestramenti militari e fu testimone delle incessanti operazioni messe in atto con le tecniche belliche della mistificazione e della dissimulazione, tecniche dallo stile sconosciuto negli Stati Uniti. Promosso tenente, venne quindi trasferito a Virginia Beach sotto il comando dell'ammiraglio H.K. Hewitt, la cui compagnia si stava preparando ad assaltare le coste del Nordafrica. Forte dell'esperienza maturata in Inghilterra, Douglas Jr. propose all'ammiraglio e al Capo delle Operazioni Navali Ernest King un progetto operativo destinato alla creazione di un'unit\u00e0 speciale in grado di compiere azioni di disturbo e di diversivo in gran segreto. La proposta venne accolta e, il 30 marzo 1943, fu avviato il coinvolgimento di 180 ufficiali e 300 reclute, tutti volontari, per dar vita al progetto Beach Jumper.\nI neonati Beach Jumper intrapresero una simulazione di attracco con forze limitate, allo scopo di far credere al nemico di essere il grosso dell'esercito in arrivo. Il loro battesimo del fuoco avvenne nel corso dell'Operazione Husky, durante l'invasione della Sicilia. Il contributo alle tecniche belliche di diversivo e l'impegno attivo avuto nell'ambiziosa invasione della Francia meridionale fruttarono a Douglas Jr. la Legion of Merit da parte dell'esercito americano, nonch\u00e9 la Legion d'onore e la Croix de guerre da parte dell'esercito francese, e la Distinguished Service Cross da quello inglese. L'esercito americano gli confer\u00ec inoltre la Silver Star per il servizio prestato sui TB boat. Nel 1949 Douglas Jr. venne investito dell'Ordine dell'Impero Britannico e si conged\u00f2 dalla marina nel 1954 con il grado di capitano di vascello.\nGli anni del dopoguerra.\nDopo la fine del conflitto, Douglas Jr. torn\u00f2 al cinema con il ruolo di Carlo II Stuart nel film \"Re in esilio\" (1947) e, nello stesso anno, interpret\u00f2 la pellicola d'avventura \"Sinbad il marinaio\" (1947), in cui ancora una volta fece sfoggio delle sue doti acrobatiche. Nel 1950 fu protagonista del thriller \"Segreto di stato\" di Sidney Gilliat, dopo il quale inizi\u00f2 a rallentare la carriera cinematografica. Dall'inizio degli anni cinquanta trascorse un lungo periodo in Inghilterra, paese in cui raggiunse grande notoriet\u00e0 grazie all'attivit\u00e0 televisiva e dove venne apprezzato anche nei circoli sociali pi\u00f9 alti. Nel 1957 rientr\u00f2 in America per lavorare in un programma della NBC, proseguendo la carriera fino alla fine degli anni ottanta. La sua ultima apparizione cinematografica risale al 1981 nel film \"Storie di fantasmi\", in cui recit\u00f2 accanto a Fred Astaire e Melvyn Douglas.\nVita privata.\nAl pari del padre, anche Douglas Jr. ebbe una vita sentimentale intensa. All'et\u00e0 di diciannove anni si spos\u00f2 per la prima volta con la venticinquenne Joan Crawford, allora attrice cinematografica emergente. Il matrimonio fu celebrato a New York il 3 giugno 1929. La coppia trascorse la luna di miele in Inghilterra, dove Douglas Jr. conobbe No\u00ebl Coward, Gertrude Lawrence, Beatrice Lillie e Giorgio, duca di Kent, iniziando a interessarsi di politica, ma Joan era pi\u00f9 proiettata verso la propria carriera e dopo una sua relazione con Clark Gable, i due divorziarono nel 1933.\nIl 22 aprile 1939 Douglas Jr. spos\u00f2 Mary Lee Epling, ex moglie di Huntington Hartford, erede del gruppo The Great Atlantic &amp; Pacific Tea Company (A&amp;P). Il matrimonio, da cui nacquero tre figlie, Daphne, Victoria e Melissa, dur\u00f2 fino al 1988, anno in cui Mary mor\u00ec. Due anni dopo l'attore si rispos\u00f2 per la terza volta con Vera Lee Shelton.\nDouglas Fairbanks Jr. mor\u00ec il 7 maggio 2000 a New York e venne sepolto nell'Hollywood Forever Cemetery."}
{"id": "304844", "revid": "287204", "url": "https://it.wikipedia.org/wiki?curid=304844", "title": "Pok\u00e9mon Mini", "text": ", reso graficamente \"Pok\u00e9mon mini\", \u00e8 una console portatile a giochi intercambiabili prodotta e distribuita da Nintendo nel 2001, basata sulla serie \"Pok\u00e9mon\".\nSi tratta della pi\u00f9 piccola console a cartucce mai prodotta da Nintendo: \u00e8 un sistema portatile dotato di schermo in bianco e nero, tre tasti azione pi\u00f9 croce direzionale, un orologio integrato, un piccolo solenoide per la vibrazione e un sensore di movimento. I giochi vengono forniti su cartucce della dimensione di un francobollo, ed \u00e8 possibile collegare due Pok\u00e9mon mini tra loro tramite porta infrarossi per le modalit\u00e0 multigiocatore. Il Pok\u00e9mon Mini fu prodotto in tre colori, azzurro, verde e viola, ispirati rispettivamente ai Pok\u00e9mon della seconda generazione Wooper, Chikorita e Smoochum.\nStoria.\nIl Pok\u00e9mon Mini, con il suo semplice schermo monocromatico, aveva gi\u00e0 a suo tempo delle caratteristiche r\u00e9tro, eppure le sue capacit\u00e0 interattive (collegamento a infrarossi, vibrazione, sensore di impatto) erano avanti anche rispetto al contemporaneo Game Boy Advance.\nTuttavia, essendo orientato solo ai giochi dei Pok\u00e9mon, si rivolgeva pi\u00f9 al mercato dei giocattoli per bambini. Il prezzo della console era economico (40\u00a3 nel Regno Unito), ma le cartucce erano relativamente costose (20\u00a3 nel Regno Unito) per giochi di livello inferiore a quelli del Game Boy Advance o del Game Boy Color, che pure avevano i loro titoli sui Pok\u00e9mon.\nIl lancio della console avvenne il 14 novembre 2001 negli USA, in seguito giunse anche in Europa e Giappone. I giochi uscirono abbastanza costantemente, circa uno al mese, fino all'ultimo, \"Pok\u00e9mon Breeder\", uscito a dicembre 2002 solo in Giappone. La vita commerciale del sistema, di circa un anno, fu quindi piuttosto breve.\nTuttavia nel 2003 usc\u00ec \"Pok\u00e9mon Channel\" per GameCube, di per s\u00e9 un gioco non molto rilevante, ma che include una simulazione del Pok\u00e9mon Mini, fornita di alcuni giochi in versione demo e del gioco completo inedito \"Snorlax's Lunchtime\". Questo emulatore fu un aiuto decisivo per alcuni appassionati che riuscirono a fare l'ingegneria inversa della console, permettendo cos\u00ec di produrre giochi homebrew, per i quali la Nintendo non aveva dato altrimenti alcun supporto. Nel giro di un anno un gruppo della demoscene pubblic\u00f2 il demo \"SHIzZLE\", che dimostr\u00f2 la possibilit\u00e0 di realizzare notevoli effetti grafici fino ad allora inediti sul Mini.\nVideogiochi.\nI giochi pubblicati ufficialmente dalla Nintendo furono soltanto 10 (tra parentesi lo sviluppatore):\nInoltre usc\u00ec \"Snorlax's Lunch Time\" (Ambrella), come gioco esclusivo del simulatore di Pok\u00e9mon Mini presente all'interno del videogioco \"Pok\u00e9mon Channel\".\nA questi si aggiungono diversi giochi amatoriali non legati al tema dei Pok\u00e9mon, originali o ispirati a titoli esistenti, giocabili anche su veri Pok\u00e9mon Mini grazie a una cartuccia programmabile flash in commercio."}
{"id": "304846", "revid": "48344", "url": "https://it.wikipedia.org/wiki?curid=304846", "title": "Douglas Fairbanks, Sr.", "text": ""}
{"id": "304847", "revid": "3689", "url": "https://it.wikipedia.org/wiki?curid=304847", "title": "Douglas Fairbanks, Jr.", "text": ""}
{"id": "304849", "revid": "182193", "url": "https://it.wikipedia.org/wiki?curid=304849", "title": "Cicap", "text": ""}
{"id": "304850", "revid": "47767", "url": "https://it.wikipedia.org/wiki?curid=304850", "title": "Dorotea", "text": "Origine e diffusione.\nDal tardo nome greco \u0394\u03c9\u03c1\u03bf\u03b8\u03b5\u03b1 (\"Dorothea\"), femminile di \u0394\u03c9\u03c1\u03bf\u03b8\u03b5\u03bf\u03c2 (\"Dorotheos\"): \u00e8 formato da \u03b4\u03c9\u03c1\u03bf\u03bd (\"doron\", \"dono\") e \u03b8\u03b5\u03bf\u03c2 (\"theos\", \"dio\"), e significa quindi \"dono di Dio\". Entrambi gli elementi che lo compongono sono comuni nell'onomastica di origine greca: \u03b4\u03c9\u03c1\u03bf\u03bd si ritrova anche in Doris, Isidoro e Polidoro, \u03b8\u03b5\u03bf\u03c2 in Timotea, Teofano, Tecla e Filotea, mentre entrambi, nell'ordine inverso, compongono il nome Teodora.\nOriginariamente veniva usato per i figli attesi lungamente.\nOnomastico.\nDorotea si festeggia solitamente il 6 febbraio, in memoria di santa Dorotea vergine e martire a Cesarea in Cappadocia insieme a san Teofilo, patrona dei fiorai. Si ricordano con questo nome anche, alle date seguenti:"}
{"id": "304851", "revid": "34194", "url": "https://it.wikipedia.org/wiki?curid=304851", "title": "Rahxephon", "text": ""}
{"id": "304853", "revid": "15756", "url": "https://it.wikipedia.org/wiki?curid=304853", "title": "RahXephon", "text": " \u00e8 un anime di fantascienza scritto e diretto nel 2002 da Yutaka Izubuchi, avente per protagonista il giovane \"Ayato Kamina\", abile nel controllare un potentissimo mecha conosciuto come \"RahXephon\", e alla costante ricerca di un ruolo nel mondo che lo circonda. Esiste anche una versione a fumetti (manga) parzialmente diversa dall'anime composta da tre volumi.\nGeneralit\u00e0.\nLa serie televisiva, realizzata dallo studio Bones, \u00e8 composta da ventisei episodi. \u00c8 stato realizzato anche un film, in parte montato con scene tratte dalla serie, in parte con sequenze originali, che sintetizza la storia. L'anime \u00e8 stato acquistato in Italia dalla Shin Vision, anche se la pubblicazione dei DVD, cominciata nel gennaio 2005, si \u00e8 fermata dopo due dischi (su un totale previsto di nove) con i primi cinque episodi a causa del fallimento della Shin Vision. \u00c8 stato anche prodotto un gioco per la PlayStation 2, distribuito solo in Giappone.\n\"RahXephon\" \u00e8 una serie che riprende e reinterpreta il filone fanta-psicologico inaugurato alcuni anni prima da \"Neon Genesis Evangelion\". La musica costituisce un elemento centrale nella serie animata, dato che RahXephon usa appunto il suono come arma. Numerosi sono anche i riferimenti musicali presenti all'interno di tutto l'anime: per esempio i nomi dei dolem di Mu si rifanno a termini propri della musica. Secondo quanto dichiarato dall'autore, che per la storia si \u00e8 ispirato anche agli scritti di James Churchward (specialmente per quanto riguarda il personaggio principale), il nome RahXephon deriva dall'associazione di \"Rah\", l'antica divinit\u00e0 egizia, \"X\", la variabile dell'indeterminatezza, e \"phon\", che sta a indicare il suono (il tutto si pu\u00f2 anche tradurre come \"L'incognito suono del dio\").\nTrama.\nNell'anno 2012 Ayato Kamina \u00e8 un adolescente che vive nella citt\u00e0 di Tokio Jupier, chiusa in una grossa sfera energetica che rallenta lo scorrere del tempo rispetto al resto del mondo e che fa in modo che gli abitanti vivano in un tempo e una dimensione a parte. Grazie all'incontro con il maggiore Haruka Shitow del gruppo militare Terra, Ayato, uscendo dalla citt\u00e0 chiusa, scoprir\u00e0 tante verit\u00e0 delle quali era sempre stato tenuto all'oscuro, cos\u00ec come tutti gli altri abitanti di Tokio Jupiter. Verr\u00e0 a conoscenza dell'esistenza degli invasori multi-dimensionali MU, ma soprattutto sar\u00e0 in grado, venendo costretto dai militari, di pilotare nelle battaglie l'enigmatico e misterioso robot Raxhephon per contrastare le incursioni dei mostri nemici chiamati Dolem."}
{"id": "304854", "revid": "1543377", "url": "https://it.wikipedia.org/wiki?curid=304854", "title": "Game Boy Micro", "text": "Il \u00e8 una console portatile sviluppata e costruita da Nintendo. Il sistema \u00e8 la seconda revisione del Game Boy Advance, il suo target di riferimento \u00e8 il consumatore che \"tiene all'immagine\" (stando ai comunicati stampa di Nintendo), e particolare enfasi viene data alle sue ridotte dimensioni e al design ricercato. Di contro, per queste sue ridotte dimensioni, ha perso la retrocompatibilit\u00e0 con i giochi del Game Boy originale.\nIl Micro fu ufficialmente presentato dal vicepresidente alle vendite e al marketing della Nintendo, Reggie Fils-Aime, alla conferenza stampa tenuta dalla compagnia all'E3 il 17 maggio 2005.\nLa console usc\u00ec in Giappone il 13 settembre 2005 e in Nord America il 2 ottobre 2005. Usc\u00ec in Europa il 4 novembre 2005, in Australia il 3 novembre 2005, in Cina il 1\u00ba ottobre 2005 e nella Corea del Sud il 9 novembre 2005.\nIl prezzo iniziale di vendita negli Stati Uniti era di 99 dollari, mentre il Game Boy Advance SP di 79 dollari. Pi\u00f9 tardi, il prezzo del Game Boy micro nella versione Nera, Argentata e del Ventesimo Anniversario (solo Game Crazy) \u00e8 stato abbassato a 89 Dollari. In Giappone la nuova console portatile si aggira sui 12.000 Yen, 3.000 Yen in pi\u00f9 della SP. In Europa il prezzo \u00e8 di 99 \u20ac. In Australia, bench\u00e9 il prezzo di listino sia fissato a 149,95 Dollari australiani, viene venduta a 129.\nDesign e specifiche.\nIl Game Boy micro contiene molte funzionalit\u00e0 del Game Boy Advance SP, ma con un fattore estetico aggiornato. \u00c8 pi\u00f9 piccolo dei precedenti Game Boy; molto leggero e pesa circa 1/3 di un iPod mini. In pi\u00f9, dispone di un display retroilluminato, con la possibilit\u00e0 di regolarne il contrasto, in modo da adattarlo all'illuminazione.\nIl Game Boy micro include anche una mascherina rimovibile che permette agli acquirenti di comperare altre mascherine dal design alternativo.\nSul lato destro del Game Boy Micro sono presenti due pulsanti che servono a modificare il volume oppure, tenendo premuto il tasto dorsale L, per variare la luminosit\u00e0 dello schermo tra cinque livelli di brillantezza.\nPer mantenersi in linea con il mercato relativo alla \"generazione iPod\", la Nintendo ha anche ridisegnato il suo adattatore videomusicale Play-Yan per adattarlo al Micro. Questo strumento pu\u00f2 eseguire MP3 e file video da schede SD.\nSoftware.\nIl Game Boy micro \u00e8 compatibile con tutte le cartucce per Game Boy Advance, incluse le cartucce Game Boy Advance Video. A differenza del Game Boy Advance e del Game Boy Advance SP, tuttavia, il Micro \u00e8 incompatibile con i giochi prodotti per l'originale Game Boy o Game Boy Color.\nCos\u00ec come per il Game Boy Advance e il Game Boy Advance SP, non ci sono blocchi regionali sul software, perci\u00f2 i giochi del Nord America possono essere eseguiti sull'hardware giapponese e viceversa.\nPackaging.\nIn Giappone, la console \u00e8 disponibile in sette colori/stili: nero, blu, viola e argento, oltre tre stili in edizione limitata: una basata sull'originale controller del Famicom (Conosciuto in Occidente come NES), un modello con scocca blu e un'immagine di \"Final Fantasy IV\" presente frontalmente, e un modello con scocca rossa con una immagine sul retro rappresentante la silhouette del famoso Pok\u00e9mon Pikachu.\nNegli Stati Uniti il GBM \u00e8 disponibile in due colori, entrambi venduti con 3 mascherine incluse: nero e argento, con mascherine \"Ammonite\" e \"Coccinella\", nero e argento, con mascherine \"Fiamma\" e \"Camouflage\". Una nuova versione \"ventesimo Anniversario\" \u00e8 disponibile dal 5 dicembre, simile alla versione Famicom ma dotata di una scritta \"20th Anniversary\" e di una immagine di Mario.\nReazioni.\nCritiche.\nDate le dimensioni ridotte del Game Boy micro, esso utilizza esclusivamente porte proprietarie, non standard, ad esclusione dell\u2019uscita jack.\nEssendo stata rimossa la porta per la connessione multiplayer del Game Boy Advance SP, occorre acquistare separatamente dei cavi per avere la compatibilit\u00e0 multiplayer completa. Anche il cavo GameCube/Game Boy Advance non \u00e8 compatibile con la versione Micro.\nIl rinnovamento del parco accessori era una mossa di mercato gi\u00e0 digerita dai consumatori. Nonostante questo, essi furono spiazzati dalle numerose differenze con le versioni precedenti. Specialmente se messo a paragone con la versione SP, che nonostante presentasse un design rinnovato, aveva mantenuto la maggior parte delle funzionalit\u00e0 del Game Boy Advance originale.\nLa mancanza di retrocompatibilit\u00e0 con Game Boy/Game Boy Color \u00e8 stata, inoltre, criticata pesantemente. Senza di questa, molti giocatori hanno definito il Game Boy Micro \"pi\u00f9 bello che utile\". Mancanza da aggiungersi ai problemi di funzionalit\u00e0. \nAnche il prezzo iniziale \u00e8 stato causa di critiche verso il Game Boy Micro. A $99, il micro aveva lo stesso prezzo del Nintendo GameCube (periodo natalizio 2005, con una copia gratis di \"Mario Party 7\" e un controller extra), era $20 pi\u00f9 costoso dell'originale Game Boy Advance SP e $30 meno costoso del pi\u00f9 funzionale e sofisticato DS. Visto l'andamento del mercato, Nintendo decise in seguito di abbassare il prezzo dei modelli nero e argento a 89$.\nLa distribuzione quasi simultanea del backlit model e di Game Boy Advance SP ha generato anch'essa dubbi sullo scopo del Micro. I giocatori esitanti nel prendere il Micro, a causa dello schermo piccolo, hanno optato poi per la variante del Game Boy SP migliorata, con una retroilluminazione eguale a quella del Game Boy Micro, e conservante la maggior parte delle funzionalit\u00e0 originali. \nInfine anche il lancio in Nord America \u00e8 stato soggetto a critiche. Nella fase iniziale Nintendo non pubblicizz\u00f2 in alcun modo il prodotto e venne fatta confusione con le date di distribuzione: l'ufficiale di Nintendo era il 19 settembre 2005, ma molti negozi non l'hanno avuto in magazzino fino alla settimana dopo. Solo dopo che l'unit\u00e0 fu distribuita correttamente, una giusta campagna di vendita \u00e8 comparsa in TV, negli scaffali e nelle riviste.\nApprovazione.\nIl Game Boy micro \u00e8 stato lodato per essere tornato al layout orizzontale del Game Boy Advance originale. Molte persone non avevano apprezzato il layout verticale (usato nel Game Boy e nel Game Boy Advance SP), perch\u00e9 lo trovavano scomodo per tenere le mani cos\u00ec vicine per utilizzare i tasti. I tasti A e B del Micro sono inoltre molto pi\u00f9 grandi del modello precedente, rendendoli pi\u00f9 facili da utilizzare.\nLa retroilluminazione del Micro, che \u00e8 superiore a quella del Game Boy Advance SP, \u00e8 stata lodata per la sua visibilit\u00e0. Come quella del Nintendo DS Lite, ogni pixel \u00e8 equamente e chiaramente illuminato grazie a un dot pitch pi\u00f9 piccolo, ma la luminosit\u00e0 \u00e8 modificabile. A causa della dimensione ridotta dello schermo rispetto allo standard dei giochi del Game Boy Advance, la grafica \u00e8 molto pi\u00f9 acuta che in ogni modello precedente. Lo schermo \u00e8 inoltre ancora pi\u00f9 luminoso del Nintendo DS. La messa in vendita di un Game Boy Advance SP con uno schermo pi\u00f9 luminoso ha in qualche modo ridotto questo vantaggio. Comunque, questo avviene riducendo la velocit\u00e0 di refresh (50Hz); il Micro mantiene l'originale 60Hz.\nNonostante il lancio abbastanza mediocre e i problemi percepiti, i giocatori sono stati felici nel sapere che la Nintendo non ha ignorato il Micro. Inoltre la Nintendo ha creato un gruppo di nuovi accessori, e ha adattato il Play-Yan per adattarsi meglio al formato del Micro.\nLa modifica dello schermo \u00e8 stata ben accolta. I precedenti modelli, , e provare ad aprire l'unit\u00e0 per pulirla invalidava la garanzia. I possessori possono adesso sollevarlo per togliere la polvere e rimpiazzarlo quando diventa troppo consumato.\nCuriosit\u00e0.\nSecondo l'amministratore della Nintendo Perrin Kaplan, il suo nome in codice durante la fase di sviluppo era Oxy. L'unit\u00e0 riporta il nome del modello \"OXY-001\" sul retro e su tutti gli accessori \u00e8 inciso lo stesso codice OXY tra i quali la mascherina anteriore, la batteria, l'alimentatore ed il fodero."}
{"id": "304859", "revid": "729019", "url": "https://it.wikipedia.org/wiki?curid=304859", "title": "Andrew Trimble", "text": "Biografia.\nNordirlandese di Coleraine, Trimble si form\u00f2 rugbisticamente nel e durante la frequenza in tale club rappresent\u00f2 l'Irlanda a livello di Under-21.\nCon il Ballymena esord\u00ec nel campionato irlandese e nel 2005 fu associato alla \"franchise\" di Celtic League dell', con cui vinse il torneo alla sua prima stagione.\nDebuttante in Nazionale irlandese nel 2005 a Dublino contro l', prese parte alla in Francia e a quella del 2011 in Nuova Zelanda.\nNon presente al Grande Slam irlandese del 2009, fu tuttavia decisivo nella conquista del torneo del , marcando una meta grazie alla quale l' pot\u00e9 battere la 22-20 e concludere prima per differenza punti sull'.\nNella vita privata \u00e8 sposato dal 2009, si dichiara cristiano evangelico molto religioso e, dopo un inizio di carriera universitaria in fisica, \u00e8 passato agli studi teologici presso la Queen's University Belfast; \u00e8 inoltre tifoso della squadra inglese di calcio del di cui ammirava, da bambino, Steve McManaman."}
{"id": "304864", "revid": "284225", "url": "https://it.wikipedia.org/wiki?curid=304864", "title": "Corrente di N\u00f6ther", "text": ""}
{"id": "304865", "revid": "284225", "url": "https://it.wikipedia.org/wiki?curid=304865", "title": "Corrente di Noether", "text": ""}
{"id": "304866", "revid": "729019", "url": "https://it.wikipedia.org/wiki?curid=304866", "title": "Taheen", "text": "I Taheen sono creature fantastiche di dimensione simile agli uomini, ma con caratteristiche animali. Sono per la maggior parte mammiferi e uccelli, e molti sono sotto il controllo del Re Rosso. Vengono menzionati da Stephen King nella serie \"La torre nera\". I Taheen vengono menzionati, ma non citati, quando gli abitanti descrivono i tipi di orrori che esistono a Rombo di tuono. Finli O'Tego, citato la prima volta nel quinto libro, \u00e8 il taheen pi\u00f9 conosciuto.\nI Taheen sono longevi e superiori agli umani sia dal punto di vista fisico che mentale. Molti di essi hanno umani come inferiori, nonostante adorino alcune arti umane, come la letteratura, ed alcune loro attivit\u00e0, come la pallacanestro. Non devono essere confusi con i Can-toi (o uomini bassi) che spesso hanno la faccia da topo, indossano maschere umane, e sono inferiori agli umani. Nell'ultimo libro, La torre nera, viene anche detto che hanno una propria cultura, ed il proprio credo religioso \u2013 se esiste \u2013 \u00e8 leggermente diverso; sembra che pregare confonda Finli O'Tego.\nIl termine \"taheen\" \u00e8 usato sia al singolare che al plurale."}
{"id": "304871", "revid": "125665125", "url": "https://it.wikipedia.org/wiki?curid=304871", "title": "Decespugliatore", "text": "Il decespugliatore in Italia, o zechiboy nella Svizzera italiana, \u00e8 una macchina che, a seconda della sua potenza e configurazione, viene utilizzata per lo sfalcio di erba, sterpaglie, cespugli e giovani tronchi, nonch\u00e9 per la pulizia del sottobosco. Il modello a filo, in Italia \u00e8 anche noto come taglierba a filo o tosaerba a filo.\nEsistono anche modelli \"spalleggiati\" dove il motore \u00e8 montato su un'apposita struttura dotata di spalline, che ne rendono possibile l'imbrago, con un'asta flessibile che ne permette l'utilizzo anche in zone scoscese o difficilmente raggiungibili quali canali, rigoni e muretti a secco.\nStruttura.\nIl decespugliatore si pu\u00f2 suddividere nelle seguenti parti:\nDevono essere progettate:\nUso.\nI decespugliatori non vengono utilizzati per tagli di grandi superfici, ma solamente per rifinire punti difficilmente accessibili ai normali tosaerba, come ad esempio contorni di pali, alberi, muretti, marciapiedi. Sono anche usati per porzioni di terreno dove erba o altra vegetazione sia troppo alta per il passaggio con un tosaerba.\nRischi legati all'utilizzo.\nRumore.\nIl rumore generato da un decespugliatore \u00e8 generalmente superiore a 90 dB(A). Molte ore di esposizione continuata a tale livello di pressione sonora costituiscono un rischio particolarmente grave.\nQualora la macchina produca un'esposizione a rumore superiore a 85 dB(A) sarebbe opportuno lavorare con cuffie o tappi auricolari D.Lgs.195 del 10 aprile 2006.\nVibrazioni.\nMolte ore di esposizione continuata degli arti superiori alle vibrazioni del decespugliatore costituiscono un rischio per la loro salute (Direttiva Europea 2002/44/CE).\nGas di scarico.\nGli scarichi del motore del decespugliatore possono provocare conseguenze negative per la salute (apparato respiratorio, cuore e sangue).\nL'uscita dei gas di scarico deve essere posizionata in modo da dirigere le emissioni gassose lontano dall'operatore nella normale posizione di lavoro.\nAltri rischi.\nContatto con l'utensile da taglio; proiezione di oggetti (ad es. piccoli sassi); ustioni da contatto con le parti calde.\nIrritazioni cutanee, agli occhi e alle vie respiratorie per contatto con essenze vegetali urticanti.\nUn'imbracatura a cinghie su entrambe le spalle deve essere prevista per tutte le macchine il cui peso a vuoto \u00e8 superiore a 7,5 kg e per tutti i decespugliatori con lama a sega. Tutte le imbracature a cinghie su entrambe le spalle devono essere equipaggiate di un meccanismo di sganciamento rapido e devono essere munite di un'imbottitura a livello delle anche. Le macchine con peso a vuoto inferiore a 7,5\u00a0kg ma superiore a 6\u00a0kg, devono essere equipaggiate almeno di un'imbracatura a cinghia su una spalla.\nNormative.\nPer l'uso dell'attrezzo sono necessari i dispositivi di protezione individuale, specialmente per gli occhi, e un abbigliamento adeguato, comprendente anche gli stivali, in quanto si \u00e8 particolarmente esposti alla sporcizia e ad eventuali oggetti sollevati dal filo rotante, come sassi o altro.\nDiversi comuni hanno regolamentato l'utilizzo degli attrezzi da giardino rumorosi (tra cui il decespugliatore) consentendolo solamente in alcuni giorni della settimana e in determinati orari; in alcuni casi \u00e8 stata anche specificata sia la durata totale massima dell'impiego giornaliero, sia la sua la ripartizione nell'arco della giornata (ad esempio, il Comune di Collesalvetti in provincia di Livorno).\nI dispositivi di taglio metallici devono essere equipaggiati di una protezione per il trasporto UNI EN 11806\nDirettiva macchine 89/392/CEE e D.P.R. del 24/07/1996 n. 459 Allegato 1."}
{"id": "304875", "revid": "103955050", "url": "https://it.wikipedia.org/wiki?curid=304875", "title": "Collasso", "text": ""}
{"id": "304876", "revid": "12109", "url": "https://it.wikipedia.org/wiki?curid=304876", "title": "Copertura", "text": "La copertura, o pi\u00f9 comunemente tetto (ultimamente dal verbo latino \"tegere\", oppure \"coprire\"), ha la funzione di definire la parte superiore dell'edificio e di preservare l'ambiente interno dagli agenti atmosferici e dall'invasione di animali.\nLo scopo essenziale delle coperture \u00e8 proteggere gli edifici sottostanti dalla pioggia, opporre resistenza alle sollecitazioni date da neve e vento e diminuire la dispersione termica dell'edificio. Il manto di copertura, che \u00e8 lo strato esterno delle coperture, garantisce la tenuta dell'acqua, mentre la struttura portante ha il compito di sostenere il manto.\nTipi di copertura.\nIn base ai materiali utilizzati per il manto le coperture sono cos\u00ec raggruppate:\nCoperture discontinue.\nIl manto \u00e8 effettuato con vari materiali che, grazie al modo in cui sono collegati e alla loro pendenza, assicurano la tenuta dell'acqua. Le coperture discontinue sono a loro volta ripartite in: \nCoperture continue.\nIl manto \u00e8 attuato con elementi molto ampi congiunti insieme durante la posa in opera, in modo da assicurare la tenuta per qualsiasi pendenza. Le coperture continue sono divise in: \nIn base alla pendenza le coperture possono essere suddivise in: \nCoperture mobili.\nCoperture generalmente per ambito industriale, agricolo o sportivo realizzate in acciaio zincato e ricoperto di un manto in pvc. Sono coperture mobili:\nOgni tipologia a sua volta pu\u00f2 essere mono o bipendenza.\nTetti a falde.\nLa forma geometrica di un tetto, ossia della superficie di copertura di un edificio, viene determinata da una o pi\u00f9 facce piane inclinate, dette falde o pioventi. \nIl tetto a falde piane \u00e8 caratterizzato da alcuni elementi:\nStrutture portanti dei tetti a falde.\nLa struttura portante dei tetti a falde pu\u00f2 essere realizzata mediante varie soluzioni: \nOrditura in legno strutturale.\nL'orditura in legno strutturale \u00e8 costituita da vari elementi: \nLe capriate in legno, ognuna di esse formata da due travi (puntoni) disposte secondo l'inclinazione delle falde, riunite in sommit\u00e0 ad un travetto verticale (monaco od ometto), e inferiormente collegate ad una trave orizzontale (catena o tirante). \nLe unioni o connessioni dei vari elementi si ottengono mediante intagli, opportunamente rinforzati con ferri piatti. \nQuesto tipo di incavallatura, chiamato capriata semplice, pu\u00f2 essere usato fino a una portata di 6-7 metri.\nPer coprire luci maggiori si ricorre ad altri tipi di capriate come per esempio la capriata formata da due puntoni, da un ometto e da una catena, disposti come nelle capriate semplici e inoltre da due contraffissi o saettoni interposti fra l'ometto e i puntoni. Le capriate di questo tipo si impiegano per coprire luci che vanno da 8 a 15 metri.\nQuesto tipo di capriata era comunemente detta \"capriata all'italiana\" o \"capriata con saette\" fino agli anni '40 del Novecento, quando inizi\u00f2 ad essere definita \"capriata palladiana\", espressione che precedentemente indicava le capriate a tre monaci con controcatena.\nAltra componente delle strutture portanti dei tetti a falde \u00e8 la grossa orditura che, a seconda della sua disposizione, distingue i tetti nei due tipi: \nL'orditura alla piemontese, altrimenti detta orditura alla cortinese, \u00e8 costituita da una trave di colmo, appoggiata su capriate o direttamente su un muro di spina, e da cosiddetti falsi puntoni o travi disposti secondo la pendenza delle falde che, appoggiano superiormente sulla trave di colmo e inferiormente su una banchina o dormiente (dormiente \u00e8 detta la trave poggiata completamente ai muri perimetrali, ossia una trave che non ha luce libera di inflessione ma \u00e8 completamente poggiata su altre strutture per tutta la sua lunghezza).\nL'orditura alla lombarda, detta anche alla bellunese, \u00e8 caratterizzata dalla presenza di arcarecci o terzere che sono travi disposte parallelamente alle linee di gronda e appoggiate su capriate o su muri trasversali.\nTerza e ultima componente delle strutture portanti dei tetti a falde \u00e8 la piccola orditura. \nCostituita da correntini o listelli orizzontali, paralleli alle linee di gronda, nei tetti alla piemontese; e da travicelli o correntini o murali, inclinati secondo la pendenza del tetto, nei tetti alla lombarda.\nCapriata e profilati in acciaio.\nLe capriate ed i profilati in acciaio possono avere forme diverse a seconda della conformazione delle falde e delle luci da coprire. \nI tipi pi\u00f9 comuni sono le capriate semplici, quelle alla Polenceau e quelle a \"shed\", realizzate in forma di trave reticolare. \nL'alta resistenza, la sicurezza dell'acciaio e la sua leggerezza rispetto ad altri sistemi, conferiscono all'insieme molti vantaggi strutturali ed economici.\nCapriate e pannelli di calcestruzzo armato precompresso.\nLe travi di calcestruzzo armato precompresso pi\u00f9 utilizzate e diffuse sono del tipo a parete piena a doppia pendenza. Nei sistemi con travi a doppia pendenza le travi sono in calcestruzzo armato normale o precompresso, presentano una doppia pendenza ed hanno luci che vanno da 10 a 30 metri. \nAltro tipo di capriata di calcestruzzo armato \u00e8 quella utilizzata per le coperture a \"shed\". Questi tipi di trave hanno la caratteristica forma a \"ginocchio\", che permette di inserire una finestratura per l'illuminazione naturale interna. Sulle travi di calcestruzzo armato vengono sovrapposti pannelli prefabbricati per formare il piano d'appoggio del manto di copertura.\nSolai di calcestruzzo armato: la struttura di sostegno delle falde pu\u00f2 essere costituita da solai e solette di calcestruzzo armato. \nIl solaio in calcestruzzo armato e laterizio \u00e8, nella sua pi\u00f9 generale costituzione, formato da elementi di laterizio, aventi funzione di cassaforma leggera, i quali consentono di disporre l'armatura di acciaio in modo da ottenere, col getto di calcestruzzo, travetti distanti tra loro da 30 a 50\u00a0cm che vengono collegati tra loro da cordoli pure in calcestruzzo dello spessore di circa 4\u00a0cm che collegano i travetti formando una sezione reagente a T. \nLa struttura di sostegno delle falde pu\u00f2 essere costruita anche da pannelli prefabbricati, molto diffusi nelle coperture di capannoni industriali. \nQuesti tipi di copertura offrono importanti vantaggi come quello di evitare le operazioni di manutenzione, tipiche dell'orditura in legno e quello di ottenere un miglior livello di inerzia termica della copertura.\nPendenza delle falde.\nSi pu\u00f2 dire che la differenziazione tipologica in ordine ai diversi valori delle pendenze \u00e8 derivante essenzialmente dal carico dovuto a precipitazioni nevose. Altro parametro da tenere in considerazione per la determinazione della pendenza di un tetto a falde \u00e8 il materiale impiegato per il manto di copertura. L'esperienza consente di affermare come normali pendenze quelle comprese tra il 30% e il 45%.\nManti di copertura.\nI tipi di copertura realizzati con tegole di laterizio sono: \nDal punto di vista funzionale non pare si riscontrino differenze essenziali tra i vari tipi. \nPerci\u00f2 la scelta pu\u00f2 essere fatta tenendo conto essenzialmente dell'aspetto esteriore e quindi della combinazione fra l'architettura della costruzione e l'inserimento nell'ambiente circostante.\nOltre ai tipi di copertura realizzate con tegole di laterizio esistono coperture realizzate con tegole in cemento. \nTra queste troviamo: \nEsistono poi coperture realizzate con materiali lapidei tra cui: \nLe pi\u00f9 moderne lastre in fibra di cemento, che hanno sostituito le pericolose vecchie lastre in eternit (contenenti amianto), presentano pessime condizioni di durata nel tempo (degradano molto rapidamente) inoltre sono molto pericolose in caso vi sia la necessit\u00e0 di salire sul tetto per farvi un'ispezione (si rompono facilmente e si rischia di cadere a terra). Le migliori coperture a lastra sono quelle in lamiera grecata o di diversa tipologia purch\u00e9 in ferro o rame. Questi tipi di copertura hanno la caratteristica di essere funzionali e sicure a un prezzo ridotto. \nAltri tipi di copertura possono essere realizzate mediante tegole bituminose che consentono di realizzare falde con superfici molto complesse e inoltre sono particolarmente adatte per realizzare falde di grandi ampiezze e con qualsiasi tipo di inclinazione.\nIn Italia, per i manti di copertura discontinui si applica la norma UNI 11470 \"Coperture discontinue - Schermi e membrane traspiranti sintetiche - Definizione, campo di applicazione e posa in opera\": la norma definisce le modalit\u00e0 applicative degli schermi e le membrane traspiranti sintetiche (secondo la UNI EN 13859-1 e la UNI EN 13984) e il loro utilizzo su copertura a falda, su supporti continui o discontinui o a contatto diretto con isolante termico.\nIsolamento termico dei tetti a falde.\nTutte le superfici dell'edificio interagiscono termicamente con l'ambiente circostante, ma \u00e8 soprattutto il tetto ad incidere sugli scambi termici complessivi della costruzione. \nOggi \u00e8 possibile ridurre questi scambi indesiderati (dispersioni termiche invernali, surriscaldamento estivo) isolando termicamente il tetto con materiali specifici. Per quanto riguarda l'isolamento termico del tetto occorre fare una distinzione tra: \nPer quanto riguarda i sottotetti abitabili lo strato isolante pu\u00f2 essere inserito al di sotto della struttura portante, soluzione ideale per l'isolamento di tetti preesistenti, oppure sopra di essa, di pi\u00f9 facile esecuzione e ideale per gli edifici nuovi. \nSe si interviene dall'interno della copertura \u00e8 probabile che si abbia condensazione. Vengono prodotti freni al vapore che hanno un coefficiente di permeabilit\u00e0 al vapore maggiore rispetto alla barriera e permettono dunque un determinato passaggio di vapore. La quantit\u00e0 di acqua che pu\u00f2 formarsi all'interno del coibente va calcolata in modo che sia possibile la sua rievaporazione nel periodo estivo.\nPer la protezione dal calore estivo \u00e8 opportuno tenere presente che sono due i fattori pi\u00f9 importanti: \nAl fine di avere una elevata inerzia termica e quindi una bassa trasmittanza termica periodica Yie, \u00e8 utile innanzitutto impiegare per la copertura una struttura portante pesante, in laterocemento o C.A. In secondo luogo utilizzare materiali coibenti a base di legno, fibre o il sughero poich\u00e9 hanno una bassa diffusivit\u00e0 termica (conducibilit\u00e0 termica / densit\u00e0 x calore specifico).\nLa ventilazione della falda pu\u00f2 essere ottenuta con appositi pannelli preformati, dotati di camera d'aria ventilata (soluzione pi\u00f9 efficiente) o sollevando le tegole (o comunque lo strato di finitura del esposto agli agenti atmosferici) dalla struttura sottostante con elementi realizzati in opera (generalmente una doppia orditura in legno). Riveste grande importanza anche l'uso di elementi di chiusura sul colmo e in gronda che permettano un elevato passaggio di aria, naturalmente senza compromettere la protezione dagli agenti atmosferici.\nNel caso invece dell'isolamento termico di sottotetti non abitabili, con copertura isolata e ventilata, lo strato di isolamento pu\u00f2 essere applicato sull'estradosso del solaio di copertura dell'ultimo piano dell'edificio. \nSi \u00e8 soliti gettare un massetto di alcuni centimetri sopra l'isolamento per rendere agevole l'utilizzo del piano sottotetto. Possono utilizzarsi anche listoni in legno tra i quali inserire coibente a bassa densit\u00e0 e richiudere il tutto con tavolato.\nCanali di gronda.\nPer lo smaltimento e la raccolta delle acque piovane sono usati i canali di gronda, posati in opera con una pendenza capace di trasferire l'acqua in canali di discesa, chiamati pluviali. \nI canali di gronda possono essere realizzati in vari modi: \nCoperture di scandole in legno.\nLe coperture con scandole in legno, cos\u00ec come le coperture di paglia sono presenti nella tradizione costruttiva di determinate regioni e sono ormai completamente in disuso.\nQuella delle scandole in legno \u00e8 una tecnica molto antica, impiegata soprattutto in tetti con notevole pendenza. \nLe scandole sono realizzate con un legno molto resistente, ad esempio il larice che ne garantisce la durata nel tempo. Sono di varie dimensioni, come ad esempio le scandole alpine lunghe 100\u00a0cm, larghe 20\u00a0cm e spesse 2,5\u00a0cm e le scandole canadesi lunghe 50\u00a0cm, larghe 10\u00a0cm e spesse 1,5\u00a0cm. \nLe scandole sono inoltre lavorate con scanalature per favorire lo scorrimento dell'acqua sulla falda. \nLa posa in opera avviene in due strati di scandole, alternati e sovrapposti, fissati con dei chiodi su arcarecci portascandole, disposti in tavole, che forniscono il collegamento all'orditura del tetto. \nIn genere ma soprattutto nel caso di falde con limitata pendenza, si preferisce l'inserimento di strati impermeabilizzanti sotto le scandole, per smaltire l'infiltrazione d'acqua.\nModalit\u00e0 e posa delle scandole in legno canadesi.\nSopra il tavolato vanno fissate delle tavole all'orditura del tetto, sopra questo si giunta lo strato impermeabilizzante. Sopra le tavole si posano gli arcarecci portascandole.\nTetti piani o Lastrici solari.\nI tetti piani sono caratterizzati da una pendenza minima, sufficiente per assicurare lo scorrimento dell'acqua fino agli scarichi. \nSecondo la normativa UNI si definiscono tetti piani quelli con pendenza minore del 5%.\n\u00c8 quindi necessario un sistema d'impermeabilizzazione, costituito da un insieme di strati, la cui scelta dev'essere fatta tenendo conto di alcuni fattori: \nI tetti piani possono essere divisi in due gruppi: \nSi distinguono in: \nDefinizione degli strati funzionali.\nNelle coperture a tetto piano sono presenti i seguenti strati: \nStrato di impermeabilizzazione.\nQuesto strato pu\u00f2 essere realizzato come: \nStrato di pendenza.\nQuesto strato ha il compito di smaltire le acque. La sua pendenza pu\u00f2 variare dallo 0,5% al 5% (ovvero da mezzo centimento di dislivello per metro fino a 5\u00a0cm di dislivello per metro). Lo strato di pendenza \u00e8 generalmente realizzato con un getto di calcestruzzo o con aggregati leggeri, con uno spessore che varia dai 3 ai 5\u00a0cm, spianato in modo da eliminare le irregolarit\u00e0. Questo strato a volte costituisce anche il supporto dello strato di impermeabilizzazione.\nDurante la messa in opera risulta spesso piuttosto complicato realizzare praticamente una pendenza molto lieve, pertanto \u00e8 preferibile, al fine di garantire un ottimale smaltimento delle acque, adottare pendenze comprese tra il 2,5% ed il 5%.\nStrato di separazione.\nQuesto strato evita i danni prodotti con il movimento del supporto con lo strato di impermeabilizzazione.\nBarriera al vapore.\nEssa ha la doppia funzione di impedire la condensazione del vapore all'interno degli strati e di proteggere lo strato isolante dall'umidit\u00e0 presente negli strati sottostanti non ancora del tutto asciugati.\nStrato portante.\nQuesto strato ha la funzione di resistere ai carichi e al peso proprio degli strati costituenti. In un tetto \u00e8 costituito da una soletta di calcestruzzo armato, da pannelli di copertura prefabbricati, da un solaio misto in laterocemento, da un tavolato in legno o da pannelli truciolari.\nLo strato di impermeabilizzazione.\nLo strato di impermeabilizzazione pu\u00f2 essere realizzato con apposite membrane per impermeabilizzazione o con prodotti sfusi. I prodotti sfusi dopo l'applicazione a caldo o a freddo costituiscono uno strato di un determinato spessore, senza giunti e impermeabile. Le impermeabilizzazioni eseguite con questi tipi di prodotti solitamente presentano: \nCriteri di collegamento dello strato impermeabilizzante al supporto.\nI manti impermeabili si possono posare in modi diversi:\nCollegamento indipendente.\nConsiste nell'adagiare una membrana rivestita di materiale che impedisca l'adesione al supporto. La membrana viene poi saldata a questo supporto garantendo lo scorrimento dell'impermeabilizzazione sul supporto. Il collegamento indipendente \u00e8 possibile solo con pendenze inferiori al 5% e presuppone uno strato di protezione pesante che impedisca al vento di sollevare la membrana.\nCollegamento semiaderente.\nSi realizza incollando l'impermeabilizzazione al supporto per punti o lungo strisce. Questo collegamento \u00e8 possibile con pendenze fino al 40%.\nCollegamento aderente.\nL'impermeabilizzazione viene fissata al supporto, eventualmente pretrattato con elementi che aiutano il collegamento. Questo tipo di collegamento \u00e8 realizzabile con ogni tipo di pendenza: non richiede deformazioni, dilatazioni o movimenti del supporto che possono lacerare l'impermeabilizzazione.\nLa protezione superficiale.\nPer rallentare l'invecchiamento delle membrane impermeabilizzanti presente sui tetti piani si deve proteggere la loro superficie.\nImpiego di membrane autoprotette (protezione leggera).\nLo strato impermeabile viene prodotto con scaglie di ardesia o da lamine di alluminio o di rame. Il tutto consente di realizzare falde colorate, dal rosso al verde.\nProtezione mediante strato di ghiaietto (protezione pesante).\nCostituita da uno strato di ghiaietto spesso 4 o 5\u00a0cm, che consente l'accesso alla copertura per la manutenzione e nel caso di collegamento indipendente, assume la funzione di coprire la membrana. Il ghiaietto deve essere tondeggiante e posato sciolto su uno strato di separazione filtrante (esempio tessuto non tessuto). Questa protezione \u00e8 molto economica e anche utile per ridurre gli effetti delle escursioni termiche.\nProtezione mediante pavimentazione su massetto.\nCostituita da uno strato di sabbia spessa 2\u00a0cm disposto sulla membrana di impermeabilizzazione e da uno strato di separazione (esempio cartonfeltro) sul quale viene gettato un massetto di calcestruzzo dello spessore di 3\u00a0cm. La pavimentazione fatta di piastrelle viene posata con malta di allettamento o con uno strato di colla. Questa protezione permette alla copertura di essere fruibile, essendo cos\u00ec utilizzabile come terrazzo.\nProtezione mediante pavimentazione drenata.\nRealizzata con lastre di calcestruzzo 50 x 50\u00a0cm, appoggiate sullo strato impermeabilizzante con elementi angolari di plastica, in modo da formare giunti aperti capaci di scolare l'acqua verso gli scarichi. Questa protezione permette l'utilizzo della copertura come terrazzo e inoltre ha anche il vantaggio di rimuovere facilmente la pavimentazione per la manutenzione della membrana impermeabilizzante.\nIsolamento termico di tetti piani.\nBarriera al vapore.\nDurante la stagione invernale, il vapore risale attraverso la soletta portante e pu\u00f2 condensarsi dentro lo strato isolante. A causa della membrana impermeabilizzante l'acqua non pu\u00f2 evaporare verso l'esterno, cos\u00ec si accumula negli strati e una parte riscende verso il basso. Durante la stagione estiva, l'acqua accumulata negli strati si trasforma in vapore causando la formazione di bolle sulla membrana impermeabile. La barriera al vapore riesce ad evitare entrambi gli inconvenienti poich\u00e9 impedisce la formazione della condensa. I materiali comunemente impiegati per questo metodo sono fogli di alluminio, membrane di bitume polimero\u2026 Parecchi tipi di pannelli isolanti sono prodotti con la barriera al vapore applicata sulla faccia. La barriera al vapore \u00e8 necessaria quando l'isolante possiede una forte permeabilit\u00e0 al vapore; pu\u00f2 invece non essere messa se l'isolante non \u00e8 permeabile al vapore (vetro cellulare).\nStrato di isolamento termico.\nLo strato termoisolante pu\u00f2 essere posizionato in diversi modi rispetto agli altri strati: \nVari tipi di tetti.\nQui sotto lo schema dei principali tipi di tetto piano che verranno esaminati poi uno ad uno.\nTetto piano non isolato.\nPermette l'utilizzo di tecnologie molto semplici. Si usa normalmente per locali non riscaldati di varia destinazione, quindi per strutture non adibite all'accoglienza di persone.\nTetto piano isolato.\nUtilizzato a protezioni di locali abitati, deve garantire un buon isolamento termico.\nPrima di tutto bisogna costruire un cordolo perimetrale (F) in calcestruzzo per contenere tutto il pacchetto ventilazione, avendo l'accortezza di lasciare dei fori di 80\u00a0mm. (A) sui lati perpendicolari alla ventilazione. I fori naturalmente andranno protetti con una rete di protezione. Sul solaio esistente si fissano delle traversine in lamiera zincata (H) di dimensioni 170x70 e spessore 0,8\u00a0mm. con un interasse di 70\u00a0cm. come da particolare (D). Tra queste ultime si inserisce dell\u00b4isolante composto da pannelli in poliestirene estruso da 60\u00a0mm. densit\u00e0 35 (I). Al di sopra delle traversine va poggiato in senso perpendicolare un tavolato in pino marino con spessori da 20 a 30\u00a0mm. (C) bullonato sulle traversine. Infine sul suddetto tavolato va steso un pannello da spessore 30\u00a0mm. in polistirene estruso a cellule chiuse densit\u00e0 35\u00a0kg/m3 (E) con supporto superiore catramato per poter permettere successivamente la posa della guaina bituminosa per completare l'opera.\nSchema del sistema di incollaggio:\nSchema del sistema con zavorra in ghiaia:\nTetto carrabile.\nIl tetto carrabile assicura un'adeguata resistenza al passaggio e alla sosta di veicoli. Questo \u00e8 possibile grazie ad una tecnologia che utilizza conglomerato cementizio armato.\nTetto a giardino pensile.\nIl tetto verde pu\u00f2 essere di due tipi: estensivo oppure intensivo, in funzione del tipo di vegetazione scelto. Accanto alle funzioni primarie di protezione dall'acqua, dal rumore e di protezione termica, la soluzione di tetto verde offre grandi vantaggi estetici, di miglioramento del clima e soprattutto ecologici, perch\u00e9 restituisce all'ambiente preziosi spazi verdi. Per proteggere queste coperture dall'umidit\u00e0 del terreno e dalle radici si utilizzano delle barriere chimiche (prodotti con azione diserbante che proteggono la membrana dal proliferare delle radici) e quelle fisiche, cio\u00e8 l'inserimento di una lamina metallica e un film di materiale sintetico. \nCaratteristiche specifiche del sistema: \nParticolarit\u00e0 esecutive.\nImpermeabilizzazione dei cornicioni.\nRealizzata con membrana posata in aderenza e dotata di risvolti per la sovrapposizione del manto del tetto.\nGiunti di dilatazione: questi giunti permettono una corretta dilatazione termica degli elementi della copertura in modo che non si vengano a creare tensioni potenzialmente pericolose per l'integrit\u00e0 strutturale di queste. Si usano giunti a omega, meccanici, o protetti da grembiale.\nBocchettoni di scarico.\nOltre alla scelta del materiale dei pluviali, bisogna prestare attenzione alle pendenze in prossimit\u00e0 dell'imbocco ed alla posizione dei pluviali rispetto ad elementi verticali. Le contropendenze in prossimit\u00e0 dell'imbocco, generate dell'ispessimento delle sovrapposizioni tra il manto e l'imbocco, provocano ristagni d'acqua, che accelerano il deterioramento del manto. Per evitare il problema, la zona di imbocco (compresa l'area di sovrapposizione) deve essere situata ad un livello inferiore alla quota minima della pendenza.\nL'illuminazione attraverso coperture piane.\nL'illuminazione naturale attraverso le coperture viene solitamente preferita a quella data dalle finestrature in quanto permette di fornire illuminazione anche all'interno del capannone industriale, senza venir bloccata dall'ombra prodotta da eventuali macchinari. L'illuminazione naturale, che deve essere opportunamente schermata permette di guadagnare anche ore di luce diminuendo l'uso di sistemi artificiali. Alcuni tipi di sistemi di illuminazione:\nRequisiti delle coperture.\nTenuta all'acqua.\nUna copertura deve risultare impermeabile all'acqua e resistente ai carichi (vento, neve, carichi accidentali, ecc.) onde evitare l'insorgere di situazioni termoigrometriche critiche. Tali situazioni come infiltrazioni che si possono verificare per capillarit\u00e0 o causa il ciclo gelo disgelo, se non verificate, possono comportare condensazioni in superficie o negli strati che compongono la copertura stessa. Molto importante \u00e8 anche la manutenzione del manto e gli elementi di completamento.\nTrasmittanza termica.\nL'isolamento delle coperture \u00e8 essenziale per ridurre la dispersione termica, specialmente nel caso di costruzioni monopiano, comportando notevoli economie di esercizio e sensibili vantaggi in termini di comfort abitativo. Bisogna anzitutto distinguere fra isolamento invernale ed estivo, poich\u00e9 un isolamento, come ad esempio un semplice pannello di polistirene estruso, pu\u00f2 essere efficace alle basse temperature ma assolutamente inutile nel difendere il sottotetto dal calore estivo. L'isolamento del tetto svolge anche una funzione protettiva nei confronti della struttura, soprattutto quando questa \u00e8 in legno. Nel periodo estivo per ottenere un buon isolamento bisogna considerare due fattori principali: avere una bassa trasmittanza termica periodica Yie, valore che indica la trasmittanza nell'arco della giornata e avere una buona ventilazione della falda, quest'ultima possibile solo con le coperture inclinate. Per avere una bassa Yie \u00e8 necessario avere una struttura portante del tetto pi\u00f9 pesante possibile (C.A. o laterocemento) e utilizzare un materiale coibente che abbia una bassa diffusivit\u00e0 termica (conducibilit\u00e0 termica / densit\u00e0 x calore specifico, come ad esempio i materiali coibenti a base di legno o fibre o il sughero. Per effetto delle radiazioni solari la temperatura superficiale all'estradosso del manto di copertura pu\u00f2 risultare superiore alla temperatura dell'aria esterna anche di 10-30\u00a0\u00b0C in funzione del calore del manto. Di conseguenza il salto termico effettivo tra l'interno e l'esterno della copertura \u00e8 molto elevato.\nCi\u00f2 fa ulteriormente aumentare la temperatura interna dell'edificio a causa della trasmissione di calore che pu\u00f2 avvenire attraverso il tetto nel caso non sia presente un buon isolamento termico. La ventilazione del tetto riduce notevolmente questi fenomeni, mentre l'aumento di Yie li rallenta al punto che il calore non riesce ad arrivare all'interno prima del periodo notturno, quando il calore comincia comunque a disperdersi, questo \u00e8 il motivo per cui strutture antiche, non isolate ma con un involucro molto pesante come le chiese, sono molto fresche d'estate.\nMigliorando l'isolamento termico delle strutture di un edificio esistente si ottengono sensibili riduzioni dei consumi di combustibile nel riscaldamento invernale e quindi nella gestione dell'impianto. Tra i possibili interventi per isolare termicamente esistono sostanziali differenze nei costi e nel risparmio ottenibile in termini di consumi energetici. In particolare le dispersioni attraverso un tetto non isolato possono rappresentare pi\u00f9 del 25% delle dispersioni totali di un edificio.\nResistenza al fuoco.\nFermo restando il rispetto delle caratteristiche di resistenza al fuoco delle strutture portanti e separanti stabilite dal D.M. 9 aprile 1994 in funzione dell'altezza antincendio dell'edificio, \u00e8 consentito che gli elementi strutturali della copertura, qualora non collaborino alla statica complessiva del fabbricato ma debbano garantire unicamente la propria stabilit\u00e0, abbiano caratteristiche di resistenza al fuoco commisurate alla classe dei locali immediatamente sottostanti, con un minimo di R 30, indipendentemente quindi dall'altezza del fabbricato. Quanto sopra potr\u00e0 essere realizzato a condizione che la situazione al contorno escluda la possibilit\u00e0 di propagazione di un eventuale incendio ad ambienti o fabbricati circostanti; in tale evenienza (come ad esempio nel caso di adiacenza con edifici di maggiore altezza) dovranno essere attuate idonee misure di sicurezza atte ad impedire la propagazione dell'incendio.\nCircolazione dell'aria.\nLa libera circolazione dell'aria, dalla linea di gronda al colmo, assicura:"}
{"id": "304878", "revid": "228587", "url": "https://it.wikipedia.org/wiki?curid=304878", "title": "John Farson", "text": "John Farson, \"Il Buono\", era un leader della rivoluzione nella terra di Gilead (come raccontato da Stephen King in \"La torre nera\"). Farson si appell\u00f2 alla gente comune, volendo chiudere l'addestramento dei pistoleri e ridistribuire il potere.\nDurante una missione, mentre Roland Deschain ed i suoi amici Cuthbert Allgood e Alain Johns si trovavano nella baronia di Mejis, scoprirono un disegno dell'allevatore locale per fornire petrolio a Farson. Se Farson fosse riuscito a raffinare quel petrolio, avrebbe potuto usarlo nelle vecchie macchine da guerra per sconfiggere i pistoleri. Per fortuna, i tre amici riuscirono ad incendiare il petrolio e ad evitare che finisse nelle mani di Farson. Tuttavia, riuscirono solo a ritardare la caduta di Gilead.\nSi conosce poco della battaglia, o battaglie, in cui John Farson sconfisse i pistoleri. L'ultima battaglia fu quella di Jericho Hill. Fu la battaglia in cui i vecchi amici di Roland morirono, in cui anche lui rischi\u00f2 la vita.\nLegami tra Walter e John Farson.\nKing sembra rivelare nel quinto libro, \"I lupi del Calla\", che John Farson altri non \u00e8 se non una nuova identit\u00e0 di Walter O'Dim, il nemico di Roland.\nIn particolare scrive:\nNon ci sono altre prove nella serie che dimostrino che i due uomini siano, di fatto, uno, eccetto che entrambi usano lo stesso \"sigul\" \u2014 l'occhio, che \u00e8 il simbolo del Re Rosso. Infatti, il nome \"John Farson\" non segue l'abitudine di Walter di usare nomi con iniziali \"RF\", inclusi Randall Flagg, Russel Faraday, Robert Franq, ecc. Di fatto, una linea nel settimo libro suggerisce che essi siano in effetti due persone differenti.\nNel l'episodio a fumetti \"La nascita del pistolero \"si ha finalmente conferma che John Farson e Walter O'Dim sono due persone differenti, poich\u00e9 si vede Farson parlare con L'uomo in nero (sotto i panni di Marten Broadcloak) del petrolio raffinato con il quale far funzionare le macchine degli Antichi e vincere la guerra contro l'Affiliazione."}
{"id": "304882", "revid": "77358", "url": "https://it.wikipedia.org/wiki?curid=304882", "title": "Consolle portatili", "text": ""}
{"id": "304889", "revid": "77358", "url": "https://it.wikipedia.org/wiki?curid=304889", "title": "Console portatili", "text": ""}
{"id": "304890", "revid": "2062550", "url": "https://it.wikipedia.org/wiki?curid=304890", "title": "Seminatrice", "text": "La seminatrice \u00e8 una macchina agricola utilizzata per disporre i semi su un terreno precedentemente preparato in modo opportuno. Tale attrezzo viene trainato o portato da trattori e realizza il solco di semina, la deposizione dei semi, la chiusura del solco e il parziale costipamento della terra attorno al seme. Spesso le seminatrici sono munite di serbatoi e sistemi di distribuzione aggiuntivi per fertilizzanti o fitofarmaci in forma granulare, talvolta liquidi. La prima macchina seminatrice venne realizzata da Jethro Tull nel 1701.\nSeminatrice tradizionale.\nLe seminatrici tradizionali sono caratterizzate da una scarsa regolarit\u00e0 nel distanziamento dei semi, distanziamento che non pu\u00f2 comunque superare certi valori. I sistemi di regolazione del flusso di semi sono totalmente meccanici o elettronici e agiscono non sul singolo seme ma su volumi di pi\u00f9 semi. Questi sistemi sono generalmente attuati direttamente dal moto di ruote poggiate a terra, in modo tale da avere una densit\u00e0 di deposizione dei semi il pi\u00f9 possibile uniforme anche al variare della velocit\u00e0 di marcia del trattore. \nIl trasporto del seme al suolo pu\u00f2 avvenire per gravit\u00e0 o per via pneumatica.\nSeminatrice di precisione.\nLe seminatrici di precisione invece hanno capacit\u00e0 di controllo del singolo seme: possono quindi realizzare qualsiasi distanziamento nella posa. Esse vengono spesso realizzate con apparati pneumatici che producono costantemente una depressione utilizzata per realizzare il prelievo del singolo seme mediante superfici metalliche rotanti (i \"distributori\") muniti di fori molto pi\u00f9 piccoli del seme: la depressione \u00e8 applicata su un lato della superficie in modo che sull'altro lato rimanga \"attaccato\" (per depressione) un solo seme per ciascun foro, indipendentemente dalla forma e dimensione reali del seme stesso. Con la depressione i semi cadono nei distributori per essere depositati a terra. In queste macchine l'apparato pneumatico \u00e8 attuato dal trattore (mediante presa di potenza rotativa), mentre il movimento meccanico dei distributori (la cui velocit\u00e0 determina il distanziamento) \u00e8 attuato da ruote poggiate a terra ottenendo un distanziamento costante anche al variare della velocit\u00e0 di marcia."}
{"id": "304895", "revid": "1564499", "url": "https://it.wikipedia.org/wiki?curid=304895", "title": "Aequum Tuticum", "text": "Aequum Tuticum fu un vicus romano ubicato sul pianoro di Sant'Eleuterio, nel settore settentrionale del territorio comunale di Ariano Irpino; situato a un'altitudine di 575 , l'antico centro abitato sorgeva in posizione rilevata rispetto alla circostante valle del Miscano.\nStoria.\nIl borgo sorse in una fase iniziale della dominazione romana quando era ancora diffuso il bilinguismo (o comunque la diglossia), come attestato dallo stesso toponimo in parte latino (\"aequum\", ossia \"pianura\", \"campo aperto\") e in parte osco (\"tuticum\", ovvero \"pubblico\", \"appartenente al popolo\", dalla stessa radice di \"touto\"); una tale denominazione sembrerebbe peraltro sottintendere che lo stesso sito, talvolta identificato con la leggendaria Touxion, avesse avuto notevole rilevanza sociopolitica per le popolazioni sannitiche. I pochi affioramenti di epoca preromana (rinvenuti esclusivamente lungo il margine settentrionale dell'area) non sembrano comunque riferibili a un luogo abitato, mentre non \u00e8 da escludere l'eventuale presenza di un santuario.\nAd ogni modo il \"vicus\" prese a svilupparsi in stretta correlazione ad alcune antiche strade consolari romane: la via Aemilia (avente una direttrice sud-nord), la via Minucia (con direttrice ovest-est, o sudovest-nordest) e probabilmente anche una \"terza via\" (di cui si ignora il nome) orientata in senso nordovest-sudest. La via Aemilia \u00e8 ben indicata da due cippi miliari del II secolo a.C. (rinvenuti nelle non lontane localit\u00e0 \"Manna-Torre Amando\" e \"Camporeale-Santa Lucia\") riportanti l'iscrizione ; la via Minucia \u00e8 attestata espressamente da autori classici del I secolo a.C. e doveva essere pressoch\u00e9 parallela alla via Appia, rispetto alla quale si presentava pi\u00f9 disagevole ma anche pi\u00f9 diretta (non si esclude che la via Minucia percorresse l'angusta valle del Cervaro, o pi\u00f9 probabilmente la vallata del \"Sannoro\", un affluente di sinistra del Cervaro). In quanto alla probabile \"terza via\", essa doveva provenire dal Sannio pentro\n, bench\u00e9 di essa si ignori, oltre al nome, anche la fase storica in cui fu costruita.\nIn particolare, la fondazione del \"vicus\" potrebbe ricollegarsi alle vaste assegnazioni graccane e ai connessi programmi di insediamento rurale conseguenti alla promulgazione della \"Lex agraria\" (133 a.C.), bench\u00e9 gli strati archeologici riferibili al II-I secolo a.C. siano comunque molto scarsi. Ad ogni modo Aequum Tuticum \u00e8 citato per la prima volta (sia pur nella forma atipica \"Equus Tuticus\") da Cicerone che, in una lettera indirizzata all'amico Attico del 50 a.C., lo descrisse come una stazione intermedia nel tragitto verso l\"Apulia\", segno che gi\u00e0 nel I secolo a.C. il \"vicus\" doveva rappresentare un crocevia piuttosto rilevante.\nIn et\u00e0 adrianea, quando era possesso della \"gens Seppia\", Aequum Tuticum costitu\u00ec poi uno snodo stradale di primaria importanza, definito \"cardo viarum\" da Theodor Mommsen, in quanto il \"vicus\" divenne anche il punto d'incrocio fra la via Traiana (parzialmente sovrappostasi alla primitiva via Minucia) e la via Herculea; quest'ultima, percorrente l'Appennino in senso longitudinale, doveva invece ricalcare almeno in parte il tracciato della gi\u00e0 citata \"terza via\".\nDa un punto di vista amministrativo l'area di Aequum Tuticum era stata aggregata fin dal I secolo d.C. alla \"Regio II Apulia et Calabria\", ma a partire dal IV secolo dovette passare alla \"Campania\" poich\u00e9 nella versione aggiornata dell\"'Itinerarium Antonini\" il \"vicus\" \u00e8 citato quale termine di tale territorio \"(\"ubi Campania limitem habet\")\"; ci\u00f2 sarebbe comprovato anche dall\"itinerarium burdigalense\" che pone la \"mansio\" di \"Aequum Magnum\" nel settore campano del tragitto, bench\u00e9 non sia del tutto da escludere che il lemma \"Campania\" potesse avere in tali contesti un significato puramente geografico, ossia con riferimento al versante tirrenico dell'Appennino meridionale.\nNelle immediate vicinanze del sito, riportato anche nella \"Tabula peutingeriana\", sono state individuate due aree sepolcrali oltre a un tratto della via Traiana. La fotografia aerea ha permesso inoltre di individuare il tracciato della via Herculea in uscita da Aequum Tuticum con direzione sud-est, mentre alcuni cippi miliari della stessa strada (reperiti in prossimit\u00e0 delle masserie \"Intonti\" di Ariano e \"San Cesareo\" di Zungoli) hanno consentito di confermare l'avvenuta completa latinizzazione del toponimo, che nel tardo impero era effettivamente denominato \"Aequum Magnum\" o anche semplicemente \"Aequum\".\nGli scavi, compiuti fra il 1990 e il 2000, hanno riportato in superficie strutture murarie e testimonianze di epoca romana come ceramiche, iscrizioni, steli funerarie e monete. Il complesso pi\u00f9 antico risulta essere una struttura termale risalente al I secolo. Il vano centrale, il \"frigidarium\", presenta un mosaico in tessere bianche e nere. Vi si aggiungono poi una serie di ambienti disposti a schiera del II secolo (probabilmente locali adibiti a magazzino o a bottega).\nL'insediamento sub\u00ec i danni di due eventi sismici intorno alla met\u00e0 del IV secolo ma, subito dopo, una villa dotata di un ambiente decorato da un vasto mosaico policromo venne costruita al di sopra degli antichi ruderi.\nIl sito, corrispondente forse al \"casalis Ianiensis\" citato in un antico documento, fu poi abbandonato entro il VI secolo, presumibilmente in concomitanza con le invasioni barbariche. Nel X secolo tutto ci\u00f2 che ne rimane \u00e8 un arco, come si deduce da un documento del 988 riportante il toponimo \"ab arcu Sancti Lauteri\". Esistono tuttavia tracce di una sua rioccupazione in epoca tardo-medievale (a partire dal XII secolo), quando i basamenti delle antiche strutture romane furono inglobate in quelle di un nuovo nucleo abitato denominato \"Sant'Eleuterio\" (da non confondersi con la moderna \"contrada Sant'Eleuterio\" ubicata nei pressi), poi a sua volta decaduto. Tale toponimo, di chiara origine greco-bizantina, potrebbe essersi diffuso alla fine del IX secolo allorquando le truppe di Bisanzio, provenienti dalla Puglia, occuparono per diversi anni il principato di Benevento.\nUna collezione di reperti provenienti da Aequum Tuticum \u00e8 custodita nel museo archeologico di Ariano Irpino mentre diverse decine di iscrizioni ed elementi architettonici sono raccolti in un lapidario all'interno della villa comunale di Ariano."}
{"id": "304897", "revid": "767487", "url": "https://it.wikipedia.org/wiki?curid=304897", "title": "Stone Gossard", "text": "\u00c8 noto per essere il chitarrista ritmico del gruppo grunge/rock Pearl Jam.\nBiografia.\nDiplomatosi nel 1984 alla Northwest School, intraprende molto presto la carriera musicale suonando in vari gruppi, tra cui i March of Crimes, nel quale milita anche il futuro bassista dei Soundgarden Ben Shepherd, i Ducky Boys e i Green River, col chitarrista Steve Turner e il futuro bassista dei Pearl Jam Jeff Ament.\nQuando, nel 1988, i Green River si sciolgono, Gossard e Ament formano i Mother Love Bone, il leader dei quali, Andrew Wood, muore di overdose di eroina poco prima della pubblicazione dell'album d'esordio \"Apple\".\nScioltisi anche i Mother Love Bone, Gossard e Ament formano i Pearl Jam. Nel gruppo, Gossard riveste anche il ruolo di autore delle musiche, scrivendo brani tra i pi\u00f9 popolari, come \"Alive\", \"Even Flow\" e \"Black\". Oltre alla chitarra, Gossard ha suonato anche il basso, il mellotron, esegue spesso i cori e occasionalmente la prima voce, come nei brani \"Mankind\" nell'album \"No Code\" e \"Don't Gimmie No Lip\" nell'album \"Lost Dogs\".\nNel corso della sua carriera, d\u00e0 vita a vari progetti paralleli ai Pearl Jam, tra cui i Brad. Fonda anche l'etichetta discografica Loosegroove Records nel 1994, che assolda numerosi artisti di genere rock e hip hop, e di cui la pubblicazione pi\u00f9 significativa \u00e8 l'album di debutto dei Queens of the Stone Age. La Loosegroove tuttavia chiude la sua attivit\u00e0 nel 2000.\n\u00c8 sempre stato impegnato politicamente. Tra le battaglie intraprese, \u00e8 da ricordare quella contro la politica di Ticketmaster, il pi\u00f9 grande venditore mondiale di biglietti di concerti ed eventi.\n\u00c8 anche proprietario dello Studio Litho di Seattle, nel quale hanno inciso numerosi gruppi, tra cui i Soundgarden, gli Staind, i Deftones e anche i Brad ed i Pearl Jam.\nNel 2001 pubblica il suo primo album solista, \"Bayleaf\".\nNel 2013 pubblica per la Monkywrench Records il suo secondo album solista intitolato \"Moonlander\" che raccoglie diversi pezzi e demo lasciati incompleti appartenenti al periodo 2003 - 2013 e provenienti anche dai repertori di Brad e Pearl Jam poi ri-arrangiati e completati. Il disco \u00e8 costituito da 11 canzoni e vede la partecipazione di diversi musicisti quali Matt Cameron (Pearl Jam, Soundgarden), Matt Chamberlain, Regan Hagar (Brad, Malfunkshun, Satchel), Pete Droge, Brandon Harper, Gregg Keplinger, Keith Lowe, Barbara Ireland (The Fags) and Hans Teuber. Ad ogni traccia corrisponde un'illustrazione ad opera della figlia di Stone Gossard dell'et\u00e0 di cinque anni."}
{"id": "304900", "revid": "125473141", "url": "https://it.wikipedia.org/wiki?curid=304900", "title": "T\u0101r\u0101", "text": "T\u0101r\u0101 (letteralmente in sanscrito: \"Stella\") o Arya T\u0101r\u0101, nota in tibetano come D\u00f6lma (sGrol-ma) o Jetsun D\u00f6lma (in cinese come Duo Luo \u591a\u7f85 o come Du Mu \u5ea6\u6bcd), \u00e8 un Bodhisattva trascendente femminile del Buddhismo tibetano. Rappresenta l'attivit\u00e0 compassionevole (sanscrito: \"karuna\") e la conoscenza dell'intrinseca vacuit\u00e0 di ogni dualismo (\"praj\u00f1\u0101p\u0101ramit\u0101\").\nGli aspetti di T\u0101r\u0101.\nCon \"T\u0101r\u0101\" in effetti si intendono numerose diverse emanazioni e forme, come diversi aspetti di un bodhisattva trascendente, preso cio\u00e8 metaforicamente per incarnare una particolare qualit\u00e0. T\u0101r\u0101 stessa potrebbe essere considerata una emanazione di Avalokite\u015bvara o addirittura la sua variante femminile nel Buddhismo tibetano e nel Buddhismo Mah\u0101y\u0101na indiano. Infatti Avalokite\u015bvara stesso nel Buddhismo estremo orientale (in Corea, Cina, Giappone e Vietnam) \u00e8 rappresentato come una donna (Guanyin) o come un essere sessualmente ambiguo.\nIl mantra (\"Che protegge la mente\": \"manas,\" cio\u00e8 mente in sanscrito, + \"tra\", \"che protegge\") a lei connesso \u00e8: \"O\u1e43 t\u0101re tutt\u0101re ture sv\u0101h\u0101\" (Svaha \u00e8 generalmente pronunciato SOHA in tibetano). \"Om, Liberatrice, che elimini ogni paura, e che concedi ogni successo, possano le tue benedizioni radicarsi nel nostro cuore\". Esiste anche una serie di 108 lodi a T\u0101r\u0101 che possono essere recitate accompagnandosi dal rosario buddhista di appunto 108 grani.\nGenesi del culto di T\u0101r\u0101.\nIntrodotta nel culto buddhista mahayanico verso il VI secolo, T\u0101r\u0101 era una divinit\u00e0 del pantheon induista associata a Sarasvati, Lakshmi, Parvati, e Shakti. Quindi un'espressione archetipa del principio femminile.\nLa sua introduzione \u00e8 posteriore alla diffusione del Sutra della Praj\u00f1\u0101p\u0101ramit\u0101: naturale quindi che divenisse inizialmente la Madre della Perfezione della Conoscenza (la \" Praj\u00f1\u0101p\u0101ramit\u0101\" stessa), cio\u00e8 l'applicazione del principio femminile al senso di non-dualit\u00e0 trasmesso dal testo, e che solo in seguito, come \"Usnisavijaya\", sia divenuta madre di tutti i Buddha, ovvero origine della loro illuminazione.\nCon l'associare a T\u0101r\u0101 del concetto di \"madre\" si produsse l'ulteriore associazione con le qualit\u00e0 materne di compassione e piet\u00e0. Per i fedeli comuni nell'India del VI secolo fu pi\u00f9 facile riuscire a visualizzare come oggetto di culto una madre o una ragazza piene di energia caritatevole e disinteressata, che il suo effettivo ruolo di manifestazione della conoscenza (\"praj\u00f1a\") dell'intrinseco vuoto che permanea ogni dualismo, ovvero la consapevolezza, sulle prime piuttosto inquietante, che non esiste affatto distinzione tra Sa\u1e43s\u0101ra e Nirv\u0101\u1e47a.\nIl culto di T\u0101r\u0101 nel Buddhismo tibetano.\nDeit\u00e0 della Compassione nel Mahayana e nel Vajrayana assume un ruolo rilevante in Tibet dal VII-VIII secolo .\nSecondo le Cronache Tibetane, la prima comparsa di Tara in Tibet \u00e8 dovuta alla principessa Nepalese Tritsun, figlia di Amsurvarman e moglie del re Songtsen Gampo (569-650), che ne porta una statua in legno di sandalo con s\u00e9. A quell'epoca, per\u00f2, Tara non \u00e8 oggetto di particolare venerazione: solo pi\u00f9 tardi, quando i Tibetani considereranno il re Songtsen Gampo come un'emanazione di Avalokite\u015bvara, le sue due mogli principali ( la principessa Nepalese Tritsun e la Cinese Wengcen) verranno ritenute rispettivamente delle emanazioni della Tara Bianca e della Tara Verde, oppure di Tara e Bhrkuti.\nDi Tara si fa menzione pi\u00f9 volte nei Mandala del Manjusrimulakalpa.\nNel Mahavairocanasutra figura quale emanazione di Avalokitesvara, mentre diventa la Deit\u00e0 centrale del Tantra a lei dedicato, il \"Sarvatathagatamatr-Taravisvakarmabhavatantranama\" ( Tib. De-bzhin gshegs-pa thams-cad-kyi yum sgrol-ma las snat-shogs 'byung zhes.bya-ba'i rgyud ), \" Il Tantra detto all'origine di tutti i riti di Tara, Madre di tutti i Tathagata \", in cui\nsi trova la celebre \"Bhagavatyaryataradevya namaskaraikavimsati\" ( Tib. Sgrol-ma-la phyag-tshal nyi-shu rtsa-gcig-gi bstod-pa ), \" Lode a Tara in ventun'omaggi \" .\nSotto la forma di Kurukulla, le \u00e8 dedicato il Tantra dell\"'Aryatarakurukulletantra\" ( Tib. 'Phags-ma-sgrol-ma Kurukulle'i rtog-pa ).\nQuesti testi e altri sono stati tradotti in Tibetano nell'XI secolo e figurano nel Kanjur.\nFra i Commentari, si trova quello di Taranatha, \" Il Rosario d'oro \" ( Tib. gSer-gyi'phren ba ).\nGli inni e le lodi a Tara sono numerosi e fra i pi\u00f9 celebri si trovano il \"Muktikamalanama\" ( Tib. Mu-tig'phreng-ba ) \" Il Rosario di perle \", di \"Candragomin\", l\"'Astabhayatrana\" ( Tib. 'Jigs-pa brgyad-las skyod-pa ), \" La Protezione dalle otto grandi paure \", di Atisa, e gli inni di lode di Nagarjuna, Matrceta, Sarvajnamitra e Suryagupta .\nLeggende popolari su T\u0101r\u0101.\nLa nascita di T\u0101r\u0101 \u00e8 usualmente associata ad Avalokite\u015bvara, il Bodhisattva della compassione. Questi, visualizzati i mondi pi\u00f9 bassi in cui il ciclo delle rinascite porta gli esseri, mosso a compassione e deciso di dedicarsi alla salvezza di tutti, vers\u00f2 delle lacrime. Da queste si form\u00f2 un lago in cui nacque un fiore di loto. Allo sbocciare del fiore al centro si trovava T\u0101r\u0101.\nIn un'altra leggenda si narra che T\u0101r\u0101, in una sua antichissima manifestazione come Yeshe Dawa (Luna della Consapevolezza Primordiale), dedicasse offerte al Buddha Tonyo Drupa per milioni di anni e da questi l'abbia istruita sul concetto di bodhicitta.\nIn seguito, avvicinata da dei monaci, si sent\u00ec dire che avrebbe dovuto mirare a una rinascita come maschio, per poi raggiunge l'illuminazione.\nElla prontamente ribatt\u00e9 che l'essere di sesso femminile era una barriera per raggiungere l'illuminazione solo per gli ottusi che ancora illuminati non erano. Prese quindi la decisione di rinascere come bodhisattva femminile fino a che il Sa\u1e43s\u0101ra non si fosse svuotato.\nDopo decine di milioni di anni di meditazione Yeshe Dawa manifest\u00f2 la sua illuminazione suprema come T\u0101r\u0101.\nRiguardo a questa storia cos\u00ec si espresse il XIV Dalai Lama:\n\"C'\u00e8 un vero movimento femminista nel buddhismo che \u00e8 collegato alla deit\u00e0 T\u0101r\u0101. Perseguendo la sua educazione alla \"bodhicitta\", ovvero la motivazione del \"bodhisattva\", lei pose lo sguardo su quanti si sforzavano di conseguire il pieno risveglio, e si rese conto che erano troppo pochi quanti raggiungevano la buddhit\u00e0 come donne. Cos\u00ec fece un voto:\n\"Io in quanto donna ho sviluppato la \"bodhicitta\". Per tutte le mie vite lungo il percorso faccio il voto di rinascere donna e, nella mia ultima vita quando conseguir\u00f2 la buddhit\u00e0, anche allora sar\u00f2 una donna.\""}
{"id": "304911", "revid": "339392", "url": "https://it.wikipedia.org/wiki?curid=304911", "title": "D\u00f6lma", "text": ""}
{"id": "304913", "revid": "339392", "url": "https://it.wikipedia.org/wiki?curid=304913", "title": "Dr\u00f6lma", "text": ""}
{"id": "304915", "revid": "1505830", "url": "https://it.wikipedia.org/wiki?curid=304915", "title": "Adelphi", "text": "Adelphi \u00e8 una casa editrice italiana fondata nel 1962.\nStoria.\nVenne fondata a Milano nel giugno 1962 da Luciano Fo\u00e0 e Roberto Olivetti. Ha annoverato tra i suoi collaboratori Roberto Bazlen, Giorgio Colli, Sergio Solmi, Claudio Rugafiori, Franco Volpi, Roberto Calasso e Giuseppe Pontiggia\nSul finire del 1965 Carlo Frassinelli cedette la sua casa editrice e l'intero catalogo (un centinaio di titoli) all'Adelphi Edizioni, sotto la presidenza di Luciano Fo\u00e0. Il catalogo Adelphi 1968 comprendeva tutte le opere giacenti delle maggiori collane Frassinelli. Nel settembre 1982, il marchio Frassinelli fu ceduto al gruppo \"Sperling &amp; Kupfer Editori\" di Tiziano Barbieri Torriani.\nCalasso ha in seguito assunto la guida della casa editrice come direttore editoriale dal 1971, consigliere delegato dal 1990, presidente dal 1999. Nel 2006 il 48% di Adelphi era di propriet\u00e0 del Gruppo RCS. Il 4 ottobre 2015, in seguito alla vendita della divisione libri di RCS alla Mondadori, \u00e8 stato annunciato che Roberto Calasso avrebbe esercitato un'opzione di riacquisto del 58% dell'Adelphi, uscendo dal gruppo, diventando azionista del 71% del capitale; i soci di minoranza sono Francesco Pellizzi e Elisabetta Zevi.\nNome, logo e veste grafica.\n\"Adelphi\" \u00e8 una parola greca (\u1f00\u03b4\u03b5\u03bb\u03c6\u03bf\u03af) che significa \"fratelli, sodali\", ed esprime la comunanza d'intenti tra i soci fondatori.\nIl logo di Adelphi \u00e8 un pittogramma cinese, conosciuto come \u00abpittogramma della luna nuova\u00bb. Noto fin dal 1000 a.C., compare sui bronzi della dinastia Shang e significa \"morte e rinascita\".\nLe copertine dei libri riprendono una \"gabbia\" grafica, ideata dall'illustratore inglese di fine Ottocento Aubrey Beardsley."}
{"id": "304940", "revid": "729019", "url": "https://it.wikipedia.org/wiki?curid=304940", "title": "Inedia", "text": "L'inedia \u00e8 una grave riduzione nell'apporto di vitamine, nutrienti e in generale di energia all'organismo umano; \u00e8 la forma pi\u00f9 estrema di malnutrizione. Negli esseri umani, uno stato di inedia prolungata (oltre uno-due mesi) causa danni permanenti agli organi e pu\u00f2 anche portare alla morte. Il termine inanizione si riferisce ai sintomi e gli effetti dell'inedia. Secondo stime della FAO del 2003, pi\u00f9 di 25.000 persone muoiono di fame ogni giorno (in media, una ogni cinque secondi), mentre tra il 2001 e il 2003 pi\u00f9 di 800 milioni di persone soffrivano di denutrizione cronica.\nClinica.\nSegni e sintomi.\nGli individui affetti da inedia perdono sostanzialmente materia grassa e massa muscolare perch\u00e9 il corpo si rivolge a questi tessuti per ricavarne energia. La pelle diventa pallida e secca e l'individuo appare emaciato.\nLa deficienza di vitamine \u00e8 un altro sintomo comune e spesso causa anemia, beriberi, pellagra e scorbuto. Questi disturbi possono poi causare diarrea, eruzioni cutanee, edema e collasso cardiaco. Le persone appaiono spesso irritabili, affaticate e in stato letargico.\nEffetti fisici:\nEffetti sui modi di fare e sul carattere:\nEffetti cognitivi:\nEffetti emotivi e sociali:\nTrattamento.\nL'inedia viene solitamente trattata con un lento e progressivo aumento dell'apporto di cibo finch\u00e9 non termina la deficienza di nutrienti. A quel punto la dieta dell'individuo ricoverato dovrebbe consistere di circa 30 kJ e del doppio della dose giornaliera consigliata di nutrienti. La rialimentazione deve essere effettuata in ospedale con la supervisione di un medico, con lo scopo di evitare la sindrome da rialimentazione.\nDeliberata.\nCome esecuzione capitale.\nLa morte per fame \u00e8 anche un metodo di esecuzione che consiste nel lasciare senza cibo la persona condannata fino a che questa non muoia. La morte sopraggiunge dopo non meno di una settimana.\nNell'antica Roma la morte per fame era un metodo di esecuzione per tradimento riservato inizialmente ai patrizi. Diversi storici romani hanno riportato che Claudia Livilla, nel 31, fu condannata a morire di fame sotto Tiberio per complicit\u00e0 nella morte del suo marito Druso minore e per adulterio con Seiano. Nel 33 Druso Cesare, figlio di Agrippina maggiore, sarebbe stato messo a morte tramite affamamento; Giulia Livilla, esiliata nel 41 da suo zio Claudio, sarebbe stata fatta morire di fame non molto pi\u00f9 tardi, forse per suggerimento di Messalina (questo fatto \u00e8 discusso).\nSecondo Plutarco anche Giugurta, sconfitto e portato prigioniero a Roma, venne condannato a morire nel carcere mamertino nel 104 a.C. (anche se Eutropio afferma che venne strangolato), e Giovanni Pascoli scrisse un poema latino che descriveva le sofferenze del moribondo (\"Iugurtha\", 1896).\nNel XIII secolo Ugolino della Gherardesca, i suoi figli e altri membri della sua famiglia vennero murati vivi dentro la Muda, una torre di Pisa, e lasciati morire di fame. Dante racconta l'episodio nella \"Divina Commedia\".\nIn Cornovaglia nel 1671, venne registrato il caso di John Trehenban da St Columb Major che fu condannato a morire di fame in una prigione di Castle An Dinas per aver ucciso due ragazze.\nNel 1941 Massimiliano Maria Kolbe, un frate polacco, si offr\u00ec di morire al posto di altri detenuti condannati a morire di fame ad Auschwitz. Dopo 2 settimane di affamamento i tedeschi, trovandolo ancora vivo con altri 3, lo uccisero con un'iniezione di acido fenico.\nAzioni criminali.\nParticolare raccapriccio ha destato, in tempi recenti, la scoperta che Julie Lejeune e M\u00e9lissa Russo, due vittime del pedofilo belga Marc Dutroux, erano state lasciate morire di fame in una cella sotterranea tra il 1995 e il 1996.\nCome gesto di protesta.\nUn caso particolare \u00e8 la morte per fame in seguito a sciopero della fame: una forma estrema di protesta che \u00e8 stata attuata in modo quasi sistematico dai combattenti per l'indipendenza dell'Irlanda, gi\u00e0 a partire dal 1917 (morte di Thomas Ashe nella prigione di Mountjoy), e continu\u00f2 anche in epoche pi\u00f9 recenti. Particolarmente rilevante fu, ad esempio, la morte di 10 prigionieri nordirlandesi nella prigione di Maze nel 1981, il primo dei quali fu Bobby Sands.\nCome forma di suicidio.\nPoco noto il caso di Nikolaj Vasil'evi\u010d Gogol' che, in seguito a forti conflitti interni, il 21 febbraio 1852, si lasci\u00f2 morire sotto atroci sofferenze, rifiutando di nutrirsi."}
{"id": "304983", "revid": "262457", "url": "https://it.wikipedia.org/wiki?curid=304983", "title": "Avalokiteshvara", "text": ""}
{"id": "304997", "revid": "675860", "url": "https://it.wikipedia.org/wiki?curid=304997", "title": "Picosecondo", "text": "Un picosecondo \u00e8 un'unit\u00e0 di tempo pari ad un millesimo di miliardesimo di secondo, cio\u00e8 ad un millesimo di nanosecondo.\n\u00c8 formata usando il prefisso standard \"pico-\", che significa 10-12. Il suo simbolo \u00e8 ps.\n\u00c8 usata raramente nella vita di tutti i giorni. In alcuni campi tecnici \u00e8 invece molto comune, specialmente nelle telecomunicazioni e in alcune aree dell'elettronica.\nAnche alcuni campi scientifici, come la fisica delle particelle, utilizzano comunemente il picosecondo.\nIn un 1 ps la luce percorre esattamente 0,299792458 millimetri nel vuoto (per definizione di metro).\nMa la velocit\u00e0 della luce \u00e8 minore all'interno dei materiali, come indicato dal loro indice di rifrazione maggiore di 1. Per esempio, l'aria ha un indice di rifrazione di 1,003 e l'acqua di 1,33.\nPer alcuni oggetti un picosecondo \u00e8 una quantit\u00e0 di tempo piuttosto lunga.\nGli attuali sistemi Ultra Wide Band possono effettuare emissioni di onde di pochi picosecondi.\nI moderni transistor e i gate logici dei moderni microchip (2006) si attivano in tempi dell'ordine di grandezza di qualche picosecondo."}
{"id": "304999", "revid": "767487", "url": "https://it.wikipedia.org/wiki?curid=304999", "title": "Egberto Gismonti", "text": "Biografia.\nFiglio di una siciliana e di un libanese, Gismonti inizi\u00f2 a suonare il pianoforte all'et\u00e0 di sei anni. Dopo aver studiato musica classica per 15 anni, si trasfer\u00ec a Parigi per studiare orchestrazione ed analisi con Nadia Boulanger, composizione con Jean Barraqu\u00e9, allievo di Schoenberg e Webern. Tornato in Brasile, pass\u00f2 un lungo periodo presso gli indios Xing\u00f9, dai quali apprese l'utilizzo del loro flauto.\nDopo questa esperienza, Gismonti cominci\u00f2 a vedere davanti a s\u00e9 una realt\u00e0 pi\u00f9 ampia del mondo della musica classica, che aveva conosciuto sino ad allora. Era attratto dalle idee compositive di Ravel, ma anche dal \"cavaquinho\", uno strumento a corde della musica popolare brasiliana, per certi versi simile alla chitarra. Gismonti ebbe inoltre altre influenze musicali dal jazz, dal choro, dalla bossa nova, dal rock e dalla musica classica brasiliana di Heitor Villa-Lobos. Negli anni settanta, si dedic\u00f2 allo studio della chitarra, cominciando con il classico strumento a sei corde e passando nel 1973 ad uno ad otto corde e successivamente ad uno a dieci corde. Trascorse due anni sperimentando diverse accordature dello strumento e ricercando nuove sonorit\u00e0, ricorrendo all'uso di flauto, kalimba, sho, voce, campane, ecc. Durante la prima met\u00e0 degli anni '70 egli pose dunque le basi per la sua concezione attuale della musica, ascoltando e traendo ispirazione da musicisti molto diversi tra loro, come ad esempio Django Reinhardt e Jimi Hendrix, avvalorando cos\u00ec la tesi dell'assenza di contraddizione tra musica \"popolare\" e \"seria\".\nTra le sue collaborazioni, si segnalano quelle con Pedro Aznar, Charlie Haden, Nan\u00e1 Vasconcelos e Hermeto Pascoal.\nSposato con l'attrice Rejane Medeiros, ha due figli: un maschio, Alexandre, e una femmina, Bianca, entrambi musicisti."}
{"id": "305003", "revid": "287204", "url": "https://it.wikipedia.org/wiki?curid=305003", "title": "Sega Nomad", "text": "Il Sega Nomad, anche noto come Genesis Nomad, \u00e8 una console portatile prodotta da SEGA tra il 1995 e il 1997 solo per il mercato nordamericano, in grado di eseguire gli stessi giochi della console fissa Sega Mega Drive.\nRitenuto un flop commerciale, competeva commercialmente dapprima con il Game Boy Pocket e successivamente, almeno sulla carta, con Game Boy Color, Neo Geo Pocket, WonderSwan e WonderSwan Color, anche se non arriv\u00f2 mai a sfidarli apertamente, finendo fuori produzione prima della loro uscita. In ogni caso la console SEGA era di molto superiore alle altre, risultando pi\u00f9 simile a quelle della generazione successiva come, ad esempio, Game Boy Advance e SwanCrystal.\nIl Nomad \u00e8 considerato uno dei motivi principali (assieme al Mega CD, al 32X e al CDX) della crisi che colp\u00ec la casa madre a met\u00e0 degli anni '90.\nStoria.\nI lavori per una nuova console portatile che potesse sostituire il Game Gear iniziarono nel 1994. La macchina venne realizzata a partire dal Sega Mega Drive e, pi\u00f9 precisamente, si basava sul Sega Mega Jet, variante della stessa, riprogettata per adattarsi a un utilizzo sugli aeroplani della Japan Airlines.\nCommercializzata per volere di Tom Kalinske (numero uno di Sega of America) in anteprima nel continente americano (principale mercato del Genesis), la console \u00e8 dotata di uno schermo a colori integrato da 3,25 pollici, pi\u00f9 piccolo ma molto pi\u00f9 definito sia a colori che in sprite rispetto al Game Gear.\nAnnunciata da Kalinske stesso al Consumer Electronics Show, con il nome in codice di \"Venus\", doveva, nelle idee originali, assomigliare pi\u00f9 a un PDA con schermo tattile e stilo. Successivamente per\u00f2, ritenendo queste caratteristiche inutili e difficili da gestire (anche perch\u00e9 rimappare i giochi del Mega Drive avrebbe comportato un enorme innalzamento dei costi), si opt\u00f2 per scelte pi\u00f9 tradizionali e la macchina assunse il nome di \"Nomad\" (nomade), per enfatizzare la sua natura portatile.\nIl primo anno di commercializzazione, sebbene caratterizzato da dati di vendita sotto le aspettative, non fu ritenuto un insuccesso da SEGA, che anzi ne programm\u00f2 l'esportazione, dapprima in Giappone nel 1996 e successivamente nei mercati \"amici\" europei (Italia, Germania e Francia in primis) nel 1997. Il drastico calo di vendite e il fallito tentativo di riposizionare la console come \"ibrida\" (essendo interfacciabile con il televisore in modo immediato e con attrezzi forniti nella scatola), convinsero per\u00f2 l'azienda a desistere e concentrare tutte le risorse sul Saturn, che dopo un anno e mezzo di lotta ad armi pari con PlayStation, iniziava a stentare, complice anche il contemporaneo lancio del Nintendo 64. Cos\u00ec, in un'ottica di sistemazione delle finanze e dell'immagine stessa della compagnia, Nomad perse la grande occasione di una diffusione internazionale senza per\u00f2 venir dismesso, sorte che invece capit\u00f2 ai vetusti Mega Drive, Game Gear e Master System (quest'ultimo venduto solo in Europa in quegli ultimi anni) e ai pi\u00f9 recenti ma sfortunati Mega CD e 32X.\nIl 1997 fu un anno decisivo per SEGA che, oltre al cambio di dirigenza in Nord America, decise per la dismissione della console, seguita l'anno successivo dal Saturn, per destinare tutti gli sforzi e le attenzioni sul nuovo progetto in cantiere: il Dreamcast. Nonostante ci\u00f2, lo scarso rendimento degli anni precedenti far\u00e0 s\u00ec che la macchina si trover\u00e0 in commercio per tutto il 1998 e fino al 1999, a prezzi sempre pi\u00f9 di saldo. Infatti, dal prezzo iniziale di 179,99 dollari, il suo costo venne ridotto gi\u00e0 a partire dal 1996, fino a toccare i 79,99 dollari per unit\u00e0.\nVideogiochi.\nI giochi per Nomad sono gli stessi del Sega Mega Drive poich\u00e9 esegue le stesse cartucce. Tuttavia \u00e8 una delle poche console portatili ad avere un blocco regionale, ossia pu\u00f2 eseguire solo i giochi pubblicati ufficialmente per il proprio mercato che \u00e8 quello statunitense (dove il Mega Drive era chiamato Genesis); il blocco si pu\u00f2 per\u00f2 aggirare con apposite modifiche hardware. Gi\u00e0 dal lancio il Nomad aveva quindi a disposizione una libreria di oltre 500 giochi per Genesis. Il Nomad \u00e8 compatibile anche con molte periferiche del Mega Drive, ma non il Mega CD e il Sega 32X, pertanto non pu\u00f2 eseguire i giochi specifici per queste espansioni.\nTenendo conto del piccolo schermo e dei problemi di sfocatura, la rivista \"Retro Gamer\" fece una selezione dei dieci migliori giochi quando eseguiti su Nomad (supponendo anche di poter aggirare il blocco regionale): \"Dr. Robotnik's Mean Bean Machine\", \"Devil's Crush\", \"The Story of Thor\", \"Ranger X\", \"Castle of Illusion Starring Mickey Mouse\", \"Splatterhouse 3\", \"Streets of Rage 2\", \"Toy Story\", \"Comix Zone\", \"\"."}
{"id": "305006", "revid": "181699", "url": "https://it.wikipedia.org/wiki?curid=305006", "title": "Comitato di M\u00e1ramaros", "text": "Il comitato di M\u00e1ramaros (in ungherese \"M\u00e1ramaros v\u00e1rmegye\", in romeno \"Comitatul Maramure\u0219\", in tedesco \"Komitat Maramuresch\", in latino \"Comitatus Mar(a)marosiensis\" o \"Maramarusiensis\") \u00e8 stato un antico comitato del Regno d'Ungheria, situato a cavallo tra le attuali Romania nordoccidentale e Ucraina occidentale. Capitale del comitato era M\u00e1ramarossziget, oggi nota col nome romeno di Sighetu Marma\u021biei.\nGeografia fisica.\nIl comitato di M\u00e1ramaros confinava con i territori austriaci di Galizia e Bucovina, nonch\u00e9 con gli altri comitati di Bereg, Ugocsa, Szatm\u00e1r, Szolnok-Doboka e Beszterce-Nasz\u00f3d. Il suo territorio si estendeva su entrambe le sponde del Tibisco nonch\u00e9 profondamente nei Carpazi e copriva una buona parte della Rutenia subcarpatica.\nStoria.\nIn seguito al Trattato del Trianon (1920) la parte settentrionale del comitato venne assegnata alla neonata Cecoslovacchia, mentre quella meridionale (compreso il capoluogo) pass\u00f2 alla Romania.\nNel marzo 1939 la porzione cecoslovacca venne occupata dall'Ungheria a seguito dell'invasione nazista di Boemia e Moravia e il comitato venne ricostituito con capitale \"Huszt\". La parte romena fu annessa poco dopo (1941), ma alla fine della seconda guerra mondiale vennero ripristinati i confini ungheresi prebellici. Mentre alla Romania venne restituita la parte sud del comitato, la parte settentrionale non fu pi\u00f9 restituita alla Cecoslovacchia ma assegnata alla repubblica socialista sovietica dell'Ucraina, di cui ha seguito le sorti."}
{"id": "305008", "revid": "1573940", "url": "https://it.wikipedia.org/wiki?curid=305008", "title": "Cicadidae", "text": "Le cicadidi (Cicadidae ) sono una famiglia di insetti dell'ordine dei Rhynchota (sottordine Homoptera Auchenorrhyncha, Infraordine Cicadomorpha).\nAppartengono a questa famiglia la maggior parte delle specie di insetti comunemente noti come cicale.\nDescrizione.\nSono di colore marrone scuro o verde e hanno una lunghezza variabile tra 2,3 e 5,6\u00a0cm. \nI maschi portano sotto l'addome un organo stridulatore, mentre le femmine emettono un suono secco con le ali, simile allo schioccare delle dita (non facile da udire come nel maschio): esso permette al maschio di individuarle. \"Frinire\" \u00e8 il verbo con cui si indica il suono caratteristico emesso dalle cicale.\nL'apparato sonoro \u00e8 costituito da lamine (timballi) tese da tendini che le collegano a muscoli, sui lati dell'addome; per produrre il suono l'insetto fa vibrare le lamine e camere d'aria provvedono alla risonanza. Non si tratta quindi di un suono prodotto da sfregamenti di parti del corpo.\nQuesto canto ha funzione di richiamo sessuale per le femmine; quando queste raggiungono il maschio, ha luogo il corteggiamento e poi l'accoppiamento che dura diversi minuti, durante i quali i due insetti rimangono attaccati. Dopo circa 24 ore la femmina depone le uova su ramoscelli o sterpi. Le larve, appena nate, danno inizio alla loro vita sotterranea o ipogea che pu\u00f2 durare anche qualche anno (in una specie arriva a 17 anni). Giunti alla maturit\u00e0, i giovani individui (gi\u00e0 molto simili agli adulti, ma privi di ali, con due zampe anteriori adatte allo scavo del terreno) escono dal suolo e cercano un albero dove arrampicarsi ed effettuare la muta. Lasciano definitivamente l'involucro ninfale e, dopo qualche ora, sono pronte per il primo volo.\nDapprima verde-azzurro, dopo qualche ora l'insetto assume la livrea marrone definitiva.\nLa cicala si nutre della linfa degli alberi e a tal scopo possiede una proboscide; ha la testa tozza, con tre ocelli e due occhi composti, con vista eccellente.\nI predatori della cicala sono prevalentemente gli uccelli; nella vita ipogea le talpe. \nCaratteristiche del canto.\nIl periodo in cui risuona il canto delle cicale \u00e8 l'estate. \nAlla cicala australiana spetta il titolo della pi\u00f9 rumorosa, visto che riesce a emettere ben 100 decibel alla frequenza di 4,3\u00a0kHz; dato che le femmine sono tutt'altro che sorde, e riescono a percepire suoni al di sopra dei 30 decibel, varie altre spiegazioni sono state addotte per giustificare questi suoni: \u00e8 possibile che la femmina scelga il maschio in base anche alla intensit\u00e0 del suono, oppure che lo scopo sia quello di spaventare o stordire gli eventuali predatori, o invece che il territorio da coprire sia in effetti molto ampio. I due muscoli che con la loro contrazione iniziano la catena di eventi che produce l'impulso acustico, realizzano un suono avente una modulazione di 240\u00a0Hz. L'energia elastica rilasciata durante questi movimenti genera uno schiocco acustico, ma data la rapidit\u00e0 dei movimenti, lo schiocco si accoda ad un trenino di vibrazioni caratterizzate da una frequenza di 4,3\u00a0kHz. Lo schiocco realizza pressioni notevolissime, sfiorando i 160 decibel. La regione addominale, abitualmente, contiene una sacca aerea, oltre ad una coppia di timpani che fungono da casse armoniche, che collegano la sacca con l'esterno e riescono ad amplificare il suono di circa 20 volte. L'apparato addominale \u00e8 adibito a correggere il sistema acustico per ottimizzare la qualit\u00e0 del suono.\nDistribuzione e habitat.\nVivono in tutto il mondo, preferendo le regioni calde, in particolare le zone del Mediterraneo. Si adattano a qualunque tipo di albero ma preferiscono in particolare i pini e gli ulivi.\nSistematica dei paleartici europei.\nInfraordine Cicadomorpha \nCicale: miti e letteratura.\nPer gli antichi Greci, le cicale erano figlie della Terra o, secondo alcuni, di Titone e di Aurora. Specialmente gli ateniesi le onoravano: Aristofane rammenta le cicale d'oro, ornamento per i capelli degli Ateniesi nobili all'epoca arcaica e nella celebrazione dei Misteri eleusini in onore di Demetra, era uso portare nei capelli una fibula a forma di cicala, cos\u00ec come durante la celebrazione dei misteri di Era a Samos. Platone, nel dialogo \"Fedro\", espone il mito delle cicale, secondo cui esse sarebbero nate, per mano divina, dalla metamorfosi di antichi artisti, specie nel campo musicale e dell'eloquenza, che avevano smesso di mangiare e accoppiarsi per amore della propria disciplina. Secondo Orapollo la cicala simboleggiava l'iniziazione ai misteri, poich\u00e9 essa, anzich\u00e9 cantare con la bocca come tutti, emette suoni dalla coda. La cicala era anche simbolo di purezza: seguendo un'errata credenza ripresa da Plinio il Vecchio si riteneva che le cicale si nutrissero di sola rugiada e ci\u00f2 faceva s\u00ec che il loro corpo non contenesse sangue e non dovessero espellere escrementi, e di qui l'idea della purezza. Il fatto poi che la cicala viva una sola estate ma le sue larve rinascano in quella successiva direttamente dalla terra ne ha fatto l'emblema di una resurrezione a nuova vita dopo la morte persino presso i cinesi.\nLe cicale nella cultura giapponese hanno un particolare rilievo.\nTra i poeti contemporanei, Giosu\u00e8 Carducci ha elogiato questi insetti ne \"Le risorse di San Miniato\" e scherzosamente rimprovera Virgilio e Ludovico Ariosto per averle definite querule e noiose.\nMa la cicala ha anche una fama negativa, quella di vivere alla giornata cantando senza preoccuparsi del domani, assurgendo cos\u00ec a simbolo dell'imprevidenza. Esopo, nella sua notissima favola \"La cicala e la formica\", narra che la cicala si fosse dilettata tutta l'estate a cantare senza preoccuparsi di provvedere ad immagazzinare cibo per l'inverno. Giunta la cattiva stagione, essa si rivolse alla previdente formica chiedendole aiuto: questa le chiese, di rimando, cosa avesse fatto tutta l'estate non avendo provveduto al cibo, al che la cicala rispose di aver sempre cantato; la formica, allora, replic\u00f2: \u00abAllora adesso balla!\u00bb."}
{"id": "305014", "revid": "181699", "url": "https://it.wikipedia.org/wiki?curid=305014", "title": "T\u00e2rn\u0103veni", "text": "T\u00e2rn\u0103veni (fino al 3 maggio 1941 \"Dicios\u00e2nmartin\", in dialetto sassone \"Mierteskirch\", in ungherese \"Dics\u0151szentm\u00e1rton\", in tedesco prima \"Martinskirch\" poi \"Sankt Martin\") \u00e8 un municipio della Romania di 26.504 abitanti, ubicato nel distretto di Mure\u0219, nella regione storica della Transilvania.\nFanno parte dell'area amministrativa anche le localit\u00e0 di Bobohalma, Botorca e Cu\u0219telnic.\nT\u00e2rn\u0103veni si trova sulle rive del T\u00e2rnava Piccolo, a 42 km da T\u00e2rgu Mure\u0219.\nLa popolazione \u00e8 costituita per il 72% circa da romeni e per il 20% circa da ungheresi, mentre consistente \u00e8 la presenza Rom, pari all'8% circa degli abitanti.\nStoria.\nRicerche archeologiche effettuate agli inizi del XX secolo hanno dimostrato la presenza di insediamenti umani molto antichi: in particolare nel 1921 vennero ritrovati i resti di un insediamento del Neolitico e, a livelli superiori, furono ritrovate 135 monete di epoca Romana e due oggetti sferici in argento.\nIl primo documento che cita la localit\u00e0, con il nome di \" terra Dychen Sent Marton\", \u00e8 un atto del 1279 trattante di propriet\u00e0 terriere nella zona.\nTra i primi del XIX secolo ed il 1918, quando la Transilvania si un\u00ec alla Romania, T\u00e2rn\u0103veni fu un centro amministrativo del Regno d'Ungheria e dell'Impero austroungarico. Durante la Rivoluzione del 1848-49, la citt\u00e0 resistette al Governo rivoluzionario ungherese e forn\u00ec truppe all'esercito di Avram Iancu.\nDopo il 1866 si altern\u00f2 come capoluogo del comitato di Kis-K\u00fck\u00fcll\u0151 con le citt\u00e0 di K\u00fck\u00fcll\u0151v\u00e1r (oggi Cetatea de Balt\u0103) e di Erzs\u00e9betv\u00e1ros (oggi Dumbr\u0103veni). Questo periodo segn\u00f2 un'evoluzione della struttura urbanistica della citt\u00e0, con la costruzione di molti edifici pubblici.\nLa svolta pi\u00f9 consistente allo sviluppo economico di T\u00e2rn\u0103veni venne ai primi del XX secolo dalla scoperta e sfruttamento dei giacimenti di metano nella zona circostante, che favorirono l'insediamento di industrie, soprattutto del settore chimico, in particolare dopo la fine della Prima guerra mondiale ed il passaggio della Transilvania alla Romania. Di rilievo il fatto che il metano venne fornito alle abitazioni private della citt\u00e0 fin dal 1915.\nL'industria chimica, fortemente sviluppata durante il regime comunista, \u00e8 tuttora una delle attivit\u00e0 principali della citt\u00e0, anche se l'attivit\u00e0 pi\u00f9 nota a livello internazionale \u00e8 una grande fabbrica di bottiglie ed altri prodotti in vetro, in gran parte esportati.\nT\u00e2rn\u0103veni ha ottenuto lo \"status\" di municipio il 5 novembre 1998.\nMonumenti e luoghi d'interesse.\nDi un certo interesse nella citt\u00e0 sono:"}
{"id": "305018", "revid": "744595", "url": "https://it.wikipedia.org/wiki?curid=305018", "title": "Levogiro", "text": ""}
{"id": "305019", "revid": "30610", "url": "https://it.wikipedia.org/wiki?curid=305019", "title": "Ordini di grandezza (tempo)", "text": "La seguente tabella elenca dal pi\u00f9 breve al pi\u00f9 lungo i vari ordini di grandezza del tempo, che a partire dallo \"yoctosecondo\" procedono in funzione della scala di magnitudine di un secondo alla potenza di 103, ovvero ogni ordine di grandezza esprime un intervallo di tempo 1000 volte pi\u00f9 lungo di quello precedente.\nNotare che il primo intervallo di tempo, ottenuto da calcoli esclusivamente matematici effettuati in occasione dello studio del Big Bang, \u00e8 pi\u00f9 breve del tempo di Planck, ossia la pi\u00f9 breve unit\u00e0 di misura del tempo che si possa ottenere in natura, che corrisponde a ."}
{"id": "305026", "revid": "1543377", "url": "https://it.wikipedia.org/wiki?curid=305026", "title": "Rototom Sunsplash", "text": "Il Rototom Sunsplash \u00e8 un festival reggae, fondato nel 1994 a Gaio di Spilimbergo, un piccolo paese della provincia di Pordenone, in Friuli-Venezia Giulia, che dal 2010 si celebra nella localit\u00e0 spagnola di Benicasim, nella Provincia di Castell\u00f3n.\n\u00c8 considerato il festival pi\u00f9 importante del suo genere in Europa e nel 2010 ricevette il riconoscimento e il patrocinio della UNESCO come Evento Esemplare per il proprio lavoro di promozione della Cultura di Pace e della Non Violenza (ONU - UNESCO del 2001 a 2010), come attivit\u00e0 connessa a Cultura Sin Fronteras, CSF, e del Seminario Interdisciplinare Mondiale permanente de \u201cLa Cultura di Pace e della Non Violenza\u201d delle Nazioni Unite (UNESCO-IPT-UCM).\nLe origini. L\u2019associazione Rototom e la discoteca di Gaio e Zoppola. 1991-1999.\nIl 13 dicembre del 1991, a Gaio di Spilimbergo in provincia di Pordenone, nasce l\u2019Associazione Culturale Rototom e, al suo fianco, si crea l\u2019omonima discoteca dove si gestiscono tutte le attivit\u00e0. Uno spazio di musica alternativa, un autentico laboratorio sonoro e luogo di passaggio dei massimi esponenti della scena mondiale: dal punk al rock, al reggae, all\u2019indie e all\u2019elettronica. Una fusione che spiega lo strumento che d\u00e0 il nome all\u2019associazione: rototom, cio\u00e8 un tom che gira creando suoni diversi, come le atmosfere che emergevano in questo locale. Con il suo trasferimento nel 1997 a quella che sar\u00e0 la sua seconda sede, a Zoppola, il Rototom Club distribuisce tutti questi generi musicali in tre sale diverse ma connesse tra loro per creare una \u201ccitt\u00e0 della musica\u201d. Una dedicata al rock, al pop e al rap; una dedicata al reggae e all\u2019afro, dove gi\u00e0 si ballavano i suoni tipici del Sunsplash, e una terza sala dedicata all\u2019elettronica. Durante i suoi nove anni di attivit\u00e0, per il Rototom passarono i Wailers (15 luglio 1992), Ramones (1993), Massive Attack (1998), Bad Religion, NOFX, Suede, e Soul Fly; leggende come l\u2019inventore dell\u2019afro beat Fela Kuti e giganti del reggae come Burning Spear, Steel Pulse, Black Uhuru, Inner Circle, U-Roy, Yellowman, Itals, Meditations, Junior Reid, Linton Kwesi Johnson, Misty in Roots, Gladiators, Pablo Moses, Shaggy, Buju Banton e tantissimi altri.\nL\u2019Associazione Rototom si caratterizz\u00f2 per passare dalle parole ai fatti nel contesto repressivo che a livello culturale soffriva la regione del Friuli Venezia Giulia, dove era stata smantellata la rete musicale di cultura rivolta soprattutto alle giovani generazioni. Il collettivo riequilibr\u00f2 questa soppressione di cultura organizzando centinaia di concerti, occupando una fabbrica abbandonata per creare un centro di esposizioni, musica, dibattiti e cinema (Cerit), organizzando manifestazioni per la pace, feste in difesa dei diritti LGBT e creando il festival reggae pi\u00f9 grande d\u2019Europa, il Rototom Sunsplash.\n1994-1998. Nasce il Rototom Sunsplash. Le prime quattro edizioni.\nIl festival Rototom Sunsplash nasce come un progetto auto finanziato \u2013 formula che mantiene tuttora \u2013 a Gaio di Spilimbergo, nella discoteca Rototom, nel 1994. Lo fa come Primo Incontro Nazionale del Reggae, attestato dal nome Rototom e dal \u201ccognome\u201d che lo accompagna tuttora: Sunsplash, a riferimento di quello che era stato il festival reggae pi\u00f9 grande del mondo, organizzato in Giamaica e che termin\u00f2 di celebrarsi nel 1998.\nDur\u00f2 un fine settimana (2 e 3 luglio del 1994), senza pause, con un programma artigianale e modesto, che comprendeva 14 gruppi (Africa Unite, Almamegretta e Buju Banton, tra gli altri) e concerti a cavallo tra il palco installato all\u2019interno della discoteca e un altro esterno, nel cortile, dove era situato un camping gratuito. Agli show si aggiungevano conferenze durante il giorno riguardanti il mercato del reggae, delineando quel profilo prettamente tecnico con il quale nacque la manifestazione. La prima edizione ospit\u00f2 mille persone, per la maggior parte artisti e produttori. Nel 1994 nacque Radio Rototom e da quel momento inizia a configurarsi una struttura di mezzi di comunicazione propria, che ha accompagnato il festival durante tutta la sua storia, diffondendo la sua musica e la sua atmosfera fuori dall\u2019area dei propri concerti.\nIl secondo anno del festival accolse 3.000 partecipanti in due giorni e nella terza e quarta edizione (1996 e 1997) le cifre continuarono ad aumentare: 6.000 e 8.000 persone, rispettivamente. Il Rototom Sunsplash inizi\u00f2 cos\u00ec a consolidarsi. Dall\u2019essere un piccolo luogo di incontro reggae unico nel suo genere in Italia, al diventare un evento imprescindibile per chi fa di questa musica il suo stile di vita. Il festival mantenne la stessa struttura fino al suo cambio di sede del 1998 a Lignano, dovuta alla crescita esponenziale del proprio pubblico.\n1998-1999. Lignano. Lo spumeggiante Camping Girasole.\nLa seconda fase del Rototom Sunsplash ha un nome proprio: il Camping Girasole. Estate 1998. Di fronte all\u2019impossibilit\u00e0 di rispettare la capienza, il festival si trasferisce ad Aprilia Marittima (Latisana), vicino a Lignano, citt\u00e0 balneare vicino alla turistica Venezia.\nIl Sunsplash si presenta gi\u00e0 con una struttura che evoca quella attuale: qui si sviluppa una autentica citt\u00e0 del reggae con tre palchi e aree culturali complementari, capaci di ospitare migliaia di persone: in questa nuova sede gli 8.000 partecipanti dell\u2019ultimo anno a Gaio si trasformano in 20.000. Il festival passa da tre a quattro giorni con pi\u00f9 pause durante i concerti, nelle quali si sviluppano altre attivit\u00e0. A Lignano il Rototom Sunsplash si trasforma in un fenomeno di massa, un luogo di attrazione per chi, oltre alla musica e all\u2019assistere dal vivo al concerto di un determinato artista, sposava la filosofia intrinseca del reggae: pace, amore e rispetto. \nIl rapido successo che raggiunge il festival \u00e8 descritto da vari aneddoti, come il fatto che alla sua inaugurazione a Lignano, i posti di ristorazione furono completamente esauriti il primo dei quattro giorni dell\u2019evento. O che la birra, dal misurarsi in barili, come a Gaio, fu misurata in cisterne. In questa crescita esponenziale del festival nasce anche la prima trasmissione internazionale dei concerti via streaming (1999, attraverso Arcoiris TV), l\u2019avvio del Reggae Train, con partenza da Roma e fermate a Firenze, Bologna, Padova e Venezia, e un servizio gratuito di autobus 24 ore su 24 da Lignano e un altro di animazione dedicato al pubblico infantile.\nQui si organizza anche l\u2019Italian Reggae Award. Il regista del Reggae Sunsplash giamaicano, Mr. Rae Barret, fu invitato per eleggere dal vivo, tra i migliori gruppi italiani, il gruppo che per la prima volta avrebbe rappresentato l\u2019Italia nel festival in Giamaica. A vincere furono i Reggae National Tickets e questo coincise con l\u2019esplosione della carriera musicale nell\u2019isola caraibica del loro cantante, Alborosie, la cui storia \u00e8 legata al Rototom Sunsplash fin dalle sue origini.\n2000-2009. Osoppo. Il salto europeo.\nNell\u2019estate 2000 il Rototom Sunsplash cambia nuovamente scenario e si trasferisce a Osoppo (Udine). Se Lignano sottoline\u00f2 la sua professionalizzazione e consolidamento come evento culturale e musicale di riferimento in Italia, Osoppo \u00e8 decisivo per passare da incontro nazionale a festival europeo. La sua prossimit\u00e0 con Austria, Slovenia e Germania, estese i confini del festival ed equilibr\u00f2 l\u2019handicap di isolamento geografico di Osoppo, questa piccola localit\u00e0 di 3.000 abitanti.\nCon i circa 250.000 metri quadrati del Parco del Rivellino di Osoppo il festival raggiunse le dimensioni che lo hanno accompagnato fino ad oggi. Diventa una meta vacanziera, passando da quattro a otto giorni (e successivamente a nove e dieci giorni) con una differenza evidente tra il festival con attivit\u00e0 diurne - i concerti si spalmano lungo la giornata - e notturne, con un protagonismo musicale assoluto.\nDa sottolineare c\u2019\u00e8 anche l\u2019importanza della zona camping, situata in pieno parco naturale ai piedi delle Alpi, che favorisce momenti di incontro e socializzazione tra le migliaia di partecipanti provenienti da tutto il mondo - 150.000 persone di media nelle sue dieci edizioni consecutive a Osoppo - e aiuta a forgiare il sentimento di appartenenza alla famiglia del Rototom, creando l\u2019atmosfera di pacifismo, tolleranza e interculturalit\u00e0 che definiscono la manifestazione. Aumentano le aree musicali (Showcase, Dub Room) e il programma continua a incorporare i giganti della scena reggae, con eventi esclusivi in Europa, e promesse del genere giamaicano.\nTuttavia, prendono forma anche le aree extra musicali, avvantaggiate dall\u2019ampiezza dello spazio: il Social Forum, dedicato a conferenze e dibattiti con sociologi, politici, religiosi e intellettuali; l\u2019African Village e Vivere l\u2019energia - oggi Pachamama - con sessioni di capoeira, corsi di percussioni e danza africana; spazi dedicati alla meditazione o seminari dedicati alla medicina naturale e alla filosofia rasta; o zone con laboratori creativi per bambini. Si organizza anche la Reggae University, dedicata allo scambio di esperienze tra gli artisti e il pubblico.\nOsoppo porta con s\u00e9 anche un cambio nella struttura organizzativa, con gruppi di lavoro pi\u00f9 specializzati - si crea il Media Office - che includono collaboratori europei e un\u2019indiscutibile proiezione internazionale legata all\u2019aumento del pubblico straniero. Il web si traduce in sette lingue (inglese, italiano, francese, spagnolo, portoghese, sloveno e tedesco) e si organizzano viaggi in bus da diversi paesi.\nLa promozione della cultura reggae si conferma con iniziative come il Reggae Contest Europeo volto a raccogliere il talento delle band emergenti (2002-2015).\nIl sistema di autogestione del progetto Rototom Sunsplash - basato unicamente sulla vendita dei biglietti come sostentamento economico senza l\u2019aiuto di sponsor - ottiene i suoi successi in questa fase. Nel 2003, un decennio dopo il suo avvio, il festival azzera i suoi debiti. Lo stesso anno viene tuttora ricordato anche come quello in cui si visse uno dei concerti pi\u00f9 impressionanti nella storia del Rototom, quello di Burning Spear, per il suo ipnotismo e la sua intensit\u00e0.\nIl periodo d\u2019oro del Rototom Sunsplash riferito a musica, pubblico e visibilit\u00e0 internazionale si appannano per\u00f2 con la persecuzione politica e giuridica che il festival inizia a soffrire per colpa del governo, in mano alla destra. La fusione e convivenza di culture diverse che promuoveva il festival, inizia a scontrarsi con la politica di chiusura delle frontiere, incalzata dal discorso nazionalista di Silvio Berlusconi e dai suoi alleati della Lega Nord. La situazione diviene pi\u00f9 complessa dopo l\u2019approvazione nel 2006 della Legge Fini - Giovanardi, dichiarata incostituzionale nel 2014 e che, tra le altre questioni, prevedeva fino a dieci anni di carcere per tollerare l\u2019uso di droghe come la cannabis all\u2019interno degli spazi destinati ad attivit\u00e0 culturali e di svago. La legge criminalizza l\u2019attivit\u00e0 del festival, che si vede costretto a trasferirsi dall\u2019Italia alla Spagna. Tuttavia, nel 2015 il Rototom viene assolto da tutte le accuse.\n2010- fino ad oggi. Benic\u00e0ssim. Il presente e il futuro.\nIl Rototom Sunsplash inizia quindi il suo esodo, ma come tale, lo aspetta una terra promessa. Il festival la incontra in Spagna, concretamente a Benic\u00e0ssim (Castell\u00f3n). \nIl 12 luglio del 2009 termina l\u2019ultima edizione a Osoppo e il 24 dello stesso mese una spedizione italiana \u201ca cinque\u201d parte per la Spagna. Dopo sette mesi di ricerca e un lungo viaggio passando per Barcellona, Madrid, Salamanca, fino a Galizia e ai Paesi Baschi, a febbraio 2010 si raggiunge un accordo con il Comune di Benic\u00e0ssim. L\u2019estesa zona di accampamento annessa all\u2019area dei concerti di Benic\u00e0ssim toglie gli ultimi dubbi. La localit\u00e0 casteglionese celebra in quell\u2019estate il primo Rototom spagnolo. Il diciassettesimo della sua storia. E continua a farlo tuttora.\nBenic\u00e0ssim rappresenta anche il consolidamento della macro struttura formata in Italia, che continua a crescere: come numero di palchi e di aree extra musicali come il Rototom Circus, in uno spazio di 500.000 metri quadrati che raddoppia la citt\u00e0 del reggae creata a Osoppo.\nAnche il pubblico aumenta, raggiungendo una media di 230.000 persone a edizione, nelle quali emerge anno dopo anno la presenza di pubblico infantile e familiare.\nTutto ci\u00f2 coincide con il salto da un profilo europeo a uno globale. La Spagna apre al Rototom Sunsplash le porte del Sud America e lo rende ancor pi\u00f9 internazionale. A dimostrarlo \u00e8 la celebrazione dal 2011 al 2015 del Reggae Contest Latino e l\u2019avvio di tour mondiali di presentazione del festival.\nBenic\u00e0ssim aggiunge alle offerte del festival la spiaggia, che rafforza il suo formato come meta turistica nella settimana di celebrazione del festival. E, sempre pensando agli aneddoti, Benic\u00e0ssim estingue le preoccupazioni meteorologiche proprie del clima prealpino di Osoppo e pi\u00f9 che abituali - come vento e piogge torrenziali - nell\u2019intorno friulano.\nLa nuova e attuale sede del festival ha mantenuto i principi e i valori che guidavano l\u2019azione del Rototom Sunsplash, come simbolo di difesa della pace, dell\u2019ambiente, dei diritti umani e dello sviluppo sostenibile. Il motto legato al macro evento, \u201cUn altro mondo \u00e8 possibile\u201d, continua a vivere a Benic\u00e0ssim. Cos\u00ec come la comunit\u00e0 nata attorno al reggae e al festival stesso.\nIl trasferimento in Spagna.\nDurante un\u2019affollatissima conferenza stampa che ha luogo a Udine il 2 novembre del 2009, si annuncia ufficialmente che il festival lascer\u00e0 il Friuli Venezia Giulia. Il portavoce dell\u2019Associazione Culturale Rototom spiega la necessit\u00e0 del trasferimento, non come una libera scelta ma come una conseguenza de una \u201ccampagna di abuso e demolizione\u201d contro il festival, con \u201cmisure che rendono impossibile rimanere a Osoppo\u201d, come l\u2019apertura di un\u2019investigazione per la supposta violazione della Legge Fini Giovanardi, il cui articolo 79 puniva \u201cchi usa o permette di utilizzare un club pubblico o privato di qualsiasi tipo come luogo di riunione per le persone che lo utilizzano per consumare sostanze narcotiche o psicoattive\u201d. Le pene per tale fatto andavano da tre a dieci anni di carcere e una multa tra 3.000 e 10.000 euro. Questa legge fu dichiarata incostituzionale il 12 febbraio del 2014 per non distinguere tra droghe \u201cleggere\u201d e \u201cpesanti\u201d e contribuire alla saturazione delle prigioni italiane con condanne per l\u2019uso di cannabis. \nIl 3 agosto del 2011 fu arrestato il luogotenente dei Carabinieri Demetrio Condello, vicecomandante della compagnia dei Carabinieri di Tolmezzo (Udine, Italia), accusato di detenzione illegale, traffico di droga e corruzione. Nel 2013 Condello fu condannato a quattro anni di carcere e a pagare una multa di 18.000 euro.\nQuesta storia si concluder\u00e0 il 13 maggio del 2015, con l\u2019assoluzione da parte della giustizia italiana di tutte le accuse contro il direttore del festival, Filippo Giunta. \u201c\u00c8 stato un giudizio ideologico e una battaglia di libert\u00e0\u201d, ha espresso Giunta, che ha ricordato come \u201ca differenza di ci\u00f2 che normalmente accade in Italia, abbiamo accelerato la conclusione del caso, riducendo considerevolmente il numero dei testimoni della difesa per ottenere quanto prima una sentenza ed evitare che il caso terminasse prescritto\u201d. \u201cDesideriamo che non esista la minima ombra di dubbio sul fatto che l\u2019organizzazione di un festival di musica reggae \u00e8, prima di tutto, una manifestazione culturale che non ha niente a che fare con il delitto di promozione del consumo di droghe, come invece siamo stati accusati\u201d, ha sottolineato il direttore del Rototom Sunsplash. Il direttore del festival, inoltre, ha voluto ringraziare il sostegno \u201cdelle numerose persone, organizzazioni e associazioni che durante tutti questi anni sono stati al nostro fianco e hanno creduto in noi e nella nostra innocenza\u201d.\nArtisti che hanno suonato nel festival.\nGiamaica: Abijah | Abyssinians | Acadco - Caribbean United Force | Aluta Continua | Andrew Tosh | Anthony B | Anthony Cruz | Bass Odyssey | Beenieman | Beres Hammond | Black Uhuru | Buju Banton | Burning Spear | Burro Banton | Candy Man | Capleton | Ce'cile | Chuck Fenda | Congos | Culture | Dean Frazer | Dennis Alcapone | Dub Syndicate | Everton Blender | Eek-A-Mouse | Fantan Mojah | Fire Star | Frankie Paul | Freddy Krueger | Freddie Mcgregor | General Degree | The Gladiators| Gregory Isaacs | Half Pint | Harmony | Horace Andy | I-Jahman Levy | I Wayne | I Will | Israel Vibration | Jah Mali | Jah Mason | Jamaica All Stars | Jimmy Cliff | Judy Mowatt | Junior Kelly | Junior Reid | Ken Boothe | Kirk Davis | L.M.S. | Lady Saw | Laurel Aitken | Lee Perry | Lloyd Parks &amp; We The People Band | Luciano | Max Romeo| Marcia Griffiths | Michael Rose | Military Man | Mikey General | Morgan Heritage | Mystic Revelation Of Rastafari | Mutabaruka | Natty King | | Prezident Brown | Prince Alla | Prince Malachi | Raymond Wright | Richie Feelings | Rita Marley | The Roots Radics | S\u00e1nchez | Shaggy | Silver Cat | Sizzla | Sixth Revelation | Skatalites | Sly&amp;Robbie | Snagga Puss | Spectacular | Stone Love | Sugar Minott | Sylford Walker | T.O.K. | Tanya Stephens | Third World | Tony Rebel | Toots &amp; The Maytals | Turbulence | U Roy | Yellowman | Wailers | Warrior King | Wayne Wonder | Ziggy Marley &amp; The Melody Makers | Damian Marley\nEuropa: Rebel Roots | Abashanti-I | Ackee Warriors | Adrian Sherwood | Alamedadosoulna | Alton Ellis | Amsterdam Street Knowledge | Apache Indian | Asher | Asian Dub Foundation | Aswad | Babasound | Bazooka Hi Powa | Ben Jammin' | Big Badda Boom | Bitty Mclean | Blood &amp; Fire | Bluekilla | Brain Holidays | Budadub | Cali P | Caribace | Charly B (Charly B on English wiki) | Cultha Candela | D.Bo General | Collie Buddz | Daddy G (Massive Attack) | David Rodigan | Dennis Bovell Band | Disciples | Djama | Don Abi | Dubtv | Dubios Neighbourhood | Dubioza Collective | Earl 16 | El Condorsito | Elijah | Elvis Jackson | Famara | Fatman Hi Fi | Foutamilia | | Gentleman | Grandmo'flash &amp; Beatpete | Guiding Star | Headcornerstone | Herbalist | House Of Riddim | I-Shen Rockers | Iration Steppas | Irie Crew | Irie Maffia | Iriepathie | Jah Meek | Jah Shaka | Jah Sound | Jahcoustix | Jamaram | Junior Sound | Kangaroots | Kenny Knots | Kill Dem Crew | King Tubby's | Kings Hi-Fi | La Familia Torelli | Lb27 | Levy Roots | Linton Kwesi Johnson | Mad Professor | Mafia&amp;Fluxi | Manos &amp; Mystic Groove Band | Marlene Johnson | Martin Zobel &amp; Sunrise | Metisse | Mighty Vibez | Mika | Milkman | Ministry Of Harmony | Mistah Bomsh | Misty In Roots | Mono &amp; Nikitaman | Moonraisers | Natty Dread | Nice Time International | Nyabinghi Sound | Nolan Irie | Nucleus Roots | Panache Culture | | Pow Pow Movement | Promised Band | Rasites | Raggamafia | Ras Charmer | Revolutionary Dub Warriors | Riddim Colony | Riddim&amp;Rude Crew | Robotiks | Rockers Roots | Roots Generator | Rootsman | Saxon | Scrucialists | Seeed | The Selecters | Sentinel | Silly Walks Movement | Silverstar | Sista | Sister Aisha | Sister Audrey | Siti Hlapci | Small Axe | Soothsayers | Soul Stereo | Soundquake | Soundsgood | Starkey Banton | Steel Pulse | Sugar Dread | Sunrise Tribe | Sunny Orchestra | Supersonic | Thai Stylee | Tippa Irie | Trojan Sound System | Tu Sheng Peng | Twinkle Brothers | Winchester | Winston Francis | Yohto | Yt | Ziggi | Zion Train | Zoe | Zonasun | Morodo | Dub Incorporation\nResto del mondo: Africa M'balax | African Dope | Alerta | Alpha Blondy | Big Mountain | Bunji Garlin | Daddy Showkay | Delfines de Etiop\u00eda | Djambi | Djamo Djamo | Freedom Fighters | Gilberto Gil | Groundation | Habib Koit\u00e9 | Issa Bagayogo | Katchafire | King Addies | Kisito | Lp International | Les Tambours De Brazza | Lucky Dube | Manu Dibango | Maxi Priest | Misaal | Mory Kante | Nazarens | Olodum | Ras Dumisani | Ras Kimono | Rayvon | Seyni &amp; Yeliba | Tam Tam Sene | Terra Samba | Tiken Jah Fakoly | Tokyo Ska Paradise | Toure Kunda | Tribo De Jah | Youssou N'dour | Royal Rudes | Cultura Prof\u00e9tica | Gondwana | Nou Vin Lakay | La Renken | Kitra\nItalia: Alborosie | 99 Posse | Africa Unite | Agatha Crew | Alessio Bertallot | Ali' Baba E I 40 Ladroni | Almamegretta | Alpha | Anti Coi Guanti | Arpioni | B.R Stylers | Bandaloska | Bashfire | Bass Fi Mass | Bisca | Black Generation | Blackheart | Bloomy Roots | Bluebeaters | Blue Radics | Bomba Bomba | Boo Boo Vibration | Brusco | Capitan Albi | Captain Midnight | Chop Chop Band | Ciakaba | Conscious Sound | Cookoomackastick | Cool Runnings | Dym | Dan-I | Diego Dj | Dj Brando | Domino Crew| Dotvibes | Dowtown Rebels | Downtown Rockers | Dr . Boost | Dread Inna Babylon | Dread Movement | Duboom | Eazy Skankers | Fahrenheit 451 | Faraway Babylon | Fidoguido | Fightin' Sisters | Frank Pinazza | Folpower | Frank Raya | Franziska | Ganja Cookies | Ganjamamma | Garbagnate Rockers | Garden House | Gaudi | Giallo &amp; The Kingston Corner | Gioman &amp; Killacat | Giuan Shaddai | Godzilla | Golden Bass | Gramigna | Gusma-T | Henry The Combatant | High Grade | Ras Hobo | I-Shence | I-Tal Sound | I&amp;I Soundsystem | Ideafix | Il Generale | Jah Love | Jah Vibra | Jahng | Jahkalone | Jahmento | Kaliweed Sound | Kebana | Kalafro | Kaly Bandulu | Khora N'papacalura | King Adelio | King David Sound | Kingalova | Kito Roots | Krikka Reggae | La Bria | La Broster | La Vigna | Lady Poikila | Les Totems Zion Beat | Likemba | Lion D | Living In The Ghetto | Lu Marra | Mad Kid &amp; Moddi Mc | Mama Roots | M\u00e1ndala | Marina+Papaleu+Ranking Lele | Micky Souljahr | Mighty Cez | Mixtury | Moanbessa | Monza Ina de Yard | Mr. Robinson | Mr.Steady Dudes | Nico Royale | Northern Light | One Drop Band | One Love Hi Powa | Orange Dub | Pier Tosi | Pitura Freska | Papa Sunstyle | Patchanka Soledada | Poldo | Positive Men | Radici Nel Cemento | Radio Rebelde | Ra\u00edz | Ras Tewelde | Rasta Family | Rastamax | Realize | Red Stripes | Reggae Ambassadors | Reggae Girls | Reggae National Tickets | Reggae Revolution | Reggaedelica | Rising Band | Rising Family | River Nile | Robby Dread &amp; Good Foundation | Roby Dread - Ritmo Irie | Roof Ambassadors | Roots In The Sky | Roots Inna Mix | Ruff Selector | Salento Showcase | Sattamassagana | Scamnum | Shanty Band | She Gang | Shotta P | Skankin'time | Sir Oliver Skardy | Smoke | So Vibes | Soul Earthquake | Soul Rebels | Spasulat | Steela | Sud Sound System | Suoni Mudu | Tarantola Crew | Taxi 109 | Tequila Sunrise | Theo Teardo | Thomas Skarini | Tony Moretto | Torpedo | Train To Roots | Trait D'union | Tribu' | Trib\u00f9 Ac\u00fastica | Unidos Do Berimbau | Valerio Roots In Fm | Vicolo D | Villa Ada Posse | Vitowar | Vox Populi | Wadada Sound] | We &amp; Them | Wogiagia | Xango' | Zakalicius | Mellow Mood\nPorto Rico: Calle 13 |"}
{"id": "305028", "revid": "287204", "url": "https://it.wikipedia.org/wiki?curid=305028", "title": "Tarnaveni", "text": ""}
{"id": "305031", "revid": "124967241", "url": "https://it.wikipedia.org/wiki?curid=305031", "title": "Daniel Barenboim", "text": "Dal 1992 \u00e8 direttore musicale dell'Opera di Stato di Berlino; ha ricoperto tale ruolo anche al Teatro alla Scala di Milano dal 2011 al 2015. Precedentemente aveva ricoperto la carica di direttore musicale alla Chicago Symphony Orchestra e all'Orchestre de Paris.\nBiografia.\nNato a Buenos Aires da genitori russi di origini ebraiche, ha anche cittadinanza israeliana, spagnola e palestinese. Pianista precocissimo, esord\u00ec a sette anni nella sua citt\u00e0 natale e studi\u00f2 con il maestro Vincenzo Scaramuzza. Si perfezion\u00f2 prima con Claudio Arrau e poi all'estero a Roma, Salisburgo, Parigi e con Edwin Fischer a Lucerna. Ha affiancato una prestigiosa carriera internazionale come pianista (in recital solistici, con orchestra e in formazioni cameristiche) a una brillante carriera di direttore d'orchestra, che attualmente rappresenta la parte principale della sua attivit\u00e0 e che lo ha portato a dirigere le maggiori orchestre del mondo. Come pianista, \u00e8 affermato interprete di Mozart (di cui ha inciso varie volte l'intero corpus delle sonate e dei concerti per pianoforte e orchestra, come pianista e direttore) e Beethoven (del quale ha inciso l'integrale delle 32 sonate).\nL'esecuzione di Berlino nel 2006 dell'integrale delle sonate per pianoforte di Beethoven \u00e8 stata registrata in un cofanetto di 6 Dvd dalla Emi, allegato al quale \u00e8 presentata la registrazione di una serie di lezioni pubbliche, tenute dal maestro a Chicago, ad alcuni giovani pianisti (tra cui Lang Lang). Nel corso del 2007, Barenboim ha riproposto l'integrale delle sonate beethoveniane presso il South Bank Centre di Londra e il Teatro alla Scala di Milano. Come direttore, \u00e8 specialista del repertorio tardo-romantico e del repertorio operistico (Mozart, Wagner).\nIn formazioni da camera, ha suonato con importanti solisti, tra cui la moglie, la violoncellista Jacqueline du Pr\u00e9, sposata a Gerusalemme nel 1967 e scomparsa nel 1987. In seguito, nel 1988 ha sposato Elena Dmitrievna Ba\u0161kirova. Esordisce come direttore con la New Philharmonia Orchestra di Londra nel 1967. Dal 1975 al 1989 \u00e8 Direttore Musicale dell'Orchestre de Paris.\nNel 1991 diventa direttore musicale della Chicago Symphony Orchestra, carica mantenuta per quindici anni. Nel giugno 2006, viene nominato \"direttore onorario a vita\". Nel 1992 diventa Direttore Musicale Generale della Staatsoper Unter den Linden di Berlino. Nel 2000, la Staatskapelle Berlin lo nomina Direttore Principale a vita. Nel 2001 sono sorte controversie in Israele in seguito alla direzione di musica di Wagner. Nel 1999, insieme allo scrittore Edward Said, ha fondato la West Eastern Divan Orchestra, formata da musicisti israeliani e palestinesi, di cui \u00e8 direttore musicale. Dirige regolarmente i Berliner Philharmoniker, i Wiener Philharmoniker e l'Orchestra filarmonica d'Israele.\nDalla stagione 2007-2008 ha assunto, iniziando un rapporto stabile di cinque anni e succedendo a Riccardo Muti, la carica di 'Maestro scaligero' del Teatro alla Scala di Milano. Nel 2006 vince il Premio Ernst von Siemens. Partecipa, sia come pianista sia come direttore, ai principali festival internazionali di musica; nel 2007 inaugura, alla testa dei Wiener Philharmoniker, il Festival di Salisburgo. \nNel 2008 \u00e8 vincitore del premio Colombe d'Oro per la Pace, premio assegnato annualmente dall'Archivio disarmo a una personalit\u00e0 distintasi in campo internazionale. Nel 2009 ha vinto il Premio musicale L\u00e9onie Sonning. Nel 2010 vince l'Herbert von Karajan Music Prize del Festspielhaus Baden-Baden. Nel 2011 ha assunto il ruolo di direttore musicale della Scala. Nello stesso anno ha ricevuto a Dresda il Premio Dresda. Il 1\u00ba giugno 2012 ha diretto alla Scala la Sinfonia n. 9 (Beethoven) in onore del Santo Padre Benedetto XVI in visita a Milano per l'incontro mondiale delle famiglie. A conclusione del concerto, Benedetto XVI si \u00e8 alzato in piedi, dando il via a una standing ovation durata quasi dieci minuti rivolta al maestro Barenboim.\nIl 31 dicembre 2012 viene designato come direttore del Concerto di Capodanno di Vienna del 2014. Il 14 febbraio 2013 avrebbe dovuto partecipare come ospite alla terza serata del Festival di Sanremo, condotto da Fabio Fazio, ma per problemi di salute non ha partecipato.\nIl 1\u00ba gennaio 2014 ha diretto l'Orchestra filarmonica di Vienna per il consueto concerto di Capodanno nella capitale austriaca. In tale occasione \u00e8 stato protagonista di un curioso siparietto: durante l'esecuzione della Marcia di Radetzky, brano che tradizionalmente chiude il concerto di Capodanno di Vienna (durante il quale il pubblico \u00e8 solito battere le mani a tempo di musica), anzich\u00e9 stare sul podio, \u00e8 andato da ogni singolo orchestrale per stringergli la mano e complimentarsi.\nIl 30 settembre 2019 \u00e8 stato chiamato da Macron per le esequie di Stato del presidente Chirac. In tale occasione, ha suonato l\"'Improvviso\" Op. 142 n. 2 di Franz Schubert.\nIl 1 gennaio 2022 ha diretto per la terza volta il Concerto di Capodanno di Vienna.\nVita personale.\nDaniel Barenboim conobbe la violoncellista Jacqueline du Pr\u00e9 nel Capodanno del 1966, per lui Jacqueline si convert\u00ec all'ebraismo; il loro matrimonio si celebr\u00f2 il 15 giugno del 1967 al Muro del Pianto di Gerusalemme, dopo la guerra dei sei giorni in Israele. Fu cos\u00ec che nacque una delle pi\u00f9 fruttuose relazioni nel mondo musicale; alcuni opinionisti hanno paragonato la loro unione musicale a quella tra Clara e Robert Schumann. Questo \u00e8 evidente dalle numerose esibizioni della du Pr\u00e9 con Barenboim, sia come pianista, sia come direttore d'orchestra.\nNegli anni 1971-1972, a seguito della sua crisi personale (primi gravi sintomi della sclerosi multipla progressiva che la porter\u00e0 alla morte) e matrimoniale, Jacqueline du Pr\u00e9 ebbe una relazione con suo cognato Christopher \"Kiffer\" Finzi. Nei primi anni ottanta, nella fase finale della malattia di Jacqueline, Barenboim ebbe una relazione con la pianista russa Elena Bashkirova. I due vissero insieme ed ebbero due figli: David Arthur, nato a Parigi nel 1982, oggi manager-writer per la \"band\" tedesca di hip-hop Level 8 e Michael Barenboim, nato a Parigi nel 1985, violinista. Daniel Barenboim ed Elena Bashkirova si sposarono nel 1988.\nDiscografia.\nCD.\nNel marzo 2013 il disco \"The Chopin I love\" di Barenboim raggiunge il settantesimo posto nella classifica pop degli album pi\u00f9 venduti (GfK)."}
{"id": "305033", "revid": "2175", "url": "https://it.wikipedia.org/wiki?curid=305033", "title": "Destrogiro", "text": ""}
{"id": "305039", "revid": "40313", "url": "https://it.wikipedia.org/wiki?curid=305039", "title": "Texas Instruments TI Voyage 200", "text": ""}
{"id": "305040", "revid": "767487", "url": "https://it.wikipedia.org/wiki?curid=305040", "title": "Sugarland Express", "text": "Sugarland Express (\"The Sugarland Express\") \u00e8 un film del 1974 diretto da Steven Spielberg e interpretato da Goldie Hawn, William Atherton, Ben Johnson e Michael Sacks. Ispirato a eventi realmente accaduti in Texas nel 1969, segn\u00f2 il debutto del regista in un lungometraggio cinematografico (se si esclude \"Firelight\" del 1964) e fu accolto con recensioni positive, pur ottenendo scarsi risultati al box office.\nPresentato in concorso al 27\u00ba Festival di Cannes, vinse il premio per la migliore sceneggiatura.\nTrama.\nTexas, 1969. La giovane Lou Jean Poplin \u00e8 determinata a riprendersi il figlio di due anni, dato in affido a causa dei suoi precedenti penali. Aiutato il marito Clovis a evadere di prigione, dove gli restano da scontare quattro mesi per piccoli furti, pianifica di rapire il bambino presso la sua nuova famiglia a Sugarland, al confine con il Messico. Una volta fuori, i due raggiungono l'autostrada ma attirano l'attenzione di un'auto della polizia e finiscono fuori strada. Mentre l'agente Slide cerca di aiutarli, Lou Jean gli ruba la pistola e Clovis gli ordina di portarli a Sugarland con la sua auto. Avvisato via radio, il capitano Tanner manda i suoi agenti all'inseguimento dell'auto e ordina che nessuno tenti di fermarla per non mettere in pericolo la vita di Slide, pur capendo che i Poplin non sono pericolosi criminali ma solo due ragazzi ingenui e immaturi. Approfittando di un gigantesco tamponamento a catena che coinvolge le auto della polizia, Lou Jean e Clovis si nascondono in un parcheggio dove si preparano a passare la notte.\nIl mattino dopo i fuggiaschi vengono individuati da due vigilantes e durante una violenta sparatoria Lou Jean chiede aiuto a Tanner via radio, rivelando la loro posizione. Il capitano arriva al parcheggio con i suoi uomini ma Clovis gli ricorda che ha ancora Slide in ostaggio e che non si arrender\u00e0 fino a quando non avr\u00e0 raggiunto il figlio. Tanner si guadagna la sua fiducia assicurandogli che non lo vuole ostacolare, ma in realt\u00e0 sta preparando un'imboscata e invia due tiratori scelti a casa dei genitori adottivi. L'auto riprende il viaggio, seguita da una carovana che ormai conta oltre duecento mezzi di forze dell'ordine provenienti anche da altre giurisdizioni, oltre che di giornalisti e cittadini attirati dall'evento. Il gigantesco carosello viene seguito dai media di tutto lo stato e la gente affolla le strade per salutare quelli che ritiene degli eroi, facendo foto e consegnando soldi e regali. All'interno dell\u2019auto c'\u00e8 un'atmosfera rilassata, Lou Jean \u00e8 euforica e sempre pi\u00f9 determinata a non arrendersi e anche Slide \u00e8 entrato in empatia con la giovane coppia.\nL'auto giunge infine a destinazione ma Slide capisce subito che si tratta di una trappola e cerca di convincere Clovis a non fermarsi. Pur riluttante, quest\u2019ultimo \u00e8 costretto a uscire allo scoperto da Lou Jean che in preda a una crisi isterica gli ordina di andare a prendere il suo bambino. Uno dei cecchini lo colpisce e Clovis ha solo il tempo di rientrare in auto e guidare per poche centinaia di metri prima di morire. Lou Jean viene arrestata e Tanner riconsegna a Slide la pistola d'ordinanza, quella che gli era stata sottratta dai Poplin, ma che l'agente era sicuro che non la avrebbero mai usata contro di lui.\nIspirazione e influenze.\nNel 1969 Steven Spielberg propose alla Universal Pictures un soggetto (che lo studio rifiut\u00f2 considerandolo troppo pessimistico) ispirato ad un evento accaduto in Texas il 2 maggio dello stesso anno, quando l'ex detenuto Robert Dent e la moglie Ila Fae erano fuggiti a bordo di un'auto dopo aver sequestrato l'agente James Kenneth Crone del Texas Department of Public Safety. Durante la fuga, iniziata da Port Arthur e terminata nella comunit\u00e0 di Wheelock dove i Dent speravano di ricongiungersi con i figli da cui erano stati separati, si era formata una carovana di oltre 150 auto del DPS che aveva richiamato folle di curiosi e numerose troupe televisive, trasformandolo in un evento mediatico.\nCi\u00f2 che attrasse Spielberg fu in parte l'analogia con il film diretto da Billy Wilder nel 1951 \"L'asso nella manica\", in cui un reporter senza scrupoli organizza una montatura giornalistica attorno a un uomo intrappolato in una caverna. \u00abMi piaceva l'idea di persone che si radunano davanti a un evento mediatico\u00bb, ha dichiarato in seguito il regista, \u00absenza sapere chi siano i personaggi o di cosa si tratti, ma solo sostenendoli... questo accende un bel po' di buon vecchio sentimentalismo americano\u00bb. Il co-sceneggiatore Hal Barwood ha aggiunto che \"Sugarland Express\" parla di \u00abcome gli americani trovino molto facile confondere la cattiva fama con la celebrit\u00e0\u00bb.\nCome ha suggerito il biografo Joseph McBride, il film potrebbe essere letto anche ad un livello pi\u00f9 personale e affronterebbe un tema divenuto poi ricorrente in molte delle opere di Spielberg, quello relativo all'impossibilit\u00e0 di rimettere insieme i pezzi di una famiglia distrutta. Il bisogno compulsivo di Lou Jean di raggiungere a tutti i costi suo figlio esprimerebbe infatti il dolore che il ventitreenne regista continuava a provare a tre anni dal divorzio dei genitori, del quale incolpava principalmente la madre Leha, e nella raffigurazione di Lou Jean come \"donna-bambina\" si potrebbe vedere il riconoscimento di sua madre come una ragazzina mai cresciuta.\nDifferenze rispetto agli eventi.\nTra i fatti realmente accaduti nel maggio 1969 e quelli narrati nel film esistono alcune differenze:\nProduzione.\nSceneggiatura.\nTre anni dopo il rifiuto della Universal, Spielberg conobbe il produttore dello studio Jennings Lang che si mostr\u00f2 interessato al soggetto e lo incaric\u00f2 di svilupparlo con i giovani sceneggiatori Hal Barwood e Matthew Robbins. Lang accett\u00f2 la prima bozza della sceneggiatura, realizzata nella primavera del 1972 in appena 13 giorni, ma la Universal fece di nuovo marcia indietro. Il progetto and\u00f2 avanti grazie a Richard D. Zanuck, gi\u00e0 vice presidente esecutivo della Warner Bros. e fresco fondatore di una compagnia indipendente con il socio David Brown. L'agente di Spielberg invi\u00f2 loro la sceneggiatura, in quel momento intitolata \"Carte Blanche\", e poche settimane dopo la Zanuck/Brown Company firm\u00f2 un contratto con la Universal che finalmente accett\u00f2 di realizzare il film.\nBarwood e Robbins consegnarono la seconda bozza il 18 ottobre 1972 e poche settimane dopo il titolo venne cambiato in \"The Sugarland Express\", un riferimento alla citt\u00e0 fittizia di Sugarland dove il film si conclude. I nomi dei due protagonisti furono cambiati in Clovis e Lou Jean Poplin e Spielberg sugger\u00ec ai co-sceneggiatori di rendere quest'ultima la figura centrale della storia. Come ha scritto Joseph McBride nella biografia del regista, il personaggio fu concepito come quello di una bambina capricciosa e viziata che manipola Clovis per soddisfare il suo bisogno di raggiungere il figlio, che nel suo caso non \u00e8 tanto un'espressione dell'amore materno quanto un irresponsabile prolungamento della sua infanzia.\nCast.\nLa Universal insistette affinch\u00e9 Spielberg e i produttori ingaggiassero una star per interpretare Lou Jean, in modo da avere una sorta di \"assicurazione\" sulla riuscita commerciale del film. Dopo il rifiuto di diverse attrici, il regista si convinse che la persona con il giusto mix di fascino e ostinazione che la parte richiedeva era Goldie Hawn, vincitrice nel 1970 di un Oscar come miglior attrice non protagonista per \"Fiore di cactus\" e a quel tempo nota soprattutto per il personaggio della ragazza sexy e svampita nella trasmissione \"Rowan &amp; Martin's Laugh-In\" della NBC. \u00abHo sempre pensato che fosse un'attrice drammatica perch\u00e9 prendeva le sue parti comiche molto sul serio\u00bb, ha ricordato in seguito Spielberg, \u00absi vedeva subito che era molto pi\u00f9 intelligente di quanto quelli del \"Laugh-In\" le permettevano di dimostrare\u00bb.\nGoldie Hawn era sotto contratto con la Universal e aveva passato un anno a rifiutare sceneggiature, cercando di scrollarsi di dosso il clich\u00e9 della bionda stupida con la quale era ormai identificata. Quando lesse quella di \"Sugarland Express\" ne rimase affascinata e accett\u00f2 la parte, anche se ci\u00f2 voleva dire lavorare per 300.000 dollari, ben al di sotto del suo stipendio abituale.\nPer i ruoli di Clovis e dell'agente Slide, Spielberg cerc\u00f2 due attori che mostrassero una certa somiglianza, sia fisicamente che in termini di atteggiamento, al fine di creare la sensazione che fossero persone fondamentalmente simili ma che la vita aveva portato in direzioni opposte. Il ruolo di Clovis fu affidato al semisconosciuto William Atherton mentre quello di Slide fu assegnato a Michael Sacks, gi\u00e0 interprete di \"Mattatoio 5\" di George Roy Hill per il quale avrebbe ottenuto un anno pi\u00f9 tardi una candidatura al Golden Globe come miglior attore debuttante.\nPer i personaggi minori furono effettuate ricerche a Dallas, Houston e San Antonio dove vennero reclutati abitanti e personalit\u00e0 locali, quasi tutti senza alcuna esperienza di recitazione. Tra questi c'erano il giudice Merrill Connally (fratello del segretario al tesoro John Connally), il giornalista e avvocato Maury Maverick Jr. e il deputato A.L. Camp che interpreta il signor Nocker, l'uomo a cui i Poplin rubano l'auto nelle sequenze iniziali. Nel film compaiono anche Harrison Zanuck, figlio del co-produttore e dell'attrice Linda Harrison scelto per la parte del piccolo Langston, e James Kenneth Crone, l'agente sequestrato dai Dent nel 1969 che interpreta un vice sceriffo.\nRiprese.\nNel dicembre 1972 Spielberg fece una serie di sopralluoghi in Texas con il direttore artistico Joe Alves e il direttore di produzione Bill Gilmore, cercando le location pi\u00f9 adatte in un raggio di trenta miglia intorno a San Antonio. Trascorse anche molto tempo con il direttore della fotografia Vilmos Zsigmond, di cui ammirava lo stile impressionistico usato in film come \"I compari\" e \"Il lungo addio\" di Robert Altman, e insieme decisero di dare al film un tocco documentaristico attraverso riprese con luce naturale e suoni dal vivo, e di evitare l'uso della retroproiezione nelle numerose scene all'interno dell'auto dei fuggiaschi. Le riprese iniziarono il 15 gennaio 1973 e Zanuck incaric\u00f2 Gilmore di cominciare con qualcosa di relativamente semplice, per dare al regista il tempo necessario a stabilire il controllo del set e fare un po' di pratica dato che era il suo primo lungometraggio. \u00abNon aveva mai lavorato con una troupe cos\u00ec grande\u00bb, ha dichiarato in seguito, \u00abnon volevo essere l\u00ec per la prima ripresa, volevo che pensasse che era lui a gestire la situazione... nel tempo che ci ho messo ad arrivare aveva gi\u00e0 realizzato la ripresa pi\u00f9 complessa che avessi mai visto in vita mia!\u00bb\nLa scena dell'evasione di Clovis fu girata nella Jester State Prison Farm, nella contea di Fort Bend, e Spielberg pianific\u00f2 di sviluppare l'inseguimento verso ovest, attraversando le citt\u00e0 di Richmond, Converse, Pleasanton fino a Del Rio e Eagle Pass. La sequenza conclusiva nella citt\u00e0 fittizia di Sugarland venne girata a Floresville, nella contea di Wilson. Date le difficolt\u00e0 logistiche, Spielberg elabor\u00f2 le riprese sulla base di una sceneggiatura estremamente dettagliata e nel suo ufficio fece realizzare da Alves una mappa che mostrava la progressione dell'inseguimento, in modo da \u00abvedere esattamente come sarebbe apparso il film dall'alto, mentre procedeva da una macchina della polizia seguita da 2, poi 10, poi 50... ho sempre avuto una panoramica visiva in termini di pianificazione giornaliera\u00bb.\nGran parte dell'azione fu comunque improvvisata con l'aiuto dell'esperto Carey Loftin, coordinatore degli stuntmen che aveva gi\u00e0 lavorato in \"Duel\" (era l'autista psicopatico dell'autocisterna) e che reclut\u00f2 i migliori \"stunt drivers\" di Hollywood per assicurarsi che gli incidenti stradali venissero filmati in modo sicuro. Uno dei pi\u00f9 difficili fu quello in cui una macchina della polizia colpisce quella dei fuggiaschi causando una violenta reazione a catena, una ripresa effettuata di notte senza luci stradali che costrinse la troupe a costruire una stazione di noleggio di trattori su un lato della strada e installare 200 lampadine da 50 watt.\nIl film fu girato per la maggior parte in continuit\u00e0, il che aiut\u00f2 gli attori a sviluppare i loro personaggi in modo pi\u00f9 completo e rese pi\u00f9 facile controllare i costi di produzione, dal momento che l'entourage al seguito dei due protagonisti sarebbe costantemente cresciuto nel corso della storia. Alcune delle riprese pi\u00f9 complesse furono per\u00f2 girate le ultime due settimane in modo da poter utilizzare la Panaflex, una cinepresa leggera e silenziosa da poco sviluppata dalla Panavision che scelse proprio \"Sugarland Express\" per lanciarla. La nuova cinepresa permise a Spielberg di catturare inquadrature complicate dall'interno dell'auto dei fuggiaschi, tra cui la prima carrellata dal sedile anteriore a quello posteriore e la prima panoramica di 360 gradi all'interno di un'auto nella storia del cinema. Nella scena in cui il cecchino sta mirando fuori dalla finestra verso l'auto che si avvicina, Spielberg utilizz\u00f2 invece la combinazione di uno zoom in avanti e di una carrellata indietro, il cosiddetto effetto dolly zoom usato la prima volta da Alfred Hitchcock in \"La donna che visse due volte\" (per questo chiamato anche \"effetto Vertigo\") che il regista avrebbe di nuovo usato in una scena di \"Lo squalo\".\nLe riprese terminarono a fine marzo del 1973, con cinque giorni di ritardo sul programma dovuti in parte al maltempo e alla scarsit\u00e0 di luce durante le brevi giornate invernali.\nPost-produzione e anteprima.\nDopo aver montato il film durante l'estate con Edward M. Abroms e Verna Fields, Spielberg complet\u00f2 la fase di post-produzione il 10 settembre. La colonna sonora fu la prima composta per il regista da John Williams, del quale aveva ammirato le musiche realizzate per \"Boon il saccheggiatore\" e \"I cowboys\" di Mark Rydell e che divenne un membro abituale del suo team creativo. \u00abQuando ascoltai entrambe le partiture ho dovuto incontrare questa reliquia moderna di un'era perduta di sinfonie cinematografiche\u00bb, ha dichiarato in seguito, \u00abvolevo un suono alla Aaron Copland per il mio primo film. Volevo ottanta strumenti, una sezione d'archi colossale, ma John disse gentilmente di no, qui serviva l'armonica e un \"ensemble\" di archi molto limitato\u00bb.\nI vertici della Universal furono soddisfatti del film ma nell'autunno del 1973 l'anteprima di San Jose fren\u00f2 il loro entusiasmo. Il pubblico sembr\u00f2 apprezzare la prima parte, in particolare l'interpretazione brillante di Goldie Hawn, ma nella seconda met\u00e0 divent\u00f2 chiaro che si trattava di un film pi\u00f9 serio e l'umore degli spettatori cambi\u00f2 radicalmente. Alcuni scoppiarono in lacrime, altri lasciarono la sala infuriati. Zanuck e Brown pensarono di lasciare il film cos\u00ec com'era ma Spielberg li convinse a ridurlo da 121 a 108 minuti e a montare di nuovo alcuni dei momenti di commedia della prima met\u00e0. La nuova versione dest\u00f2 reazioni decisamente diverse nelle anteprime per i rappresentanti dell'industria cinematografica e come riport\u00f2 \"The Hollywood Reporter\", \u00abnell'ambiente di Hollywood si sparse la voce che il film di un nuovo grande regista era all'orizzonte\u00bb.\nDistribuzione.\nDopo la disastrosa proiezione di San Jose la Universal riconsider\u00f2 la decisione di lanciare \"Sugarland Express\" nel Giorno del ringraziamento, anche per evitare di competere con film con maggiore appeal commerciale come \"La stangata\" e \"L'esorcista\", e rimand\u00f2 l'uscita ai primi mesi del 1974. Anche l'idea di una iniziale distribuzione limitata venne abbandonata e invece di far uscire il film in un cinema a Los Angeles e uno a New York prima di distribuirlo gradualmente in tutto il Paese (strategia di solito riservata ai film con maggiore potenziale commerciale), lo studio pass\u00f2 a un piano di \"saturazione\", ovvero farlo uscire subito in 250 sale prima che un eventuale passaparola negativo potesse diffondersi.\nIl 30 marzo 1974 \"Sugarland Express\" debutt\u00f2 ufficialmente al New Directors/New Films Festival organizzato dal MoMA e dal Lincoln Center di New York e venne distribuito nelle sale dal 5 aprile. Spielberg dichiar\u00f2 alcune settimane dopo su \"The Hollywood Reporter\" che il film si era rivelato \u00abestremamente difficile da vendere\u00bb e che la Universal non era riuscita a trovare il giusto approccio neanche dopo tre settimane dall'uscita e ventotto campagne promozionali proposte.\nNel novembre del 1975, dopo la messa in onda da parte della NBC il Department of Public Safety del Texas venne sommerso di telefonate da parte di telespettatori che criticarono il dipartimento per come aveva condotto la vicenda descritta. Il colonnello Wilson Speir, direttore del DPS, si lament\u00f2 sulla stampa per il modo in cui i suoi uomini erano stati ritratti nel film, che in molti avevano evidentemente preso come un resoconto fedele degli avvenimenti, e accus\u00f2 la NBC di aver fatto \u00abun grave disservizio al DPS e alle forze dell'ordine in generale, trasmettendo il film senza specificare n\u00e9 prima n\u00e9 dopo che si trattava di finzione\u00bb.\nHome Video.\nIl film \u00e8 stato distribuito per la prima volta in DVD il 17 agosto 2004 dalla Universal Studios e nel 2014 \u00e8 stato incluso nel box set \"Steven Spielberg Director's Collection\" costituito da 8 DVD, che ha ottenuto una candidatura ai Saturn Awards come \"migliore edizione speciale DVD/Blu-ray\".\nAccoglienza.\nIncassi.\nI risultati al box office confermarono le preoccupazioni della Universal e \"Sugarland Express\" incass\u00f2 complessivamente 12,8 milioni di dollari (di cui 7,5 negli Stati Uniti) a fronte di un costo di circa 3 milioni, non certo quello che lo studio si aspettava per un film con protagonista una star del calibro di Goldie Hawn. Zanuck attribu\u00ec la responsabilit\u00e0 del flop proprio alla presenza dell'attrice (\u00abNon era una film allegro e la gente non voleva vederla in un ruolo serio, voleva vederla come una ragazza sciocca\u00bb) ma Spielberg replic\u00f2 nel settembre 1974 che il fallimento del film al botteghino \u00abnon era dovuto alla presentazione di Goldie come personaggio anti-\"Laugh-In\", ma alla campagna promozionale, ai tempi, al programma di distribuzione e alla considerazione del film da parte dello studio, non aveva nulla a che fare con il rifiuto di Goldie da parte del pubblico\u00bb.\nNel 1977, alla luce dell'insuccesso commerciale del film Spielberg dichiar\u00f2 che in quel momento lo avrebbe fatto in modo completamente diverso, con la prima parte girata dal punto di vista del capitano Tanner \u00abdietro le barricate della polizia, all'interno della sua auto. Non si vedrebbero mai i due ragazzi in fuga, si sentirebbero solo le loro voci dalla radio della polizia, forse si vedrebbero le teste in lontananza con il binocolo, perch\u00e9 non credo che le autorit\u00e0 abbiano avuto un trattamento equo nel film... Poi nella seconda parte racconterei tutta la storia da dentro l'auto, come davvero ingenue e rozze fossero queste persone e quanto futili e stupidi i loro obiettivi\u00bb.\nCritica.\nIl sito \"Rotten Tomatoes\" riporta il 91% di recensioni professionali con giudizio positivo, mentre il sito \"Metacritic\" assegna al film un punteggio di 65 su 100 basato su 4 recensioni.\nSu \"The New Yorker\" la critica Pauline Kael defin\u00ec \"Sugarland Express\" \u00abuno dei film d'esordio pi\u00f9 fenomenali nella storia del cinema\u00bb e vide Spielberg come \u00abuna rarit\u00e0 tra i registi, un intrattenitore nato, forse l'Howard Hawks di una nuova generazione\u00bb. Nella sua recensione scrisse anche che \u00abforse Spielberg ama l'azione, la commedia e la velocit\u00e0 cos\u00ec tanto che non gli importa se in un film non c'\u00e8 altro... ma del resto un sacco di bravi cineasti ce l'hanno fatta senza essere profondi\u00bb.\nUn giudizio analogo fu espresso da Paul D. Zimmerman, che su \"Newsweek\" annunci\u00f2 \u00abl'arrivo di uno straordinario regista di talento\u00bb e aggiunse: \u00abCi\u00f2 che sorprende \u00e8 la padronanza dell'azione mozzafiato di Spielberg, l'estensione visiva che realizza con il direttore della fotografia Vilmos Zsigmond, la visione satirica ma stranamente bella di un'America sulle ruote\u00bb. Anche Dilys Powell del \"Times\" sottoline\u00f2 il talento del regista, che in Europa era stato scoperto da poco con l'uscita di \"Duel\" nei cinema: \u00abUno \u00e8 propenso a temere per il secondo film di un giovane regista promettente, ma questa volta l'ansia non era necessaria\u00bb.\nPi\u00f9 critico fu il giudizio di Roger Ebert che scrisse sul \"Chicago Sun-Times\": \u00abSe alla fine il film non convince \u00e8 perch\u00e9 Spielberg ha prestato troppa attenzione a tutte quelle macchine della polizia... e non abbastanza alle personalit\u00e0 dei suoi personaggi... Ma il film ha i suoi momenti e quando i fuggiaschi sfilano per la Main Street e vengono accolti con regali dai loro nuovi fans, dobbiamo ammetterlo: s\u00ec, \u00e8 cos\u00ec che la celebrit\u00e0 funziona in America, non importa per cosa tu sia famoso\u00bb.\nTra le recensioni pi\u00f9 negative ci fu quella di Stephen Farber del \"New York Times\", secondo il quale \u00abalcuni critici ingenui sono stati probabilmente intimiditi dalla giovane et\u00e0 di Spielberg e dalla sua destrezza tecnica... \"Sugarland Express\" \u00e8 un ottimo esempio dei nuovi film industriali: superficiale, cinico, meccanico, vuoto... Spielberg sacrifica la logica narrativa e la coerenza dei personaggi in favore di brividi veloci e risate facili... \"Sugarland Express\" \u00e8 una \"dichiarazione sociale\" il cui unico impegno \u00e8 il botteghino\u00bb.\nColonna sonora.\nLa colonna sonora di \"Sugarland Express\" \u00e8 l'unica tra quelle realizzate per i film di Spielberg a non essere mai stata pubblicata ufficialmente. Solo il tema principale \u00e8 presente in diverse raccolte di musiche da film composte da John Williams mentre nel 2000 l'intera colonna sonora \u00e8 stata distribuita dalla tedesca Sugar Records in un'edizione non ufficiale contenente anche quella di \"L'uomo che am\u00f2 Gatta Danzante\" di Richard C. Sarafian."}
{"id": "305041", "revid": "2175", "url": "https://it.wikipedia.org/wiki?curid=305041", "title": "The Sugarland Express", "text": ""}
{"id": "305044", "revid": "367445", "url": "https://it.wikipedia.org/wiki?curid=305044", "title": "Scenografo", "text": "Lo scenografo (anche \"stage designer\") \u00e8 quel professionista che, in campo tecnico-artistico, cura l'allestimento delle rappresentazioni teatrali, cinematografiche, televisive e spesso museali.\nCompetenze.\nLo scenografo realizza l'idea e spesso crea concretamente tutti gli elementi di scena di una rappresentazione che sia teatrale, televisiva, o cinematografica, ma anche di spazi aperti (come teatri all'aperto o piazze) e allestimenti museali. Per questi motivi la sua figura \u00e8 in stretto rapporto con figure correlate quali gli attrezzisti e i pittori di scena.\nLa professione di scenografo implica quindi la conoscenza di numerosi campi dell'arte: disegno, scultura e pittura, computer grafica, solo per citare le pi\u00f9 ovvie, ma anche lo studio dei colori, delle luci, il gusto per la composizione, ma soprattutto la conoscenza dei principi della prospettiva e dell'architettura.\nLa professione di scenografo fino al primo '900 era legata esclusivamente al teatro e all'allestimento di drammi, opere e balletti, successivamente, con la nascita del cinema e della televisione, la sua figura viene richiesta in questi ambiti, e, negli ultimi anni, anche per la moda e l'allestimento museale dove la scenografia ricopre un ruolo sempre pi\u00f9 importante.\nL'abilit\u00e0 dello scenografo consiste quindi nel ricreare ambienti, fondali e oggetti adattandoli al contesto, alla filosofia dell'opera, agli spazi, alle attrezzature disponibili, come per esempio pu\u00f2 avvenire in un teatro, e non ultimo va considerato il limite di budget, cio\u00e8 il denaro fruibile per i materiali e la mano d'opera.\nCome altre figure dello spettacolo, tra cui l'attore o il coreografo, lo scenografo pu\u00f2 avere pi\u00f9 o meno libert\u00e0 di espressione sulla base delle esigenze del regista. Quindi, anche se oggi la sua figura \u00e8 sempre pi\u00f9 indipendente, il lavoro viene comunque svolto in collaborazione con il regista e il costumista.\nNon \u00e8 raro, specie nell'ambito della messa in scena di opere liriche, che le due figure di regista e di scenografo siano rappresentate da un unico soggetto.\nTalvolta lo scenografo si occupa anche dei costumi di scena.\nRiconoscimento professionale.\nIn Italia, la Regione Lazio ha individuato alcuni profili professionali nell'ambito del cinema e dell'audiovisivo. Tra questi \u00e8 presente lo Scenografo cinematografico e audiovisivo.\nScenografo progettista.\nLo scenografo progettista \u00e8 colui che progetta esclusivamente in studio, collaborando in stretto rapporto con il regista. La sua professione si svolge grazie all'ausilio dei moderni mezzi informatici che ne permettono il lavoro.\nI progetti di cui si occupa vengono illustrati tramite schizzi, bozzetti, modellini, tavole prospettiche, il tutto realizzato in scala."}
{"id": "305050", "revid": "287204", "url": "https://it.wikipedia.org/wiki?curid=305050", "title": "Alberto Simonini", "text": "Biografia.\nNasce a Reggio Emilia il 19 febbraio 1896, nel sobborgo di Villa Ospizio, da Augusto (manovale della stazione ferroviaria) e Faustina Gallinari (contadina).\nTerminate le scuole elementari, trova lavoro come operaio meccanico. Nel 1912, a Brescia, organizza il primo Circolo giovanile socialista e comincia a collaborare con il settimanale del partito \"Brescia nuova\", iscrivendosi alla Federazione Giovanile Socialista (FIGS). Il 23 luglio subisce una condanna a 3 giorni di carcere per propaganda antimilitarista.\nIl 1\u00ba maggio 1913, durante la festa del lavoro, tiene i suoi primi comizi nei paesi di Ghedi e Montirone, nella provincia bresciana. Diviene segretario della FIGS e supplente nella commissione esecutiva della Camera del Lavoro CGIL. Nel 1914 rientra a Reggio e comincia a collaborare con \"La Giustizia\", periodico fondato da Camillo Prampolini.\nIl 7 maggio 1915, durante una riunione della FIGS provinciale, approssimandosi l'intervento italiano in guerra, propone lo sciopero generale. Messo in minoranza, si dimette dalla carica di segretario. Nel 1916 viene chiamato alle armi, ed \u00e8 deferito al Tribunale speciale di Piacenza per un tentativo di diserzione. Il procedimento viene sospeso, riesumato con un arresto di pochi giorni nel 1919, poi definitivamente estinto per amnistia nel 1920. In quell'anno assume la guida del direttorio massimalista di Reggio Emilia, assieme ad Antonio Piccinini e Domenico Cavecchi.\nLentamente evolve verso l'orientamento politico riformista, aderendo infine alla mozione turatiana (riformista) denominata \"Concentrazione\". Nel 1921, durante il congresso di Livorno del PSI, pur sostenendo ancora la frazione massimalista, si batte per l'unit\u00e0 del partito criticando l'internazionalismo comunista. I socialisti riformisti reggiani decidono di non partecipare alle elezioni per evitare lo scontro violento con i fascisti.\nNell'agosto del '22 aderisce al Partito socialista unitario (PSU), il nuovo partito socialista riformista di Turati, Treves, Matteotti, Buozzi e Prampolini, dei quali i massimalisti si vollero disfare proprio alla vigilia della marcia su Roma.\nIn rappresentanza della Camera del Lavoro parmigiana, incontra nel 1923 il deputato fascista Farinacci. In quei giorni sono frequenti gli attacchi fascisti contro la Camera del Lavoro locale, accusata di congiurare contro lo Stato: verr\u00e0 sciolta con decreto prefettizio del 14 marzo.\nIl 28 giugno il Simonini \u00e8 bandito da Parma con foglio di via obbligatorio. Riceve l'incarico d'essere ispettore viaggiante del giornale \"La giustizia quotidiana\", organo del PSU, diretto da Claudio Treves. Diventa segretario del comitato elettorale dell'Emilia-Romagna per la campagna del 1924. In quell'anno svolge l'incarico d'ispettore del partito alle dipendenze dirette del segretario, Giacomo Matteotti, fino all'assassinio di quest'ultimo.\nSi trasferisce quindi a Torino per dirigere il segretariato regionale della Federazione degli operai edili e il segretariato confederale della provincia di Torino.\nSi dedica alla professione di rappresentante di commercio, essendogli ormai molto difficile \u2013 a causa delle precedenti esperienze sindacali \u2013 trovare un lavoro dopo l'instaurazione del regime fascista.\nNel '29 Simonini rientra a Reggio nell'Emilia: il partito socialista non esiste pi\u00f9. Nel 1932 \u00e8 arrestato per due volte, sulla base di denunce anonime. Si trasferisce, quindi, a Bologna.\nNell'agosto del 1943 partecipa al secondo incontro di Barco (il primo si era svolto in luglio). Queste riunioni si proponevano come obiettivo la ricostruzione di un'organizzazione socialista, che non esisteva pi\u00f9 dal 1926. Simonini e Giacomo Lari rappresentano la componente socialista del costituendo CLN. Simonini rifiuta il ricorso alla lotta armata in nome del principio della non-violenza, proprio del riformismo prampoliniano, scontrandosi con Cesare Campioli (PCI), Pellizzi (PdA) e don Simonelli. Di fronte alla direttiva di partecipare attivamente alla lotta armata, Simonini e Lari si dimettono dal CLN e vengono sostituiti da Ferrari e Prandi.\nSi comincia a parlare della possibilit\u00e0 di una scissione all'interno dello PSIUP (il partito socialista si chiamava cos\u00ec dalla fusione con il MUP di Basso).\nNel 1946 si tengono le elezioni amministrative: a Reggio, primato dei comunisti (46,14%) ma interessante risultato socialista (26,64%). Il congresso di Firenze porta a escludere definitivamente la possibilit\u00e0 di una fusione con i comunisti, a seguito dell'affermazione delle frange autonomiste di Iniziativa Socialista, di Sandro Pertini, e di Critica Sociale.\nSimonini a Reggio continua a battersi per l'unit\u00e0 del partito, ma il congresso nazionale si svolger\u00e0 addirittura in due sedi differenti.\n7 gennaio 1947: due giorni prima dell'avvio del nuovo congresso, Simonini \u00e8 certo di un'imminente scissione. Si rivolge a Sandro Pertini, alla direzione dell\"Avanti\": egli, da sempre garante dell'unit\u00e0, far\u00e0 il tentativo di presentare una mozione per salvare il partito dalla frattura, e cercher\u00e0 di dialogare con Nenni e Basso, per coordinare le diverse posizioni. L'operazione fallisce, secondo Pertini, per lo scarso impegno di Nenni (Basso approfitta della situazione).\n11 gennaio: scissione di palazzo Barberini. Nasce il Partito Socialista dei Lavoratori Italiani (PSLI). Il manifesto del nuovo partito \u00e8 pubblicato da \"Reggio democratica\". La scissione, anzich\u00e9 dilatare l'area socialista, comincia a comprimerla ulteriormente a favore del PCI e a scapito dello stesso PSI.\nNel dicembre di quell'anno il PSLI entra a far parte del governo De Gasperi, assieme ai repubblicani.Alberto Simonini rimane segretario nazionale del partito fino alla primavera, quando si dimette a motivo dei contrasti causati nella direzione dall'adesione dell'Italia al Patto Atlantico (che viene respinta da un accordo tra centro e sinistra socialdemocratica). Da quel momento si mette a capo di una corrente che si pone all'estrema destra del partito e sostiene l'unificazione delle diverse correnti interne (il PSU di Romita e il PSLI di Saragat, che nel 1951 si fonderanno infatti nel nuovo Partito Socialista Democratico Italiano (PSDI)), ma non il dialogo con il PSI.\nGennaio 1952: al congresso nazionale, Simonini afferma l'importanza dell'atlantismo e della collaborazione stabile tra le forze democratiche, fuori delle quali si sono poste la destra da una parte e il comunismo e il socialismo dall'altra. Egli afferma, nel contempo, la necessaria indipendenza dei sindacati da qualsiasi ingerenza ideologica, politica o religiosa, diretta o indiretta.\nIn seguito all'adesione alla nuova legge elettorale, nel 1953 il partito si divide: Codignola capeggia la sinistra. I risultati elettorali vedono il PSDI perdere circa un terzo del proprio elettorato.\nLa destalinizzazione del 1956, attuata da Chru\u0161\u010d\u0451v, vede il PSDI statico e indifferente. Nenni e Saragat, forti della comune critica al PCI \u2013 ancora ideologicamente ancorato a un modello autoritario di socialismo \u2013 tentano un riavvicinamento.\nIl congresso di Venezia del 1957 approva le tesi di Nenni, ma la maggioranza boccia le speranze di Saragat. In occasione del congresso di Roma, nel 1959, una corrente capeggiata da Matteo Matteotti e Mario Zagari lascia il partito per fondare il MUIS (poi confluito nel PSI); la tendenza di Saragat, invece, \u00e8 quella di favorire l'apertura a sinistra e di non tagliare i ponti con il PSI, tenendo aperta la prospettiva dell'unificazione dei due partiti.\nIl 6 luglio 1960 Alberto Simonini muore improvvisamente, a 64 anni, di attacco cardiaco, a Strasburgo, dove si trova per prender parte ai lavori dell'Assemblea parlamentare europea."}
{"id": "305052", "revid": "228587", "url": "https://it.wikipedia.org/wiki?curid=305052", "title": "Die Sendung mit der Maus", "text": "Die Sendung mit der Maus (in italiano: \"La trasmissione con il topo\") \u00e8 una trasmissione televisiva per bambini molto popolare in Germania, trasmessa ogni domenica mattina. Fu trasmessa per la prima volta nel 1971 dalla rete televisiva ARD. Da allora la trasmissione ha vinto almeno 75 premi nazionali e internazionali e ha contato personaggi eccellenti tra gli ospiti, quali il presidente tedesco Horst K\u00f6hler.\nContiene soprattutto brevi filmati, condotti da Armin Maiwald, Christoph Biemann (inventore della trasmissione) e Ralph Caspers, che spiegano il funzionamento di alcune cose: alcuni esempi sono come si producono beni di consumo di ogni tipo (dal televisore al pettine) o come funziona il servizio postale. La trasmissione dura 30 minuti; ogni puntata inizia con un breve riassunto dei servizi in tedesco che viene poi ripetuto in una lingua straniera ogni settimana diversa. La maggior parte dei servizi \u00e8 interessante anche per adulti, rendendo la trasmissione gradevole per tutta la famiglia: un sondaggio nel 2005 ha stimato a 39 anni l'et\u00e0 media dei telespettatori.\nCi\u00f2 che caratterizza la trasmissione sono per\u00f2 i brevi cartoni animati che raccontano le avventure di un topo arancione (\"topo\" si dice appunto \"Maus\" in tedesco, da cui la trasmissione prende il nome) e dei suoi amici, un elefante blu e una papera gialla. I personaggi, disegnati originariamente da Isolde Schmitt-Menzel, hanno assunto grande popolarit\u00e0 in Germania, dove si vendono anche ogni tipo di gadget ad essi ispirato. Durante la trasmissione vengono trasmessi inoltre altri brevi cartoni animati e, alla fine di ogni puntata, uno spettacolo con le marionette di \"K\u00e4pt'n Blaub\u00e4r\" (in italiano \"Capitano Orso Blu\") che intrattiene i suoi nipotini scettici con uno dei suoi incredibili racconti da marinaio."}
{"id": "305053", "revid": "1718925", "url": "https://it.wikipedia.org/wiki?curid=305053", "title": "Chiacchiere", "text": "Le chiacchiere (o crostoli o frappe o bugie o cenci) sono dei dolci diffusi in gran parte d'Europa preparati solitamente durante il periodo di carnevale, chiamati anche con diversi altri nomi regionali. La loro tradizione risale a quella delle \"frictilia\", i dolci fritti nel grasso animale che nell'antica Roma venivano preparati proprio durante il periodo del calendario romano corrispondente al Carnevale della chiesa cattolica (febbraio)\nDescrizione.\nLa base \u00e8 un impasto di farina, burro, zucchero, uova e una componente alcolica, come l'acquavite, il marsala, la sambuca, il vinsanto, il brandy, la grappa, o altro distillato e liquore. Successivamente l'impasto viene tagliato a strisce, talvolta manipolate poi a formare un nodo (in alcune zone prendono infatti il nome di \"fiocchetti\").\nLa cottura avviene con la frittura, che le rende croccanti e friabili, tuttavia in tempi recenti si \u00e8 diffusa la cottura al forno che \u00e8 considerata pi\u00f9 salutare. Infine si spolvera con zucchero a velo o, secondo alcune varianti, possono anche essere coperte da miele, cioccolato e/o zucchero a velo, innaffiate con alchermes o servite con il cioccolato fondente o con mascarpone montato e zuccherato.\nVarianti del nome nelle regioni italiane.\nIl nome pi\u00f9 comunemente usato e corretto per questo famoso dolce \u00e8 chiacchiere, tuttavia esistono varianti utilizzate nelle diverse regioni italiane:\nVarianti del nome in altri paesi.\nEsistono molte versioni europee, ad esempio in Francia sono diffuse in Languedoc, Provenza e Rouergue con il nome di \"oreillettes\" (\"orecchiette\"), nell'area dell'antico Ducato di Savoia come \"bugnes\" e \"merveilles\" (\"meraviglie\").\nI nomi regionali di altre zone dell'Europa sono:"}
{"id": "305058", "revid": "47767", "url": "https://it.wikipedia.org/wiki?curid=305058", "title": "Esperia (nome)", "text": "Origine e diffusione.\nDeriva dal greco maschile \u1f1d\u03c3\u03c0\u03b5\u03c1\u03bf\u03c2 (\"Hesperos\"), basato sulla radice greca \u1f11\u03c3\u03c0\u03ad\u03c1\u03b1 (\"hespera\"), \"occidente\" e, in riferimento al tramonto del sole, \"sera\"; era il nome della personificazione del pianeta Venere nella mitologia greca. \"Hesperia\" divenne poi il nome dei paesi occidentali per i Greci ed i Romani, ed \"Hesperius\" divenne prima un soprannome etnico e poi un nome personale.\nIn Italia \u00e8 frequente soprattutto al Nord ed al Centro.\nOnomastico.\n\u00c8 un nome adespota, in quanto non esistono sante chiamate cos\u00ec. L'onomastico si festeggia dunque il 1\u00ba novembre, giorno di Ognissanti."}
{"id": "305061", "revid": "2184720", "url": "https://it.wikipedia.org/wiki?curid=305061", "title": "Sara", "text": "Origine e diffusione.\nDeriva dall'ebraico \u05e9\u05b8\u05c2\u05e8\u05b8\u05d4 (\"Sarah\"), che significa \"signora\" o \"principessa\"; \u00e8 un nome di tradizione biblica, essendo portato dalla moglie di Abramo e madre di Isacco, Sara, il cui nome venne cambiato da Dio, in quanto essa era in origine chiamata \u05e9\u05b8\u05c2\u05e8\u05b8\u05d9 (\"Saray\", \"Sarai\"), che significa probabilmente \"litigiosa\". \u00c8 inoltre portato, sempre nella Bibbia, anche dalla moglie di Tobia.\nAlcune delle varianti di Sara sono omografe con altri nomi: ad esempio, la forma finlandese \"Sari\" e il diminutivo ungherese \"S\u00e1ri\" sono simili all'indonesiano \"Sari\", che significa \"essenza\", e la forma hawaiiana \"Kala\" coincide con il nome indiano \u0915\u0932\u093e (\"Kala\"), che vuol dire \"virt\u00f9\". Va inoltre notato che il nome scozzese \"M\u00f3r\" e la sua variante Morag vengono usati per tradurre l'inglese \"Sarah\", mentre in Calabria ed in Sicilia \"Sara\" pu\u00f2 costituire un ipocoristico del nome Rosaria. In Germania, durante il periodo nazista, dal 1938 in poi, tutte le donne e le ragazze ebraiche che non avessero gi\u00e0 un nome considerato \"tipicamente ebraico\" furono costrette ad aggiungere Sara come nome aggiuntivo.\nSara \u00e8, secondo l'ISTAT, uno dei nomi pi\u00f9 usati per le nuove nate in Italia nei primi anni del XXI secolo, essendo il quarto nome pi\u00f9 diffuso del 2004 e il secondo del 2006; negli Stati Uniti, nella forma \"Sarah\", il nome \u00e8 stato fra i pi\u00f9 popolari sia negli anni 1970 che fra il 1978 e il 2000. In inglese il nome \u00e8 stato usato a partire dalla Riforma protestante.\nOnomastico.\nL'onomastico si festeggia il 20 aprile in memoria di santa Sara, martire ad Antiochia. La beata S\u00e1ra Salkah\u00e1zi, vergine e martire a Budapest, \u00e8 ricordata il 27 dicembre, mentre la biblica Sara, moglie di Abramo, \u00e8 commemorata solo dalla Chiesa copta il 19 agosto; tutte le altre confessioni non la ricordano singolarmente, e i cattolici possono eventualmente ricordarla lo stesso giorno del marito (il 9 ottobre) oppure assieme agli altri antenati di Ges\u00f9 (il 24 dicembre).\nInfine, va notato che la comunit\u00e0 Rom di Saintes-Maries-de-la-Mer festeggia, il 24 maggio, santa Sara la Nera, protettrice degli zingari, il cui culto per\u00f2 non \u00e8 riconosciuto da alcuna confessione cristiana."}
{"id": "305064", "revid": "2176804", "url": "https://it.wikipedia.org/wiki?curid=305064", "title": "Algoritmo Blum-Goldwasser", "text": "L'algoritmo Blum-Goldwasser \u00e8 un algoritmo di crittografia asimmetrica proposto da Manuel Blum e Shafi Goldwasser nel 1984. Si tratta di un algoritmo probabilistico semanticamente sicuro, e la dimensione del testo criptato aumenta di un fattore costante rispetto al testo in chiaro. Per criptare un messaggio, l'algoritmo utilizza come chiave uno stream di bit pseudo-casuali generati con l'algoritmo Blum Blum Shub (BBS). Per decrittare un messaggio si utilizza la chiave privata per trovare il \"seme\" iniziale con cui sono stati generati i bit della chiave.\nBlum-Glodwasser \u00e8 semanticamente sicuro, assumendo che la fattorizzazione di numeri interi sia un problema intrattabile; in particolare si considera il caso in cui formula_1 dove formula_2 sono numeri primi molto grandi. Quest'algoritmo ha diversi vantaggi su altri algoritmi di crittografia probabilistici. Primo, la sua sicurezza \u00e8 basata solamente sul problema della fattorizzazione, senza bisogno di altre assunzioni (come l'intrattibilit\u00e0 del problema del residuo quadratico o dell'assunzione RSA). In secondo luogo, \u00e8 molto pi\u00f9 efficiente in termini di occupazione di spazio, perch\u00e9 introduce un aumento costante della dimensione rispetto ai dati in chiaro. \u00c8 anche piuttosto efficiente in termini computazionali, perch\u00e9 non sfigura a confronto con altri algoritmi quali RSA. Tuttavia, \u00e8 fortemente vulnerabile ad un attacco di tipo \"chosen cipher-text\".\nPoich\u00e9 per criptare si utilizza un algoritmo probabilistico, uno stesso testo in chiaro pu\u00f2 produrre risultati molto diversi ogni volta che viene criptato. Questo porta dei vantaggi significativi, poich\u00e9 impedisce ad un avversario di riconoscere messaggi intercettati confrontandoli con altri intercettati precedentemente.\nDefinizione dell'algoritmo.\nBlum-Goldwasser consiste di tre fasi: la generazione di una coppia di chiavi pubblica e privata, il criptaggio dei dati e il decriptaggio dei dati.\nGenerazione delle chiavi.\nPer permettere il decriptaggio bisogna che il modulo utilizzato sia un intero di Blum. Questo valore \u00e8 generato allo stesso modo che in RSA, tranne per il fatto che i fattori primi formula_3 devono essere congruenti a 3 in modulo 4 (cio\u00e8 formula_4).\nLa \"chiave pubblica\" \u00e8 formula_10. La \"chiave privata\" \u00e8 la fattorizzazione di formula_10 data da formula_12.\nCrittazione del messaggio.\nSupponiamo che Bob desideri inviare un messaggio \"m\" ad Alice:\nBob invia il testo criptato formula_29. \nPer migliorare la performance, il generatore BBS pu\u00f2 mandare in output ad ogni ciclo fino a formula_30 dei bit meno significativi mantenendo le sue caratteristiche di sicurezza. Vedi Blum Blum Shub per dettagli.\nDecrittazione del messaggio.\nAlice riceve formula_29. Pu\u00f2 ripristinare formula_13 usando la procedura seguente:\nAlice ha ottenuto cos\u00ec il messaggio formula_40.\nSicurezza ed efficienza.\nLo schema Blum-Goldwasser \u00e8 \"semanticamente sicuro\", basandosi sull'intrattabilit\u00e0 del problema di predire i bit della chiave dato solo lo stato finale formula_41 del generatore BBS e la chiave pubblica formula_10. Tuttavia, messaggi criptati nella forma formula_43 sono vulnerabili ad un attacco di tipo \"chosen cipher-text\", in cui l'avversario richiede la decrittazione formula_44 di un messaggio criptato formula_45. Il messaggio in chiaro originale pu\u00f2 essere calcolato come formula_46.\nA seconda della dimensione del testo in chiaro, Blum-Goldwasser pu\u00f2 essere pi\u00f9 o meno computazionalmente costoso di RSA. Poich\u00e9 la maggior parte delle implementazioni di RSA usano un esponente fisso per la crittazione per ottimizzarne il tempo, RSA generalmente \u00e8 molto pi\u00f9 efficiente di BG tranne per messaggi molto brevi. Tuttavia, poich\u00e9 l'esponente usato da RSA per decriptare \u00e8 distribuito casualmente, l'esponenziazione in modulo pu\u00f2 richiedere un numero di moltiplicazioni comparabile a quello richiesto da BG per un messaggio criptato della stessa lunghezza. BG ha infine il vantaggio di funzionare senza difficolt\u00e0 per messaggi molto lunghi, nei quali invece RSA richiede pi\u00f9 crittazioni separate. In questi casi, BG pu\u00f2 essere significativamente pi\u00f9 efficiente."}
{"id": "305065", "revid": "1529788", "url": "https://it.wikipedia.org/wiki?curid=305065", "title": "Tano", "text": "Origine e diffusione.\nGeneralmente si tratta di un ipocoristici del nome Gaetano; in Sardegna, limitatamente alla forma Tanino, viene usato per abbreviare il nome Stefanino. \nIn aggiunta, viene usato come soprannome anche per persone che si chiamano con nomi del tutto non correlati (come ad esempio Giuseppe). \nOnomastico.\nL'onomastico si festeggia lo stesso giorno del nome da cui deriva; nel caso di Gaetano, solitamente il 7 agosto in memoria di san Gaetano di Thiene, nel caso di Stefano in genere il 26 dicembre in memoria di santo Stefano, protomartire."}
{"id": "305068", "revid": "339392", "url": "https://it.wikipedia.org/wiki?curid=305068", "title": "Gruppo Trenta", "text": ""}
{"id": "305071", "revid": "110157", "url": "https://it.wikipedia.org/wiki?curid=305071", "title": "Speranza (nome)", "text": "Origine e diffusione.\nDi significato molto trasparente, \"speranza\", si \u00e8 affermato in riferimento alla omonima virt\u00f9 teologale nonch\u00e9 grazie alla devozione per la Madonna della Speranza. Etimologicamente deriva dal tardo latino \"Sperantia\", basato sul verbo \"sperare\". \u00c8 analogo per semantica ai prenomi Elpidio, Hope, Nade\u017eda e Toivo.\nLa variante Speme, accentrata nel Vicentino e nell'Udinese, rappresenta la forma poetica ed arcaica della parola \"speranza\". Il nome yiddish \u05e9\u05b0\u05c1\u05e4\u05bc\u05e8\u05b4\u05d9\u05e0\u05b0\u05e6\u05b8\u05d0 (\"Shprintza\"), con relative varianti, potrebbe essere un derivato di \"Sperantia\", ma non ve ne \u00e8 la certezza.\nOnomastico.\nL'onomastico si pu\u00f2 festeggiare il 1\u00ba agosto in memoria di santa Speranza, martire con la madre Sofia e le sorelle Fede e Carit\u00e0."}
{"id": "305081", "revid": "28530", "url": "https://it.wikipedia.org/wiki?curid=305081", "title": "Rototom Sunsplash Festival", "text": ""}
{"id": "305084", "revid": "1684799", "url": "https://it.wikipedia.org/wiki?curid=305084", "title": "Razze canine", "text": "Nei cani sono state selezionate razze da migliaia di anni, talvolta incrociando fra loro cani ancestrali della stessa linea, qualche volta mischiando cani da linee molto diverse. Le selezioni continuano anche oggi creando una moltitudine di variet\u00e0 di razze canine.\nDi seguito vengono elencate razze riconosciute dalla F\u00e9d\u00e9ration cynologique internationale (FCI) (segnalate dal numero dello standard ufficiale che segue il nome), razze riconosciute da enti non affiliati alla stessa FCI, razze e/o varianti locali non ufficialmente riconosciute (o in via di riconoscimento), e anche alcune nuove razze ancora \"in via di sviluppo\".\nSono stati adottati in questo elenco i nomi ufficiali delle razze, secondo la terminologia FCI. \nSi \u00e8 ritenuto di utilizzare la traduzione italiana nei casi in cui questa sia di uso corrente nel mondo cinofilo. In alcuni casi sono riportati in elenco entrambi i nomi."}
{"id": "305090", "revid": "122830114", "url": "https://it.wikipedia.org/wiki?curid=305090", "title": "Model European Parliament", "text": "I Model European Parliament (MEP) sono conferenze per studenti delle scuole superiori di secondo grado o studenti universitari in cui vengono simulati i lavori del Parlamento Europeo.\nNei MEP gli studenti partecipanti assumono il ruolo di europarlamentari e svolgono diverse attivit\u00e0: tenere discorsi nell'aula parlamentare, stringere accordi con altri deputati, far valere le proprie opinioni nel dibattito democratico. Lo scopo della simulazione \u00e8 la redazione e la votazione di una proposta di legge risolutiva del \"topic\" assegnato dalla Commissione di appartenenza.\nGli obiettivi formativi dei MEP sono:\nLe sedute del Model European Parliament.\nIl Model European Parliament, in generale, dura dai 3 ai 5 giorni. La conferenza ha inizio con la cerimonia di apertura in cui si iniziano ufficialmente i lavori parlamentari e si conclude con la cerimonia chiusura in cui solitamente si svolgono: la \"Plenary Session\" in cui si leggono e votano le proposte di legge, e uno spazio dedicato all'intervento di personalit\u00e0 rilevanti nell'ambito delle istituzioni europee.\nI partecipanti alla sessione in qualit\u00e0 di europarlamentari vengono definiti \"MEPs (Members of European Parliament)\": gli stessi sono suddivisi in gruppi corrispondenti alle Commissioni del Parlamento Europeo (Affari esteri, Commercio internazionale, Ambiente, Industria, Sviluppo regionale, Agricoltura, Istruzione, Giustizia, Affari costituzionali, Difesa); e dovranno redigere proposte di legge volte alla risoluzione degli argomenti assegnati.\nLe proposte di legge verranno successivamente discusse nella \"Plenary Session\" in coda ad ogni sessione, dove, secondo i riti e le procedure proprie del Parlamento Europeo, tutti i delegati decideranno se promuoverle o bocciarle.\nI delegati sono coadiuvati nelle loro funzioni da studenti pi\u00f9 esperti, che hanno gi\u00e0 partecipato ad una o pi\u00f9 sessioni MEP: si tratta dei Presidenti di Commissione (o \"chair\", da \"chairman\"), che svolgono un ruolo tecnico e di moderazione delle singole commissioni. Esiste infine lo staff costituito da membri dell'associazione, principalmente giovani universitari che si occupano in prima persona dell'organizzazione della sessione e della presidenza dell'Assemblea Generale.\nMyMEP - My Model European Parliament di Millennium People.\nL'associazione culturale, apolitica e senza fini di lucro Millennium People organizza ogni anno il progetto MyMEP - My Model European Parliament, una delle simulazioni del Parlamento europeo pi\u00f9 importanti in Italia, che vede la partecipazione di studenti provenienti da tutto il territorio nazionale e gode del sostegno di diverse cariche istituzionali, tra cui l'On. Maria Spena, Deputata della Repubblica che ha partecipato alla Cerimonia di Chiusura dell'evento l'8 marzo 2019. L'obiettivo del progetto \u00e8 promuovere i valori della cittadinanza europea attiva tra le giovani generazioni tramite il metodo di apprendimento \"learning-by-doing\" e far acquisire agli studenti le competenze digitali trasversali di base, attraverso l'utilizzo della piattaforma e-learning per la prima volta utilizzata in questa tipologia di progetti.\nL'edizione di MyMEP che si \u00e8 svolta dal 5 all'8 marzo 2019 a Roma, presso l'Aula dei Gruppi e la Sala del Refettorio della Camera dei Deputati e presso la Sala Tirreno della Regione Lazio, ha visto la partecipazione di studenti provenienti da tutta Italia. Lo staff di volontari dell'associazione, che ha organizzato l'evento, \u00e8 composto da studenti universitari provenienti da Paesi di tutto il mondo quali Serbia, Stati Uniti, Marocco, Germania ecc. Hanno preso parte all'evento l'On. Maria Spena, il Sen. Francesco Giro e Andrea Nuzzo il creatore della famosa pagina Facebook \"Sii come Bill\".\nIl 2 luglio 2019 \u00e8 stato eletto Daniele Davoli come nuovo Presidente dell'associazione Millennium People, ha annunciato che il prossimo anno avranno luogo due sessioni del progetto MyMEP, la prima a Roma dal 25 al 18 febbraio 2020 e la seconda a Torino dal 3 al 6 marzo 2020 presso il Museo Nazionale del Risorgimento Italiano.\nMEP Italia - Model European Parliament Italia.\nM.E.P. Italia \u00e8 un'associazione culturale, apolitica, senza fini di lucro, che si \u00e8 costituita ufficialmente nel 1996 a Carpi, collegata ad una vasta ed estesa rete europea di strutture associative M.E.P. e di scuole secondarie di secondo grado che da molti anni promuovono con entusiasmo il progetto a livello nazionale ed internazionale. L'associazione organizza ogni anno una sessione nazionale e 8 sessioni cittadine e/o regionali, per non contare le tante sessioni di istituto. Le citt\u00e0 coinvolte nel corso degli anni sono state Roma, Napoli, Bologna, Modena, Mirandola, Carpi, Reggio Emilia, Ferrara, Capri, Ischia, Bassano del Grappa, Prato, Palermo, Caserta e Cento, tutte sedi di vari Licei scientifici, classici ed Istituti tecnici che da anni partecipano attivamente a questo progetto. Ogni anno l'associazione pu\u00f2 contare sulla partecipazione di oltre 2000 studenti italiani che vivono con entusiasmo questo progetto, attestandosi quindi come la rete pi\u00f9 estesa di simulazioni del Parlamento europeo in Italia.\nIl contesto nel quale il progetto si realizza crea un terreno d\u2019incontro di profili politici e culturali diversi, sia nelle sessioni nazionali sia, e ancor pi\u00f9, a livello internazionale: i giovani cos\u00ec riescono a cogliere la diversit\u00e0 ed il pluralismo culturale come portatori di arricchimento e di autentica crescita umana, vivendo cos\u00ec la tolleranza come esperienza attiva e il rispetto dell\u2019altro come valore fondante della reciproca relazione. La riflessione sulla costruzione dell\u2019Unione consente agli studenti un recupero di memoria storica, permettendo di affrontare temi legati al periodo della Seconda Guerra Mondiale e del dopoguerra. Tutto ci\u00f2 porta a maturare la consapevolezza del valore della pace e a riscoprire le radici dell\u2019identit\u00e0 europea, a sviluppare un rinnovato senso di appartenenza ed una partecipazione pi\u00f9 consapevole alla sua costruzione. Il lavoro di preparazione alle sessioni potenzia la conoscenza di tematiche, sociali, culturali, storiche ed economiche legate alla contemporaneit\u00e0, mentre le attivit\u00e0 svolte durante le Sessioni consolidano le competenze logico-argomentative, le capacit\u00e0 relazionali e critiche. Questi incontri sono anche una straordinaria esperienza di amicizia: i giovani hanno bisogno di questi coinvolgimenti emozionali per scoprirsi e camminare verso gli altri con pi\u00f9 coraggio.\nL'associazione organizza anche seminari di formazione, come quelli proposti in occasione della campagna elettorale europea #stavoltavoto, organizzati a Napoli sia nel mese di Ottobre 2018 e Aprile 2019 con la collaborazione del Corso di perfezionamento in diritto dell'Unione Europea dell'Universit\u00e0 degli Studi di Napoli Federico II e il centro Europe Direct di Napoli.\nA riprova del valore formativo del progetto, l\u2019ex Presidente della Repubblica Carlo Azeglio Ciampi ha conferito nel 2000 all\u2019associazione e ai suoi organizzatori il premio Medaglia d'argento del Presidente della Repubblica, massima onorificenza per un'attivit\u00e0 culturale. Conferimento assegnato, di nuovo, nel 2017 dal Presidente della Repubblica Sergio Mattarella.\nNel 2015 l'associazione ha organizzato la XLII Sessione Internazionale del Model European Parliament, dal 21 al 28 marzo a Napoli, ricevendo il patrocinio del Senato della Repubblica, della Regione Campania, del Citt\u00e0 metropolitana di Napoli e del Parlamento europeo. La simulazione ha visto partecipare 144 ragazzi suddivisi in delegazioni di 5 studenti accompagnati da 1 docente, provenienti dai 28 Paesi dell\u2019UE e dai Paesi candidati come Turchia, Macedonia e Serbia. Nel 2017 l'associazione ha avuto la possibilit\u00e0 di organizzare la I Sessione Euro-Regionale del Mediterraneo dal 9 al 14 ottobre a Napoli.\nL'associazione ha organizzato, nel suo ventennio di attivit\u00e0, complessivamente ben 26 Sessioni Nazionali. L'ultima \u00e8 stata organizzata a Napoli, dal 21 al 26 ottobre 2019, la prossima verr\u00e0 organizzata a Carpi (in provincia di Modena) dal 9 al 17 ottobre 2021.\nIMEP - International Model European Parliament di European People.\nInternational Model European Parliament, pi\u00f9 noto come \u201cIMEP\u201d, \u00e8 organizzato invece da European People. L\u2019associazione nata nel 2015 con lo scopo di promuovere, sviluppare e perseguire finalit\u00e0 volte alla formazione e al consolidamento della coscienza e identit\u00e0 civile del cittadino europeo, in particolare attraverso attivit\u00e0 di sensibilizzazione rispetto ai diritti di circolazione e di partecipazione democratica assicurati dall\u2019Unione europea. Dal 2015 il presidente \u00e8 Marco Parroccini, ancora in carica. \nLa prima edizione di IMEP, denominata Italian Model European Parliament, si \u00e8 svolta nel 2016 a Roma dal 13 al 16 aprile presso la sala della Protomoteca in campidoglio, la Sala Tirreno della regione Lazio e la Sala del Tempio di Adriano. Gi\u00e0 nella prima edizione vedeva la partecipazione di studenti provenienti da diverse regioni italiane e quella di figure di spicco come Guido Bertolaso; che ha intrattenuto i ragazzi durante la cerimonia di chiusura presso il Tempio di Adriano. La seconda edizione si \u00e8 svolta nel 2017 in due diverse citt\u00e0 italiane: Milano e Roma. La prima dal 28 febbraio al 3 marzo in collaborazione con Scuola Europa e la seconda dal 28 al 31 marzo. A Milano si \u00e8 svolta all\u2019interno del Palazzo Pirelli e a Roma presso la Protomoteca del Campidoglio e la Sala Tirreno del Consiglio Regionale le Lazio. Inoltre, European People, organizza la prima edizione di IMEP Bruxelles esclusiva per l\u2019universit\u00e0 LUISS Guido Carli di Roma presso la sede del Parlamento Europeo.\nNel 2018 l\u2019Italian Model European Parliament amplia il suo raggio d\u2019azione e approda e Strasburgo con due progetti di sensibilizzazione alle istituzioni targati IMEP (International Model European Parliament) e si conferma a Bruxelles con la simulazione esclusiva per l\u2019universit\u00e0 LUISS Guido Carli presso la sede del Parlamento Europeo. Sempre nel 2018 si conferma in Italia con le simulazioni di Milano dal 13 al 16 marzo, Roma dal 10 al 13 aprile e con la prima edizione di IMEP Venezia dal 20 al 23 marzo. Le simulazioni sono state ospitate presso il palazzo della regione Lombardia, il comune di Venezia, la Protomoteca del Campidoglio e la nuova Aula dei Gruppi della Camera dei Deputati a Roma.\nNel 2019 \u00e8 in programma IMEP Firenze dal 12 al 15 marzo, IMEP Roma dal 19 al 22 marzo, IMEP Milano dal 02 al 5 aprile e IMEP Venezia dal 9 al 12 aprile con la presenza di studenti provenienti da diversi paesi dell\u2019Unione europea. In tutte le sue occasioni e in tutti gli anni IMEP ha ricevuto l\u2019alto patrocinio del Parlamento Europeo.\nNel 2020 il progetto si \u00e8 evoluto aggiungendo altre figure professionali alla simulazione denominata IMEP &amp; SUN (International Model European Parliament &amp; Start Up Now). Ha avuto luogo a Roma, Firenze e Milano e Bruxelles ospitando studenti provenienti da tutta Europa e confermandosi uno degli eventi pi\u00f9 richiesti da giovani europeisti. \nI Model European Parliament in Europa.\nA livello europeo la pioniera nel campo dei Model European Parliament \u00e8 l'Associazione Model European Parliament, una fondazione culturale, apolitica, senza fini di lucro, che si \u00e8 costituita ufficialmente nel 1994 a L'Aia, nei Paesi Bassi. L'associazione M.E.P Italia \u00e8 il punto di riferimento italiano della rete di M.E.P Europe."}
{"id": "305095", "revid": "1729422", "url": "https://it.wikipedia.org/wiki?curid=305095", "title": "Steering committee", "text": "Steering committee (in italiano comitato direttivo) \u00e8 un termine inglese utilizzato nelle organizzazioni, spesso ma non esclusivamente di natura economica o aziendale, per definire un comitato di persone con compiti decisionali di tipo strategico. La traduzione letterale del termine \u00e8 \"comitato guida\".\nUn comitato direttivo pu\u00f2 includere anche persone esterne all'organizzazione stessa, ma competenti nel tema specifico di cui il comitato \u00e8 chiamato a occuparsi.\nIn economia aziendale \u00e8 prassi costituire uno steering committee a fronte di progetti di ampie dimensioni e che coinvolgono l'organizzazione dell'azienda. In questo caso lo steering committee solitamente comprende membri del primo livello di gestione dell'azienda ed eventuali membri di societ\u00e0 esterne incaricate della realizzazione del progetto o di fasi dello stesso. \nLo steering committee esercita il controllo strategico sul progetto tramite riunioni periodiche nelle quali le persone responsabili della realizzazione del progetto ragguagliano il comitato sullo stato avanzamento lavori, sulle eventuali criticit\u00e0 emerse e sulle eventuali azioni da intraprendere."}
{"id": "305098", "revid": "858648", "url": "https://it.wikipedia.org/wiki?curid=305098", "title": "Giorgio Carta", "text": "Biografia.\nLaureato in medicina nel 1964, ha conseguito tre specializzazioni: cardiologia, gastroenterologia e medicina del lavoro. Ha pubblicato 19 lavori scientifici, conseguendo l'idoneit\u00e0 nazionale a primario di cardiologia. Medico sportivo effettivo, docente di medicina applicata allo sport, \u00e8 giornalista pubblicista dal 1983.\nEsponente storico dei socialdemocratici sardi, ha rilanciato il PSDI, di cui \u00e8 stato vicesegretario nazionale dal 1995 (fin quando il partito \u00e8 confluito senza estinguersi nel nuovo soggetto politico denominato SDI), portandolo al definitivo rilancio nel 2004, quando Carta ne ha assunto la segreteria nazionale.\n\u00c8 stato componente della Direzione nazionale del PSDI con l'incarico di responsabile del settore Sanit\u00e0 ed assistenza sociale. Consigliere regionale sardo per tredici anni, tre volte assessore regionale (al Lavoro, al Turismo e all'Ambiente), deputato e due volte sottosegretario di Stato (alla Marina Mercantile ed alle Finanze). \u00c8 stato consigliere comunale di Cagliari dal 1970 al 1979 e assessore comunale alla sanit\u00e0 (1970-71), vicesindaco del capoluogo di Regione e assessore all'annona nel 1973.\n\u00c8 stato consigliere regionale dal 1979 quando fu eletto nel collegio di Cagliari con 4.979 voti di preferenza: in Consiglio regionale \u00e8 stato questore dell'ufficio di presidenza dal 24 luglio 1979 al 24 dicembre 1980, quando si \u00e8 dimesso per assumere l'incarico di assessore regionale al Turismo e commercio, nella prima Giunta presieduta dal socialista Francesco Rais rimasta in carica fino al 28 aprile 1981. Incarico che ha mantenuto anche nella seconda Giunta Rais dall'11 giugno 1981 all'11 marzo 1982.\n\u00c8 stato, quindi, assessore regionale al Lavoro nella Giunta presieduta da Angelo Rojch dal 23 luglio 1982 al 23 giugno 1984. \u00c8 stato Presidente della 10\u00aa Commissione del Consiglio regionale. Dopo le elezioni regionali del 1984, nelle quali aveva ottenuto 6.372 preferenze, come leader dei socialdemocratici sardi decise di non partecipare con il suo partito alla prima Giunta di sinistra presieduta dal sardista Mario Melis rimasta in carica dal 28 settembre 1984 all'8 agosto 1985, alla quale non parteciparono neanche il PSI e il PRI.\n\u00c8 rientrato quindi nella Giunta regionale come assessore della difesa dell'ambiente, nella seconda e terza Giunta Melis dal 9 agosto 1985 all'11 giugno 1989. \u00c8 ritornato all'assessorato al lavoro nella prima Giunta presieduta da Mario Floris dopo le elezioni regionali del 1989, nelle quali ha ottenuto 9.114 voti di preferenza, raddoppiando quelle ottenute 10 anni prima alla sua elezione in Consiglio regionale. In questo incarico \u00e8 stato riconfermato nel novembre 1991 nella Giunta di Antonello Cabras fino alle dimissioni presentate il 3 gennaio 1992, per accettare la candidatura al Parlamento.\n\u00c8 stato eletto alla Camera dei deputati alle elezioni politiche del 1992 con 13.753 voti di preferenza.\nIn Parlamento \u00e8 stato eletto componente dell'ufficio di segreteria della Commissione per le autorizzazioni a procedere in giudizio nei confronti dei deputati. Nel 1993, si \u00e8 dimesso da questo incarico una volta nominato Sottosegretario alla Marina Mercantile nel Governo guidato da Carlo Azeglio Ciampi. Precedentemente, era stato nominato Sottosegretario di Stato alle Finanze nel primo governo presieduto da Giuliano Amato.\nSuccessivamente il PSDI scompare temporaneamente dalla scena politica italiana, confluendo nello SDI (1998). Ma nel 2004 si ricostituisce in partito autonomo, celebra il suo XXV congresso e Carta viene nominato segretario nazionale. \u00c8 sostenitore dell'alleanza del PSDI con l'Unione, in stretta collaborazione con i Democratici di Sinistra e favorevole alla nascita del \"Partito Democratico\" come base riformista del centrosinistra.\nAlle elezioni politiche del 2006 viene eletto deputato, ospitato nella lista dell'Ulivo per garantire al PSDI la \"tribuna parlamentare\", nella circoscrizione della Basilicata. Dopo 12 anni di assenza, il PSDI torna ad avere una propria rappresentanza parlamentare. Alla Camera ha aderito al gruppo parlamentare unitario dell'Ulivo fino ad agosto 2007 quando se ne \u00e8 distaccato per entrare nel gruppo misto.\nDopo la caduta del governo Prodi, nel 2008, \u00e8 uno dei due parlamentari che dichiara di appartenere al Partito Comunista dei Lavoratori. Tale adesione \u00e8 stata per\u00f2 soltanto formale e temporanea, giacch\u00e9 finalizzata esclusivamente ad esonerare quel Partito dall'obbligo della raccolta delle firme.\nSuccessivamente verr\u00e0 eletto presidente onorario del PSDI, lasciando la carica di segretario."}
{"id": "305105", "revid": "1543377", "url": "https://it.wikipedia.org/wiki?curid=305105", "title": "Gran Gal\u00e0 del Doppiaggio Romics DD", "text": "Il Gran Gal\u00e0 del Doppiaggio Romics DD \u00e8 una manifestazione dedicata al doppiaggio italiano che si tiene dal 2002 all'interno dell'omonima fiera dedicata al fumetto e all'animazione.\nIl Gal\u00e0 premia le voci e i doppiaggio pi\u00f9 significativi della stagione cinematografica e televisiva attraverso le votazioni degli appassionati che esprimono le proprie preferenze attraverso il sito ufficiale della manifestazione e il sito Il Mondo dei Doppiatori.\n\u00c8 stata ideata e organizzata dall'ex doppiatore Christian Vitelli, che ne \u00e8 stato presentatore fino all'edizione 2004. L'anno successivo ha lasciato il timone alle doppiatrici Perla Liberatori e Monica Ward.\nDall'edizione del 2005 viene assegnato il premio speciale \"Ferruccio Amendola\", da quella del 2011 il premio speciale \"Andrea Quartana\" e da quella del 2018 il premio speciale \"Vittorio De Angelis\".\nLe edizioni.\n2002.\nConduttori: Christian Vitelli, Fabrizio Mazzotta e Massimo Corizza.\n2003.\nConduttori: Christian Vitelli, Domitilla D'Amico, Federica De Bortoli, Perla Liberatori e Cristina Di Marco.\n2004.\nConduttori: Christian Vitelli, Perla Liberatori e Monica Ward.\n2005.\nConduttori: Perla Liberatori e Monica Ward.\n2006.\nConduttori: Perla Liberatori e Monica Ward.\n2007.\nConduttori: Perla Liberatori e Monica Ward.\n2008.\nConduttori: Perla Liberatori e Monica Ward.\n2009.\nConduttori: Perla Liberatori, Stefano Brusa e Mirko Fabbreschi.\n2010.\nConduttori: Perla Liberatori, Stefano Brusa e Mirko Fabbreschi.\n2011.\nSabato 1\u00ba ottobre 2011.\n2014.\nSabato 5 aprile 2014.\n2015.\nPalaromics, sabato 11 aprile 2015.\n2016.\nFiera di Roma.\n2017.\nPalaromics, sabato 8 aprile 2017.\n2018.\nPalaromics, sabato 7 aprile 2018.\n2019.\nPalaromics, sabato 6 aprile 2019."}
{"id": "305106", "revid": "181699", "url": "https://it.wikipedia.org/wiki?curid=305106", "title": "Comitato di Beszterce-Nasz\u00f3d", "text": "Il comitato di Beszterce-Nasz\u00f3d (in ungherese \"Beszterce-Nasz\u00f3d v\u00e1rmegye\", in romeno \"Comitatul Bistri\u0163a-N\u0103s\u0103ud\", in latino \"Comitatus Bistriciensis et Naszodiensis\") \u00e8 stato un antico comitato del Regno d'Ungheria, situato nell'attuale Romania settentrionale. Capoluogo del comitato era Beszterce, oggi nota col nome romeno di Bistri\u021ba.\nGeografia fisica.\nIl comitato di Beszterce-Nasz\u00f3d confinava con i territori austriaci di Galizia e Bucovina e col Regno di Romania, nonch\u00e9 con gli altri comitati di M\u00e1ramaros, Szolnok-Doboka, Kolozs, Maros-Torda e Cs\u00edk.\nGeograficamente gran parte del suo territorio era occupato dai rilievi dei Carpazi e corrispondeva al bacino idrografico del fiume \"Beszterce/Bistri\u0163a\".\nStoria.\nIl comitato venne formato nel 1876 mediante l'unione del comitato di Beszterce con parte del comitato di Doboka e rimase ungherese finch\u00e9 il Trattato del Trianon (1920) non lo assegn\u00f2 alla Romania. Rioccupato dall'Ungheria nel 1940 in seguito al Secondo Arbitrato di Vienna, dopo la seconda guerra mondiale venne restituito alla Romania."}
{"id": "305116", "revid": "838137", "url": "https://it.wikipedia.org/wiki?curid=305116", "title": "Sandra (cantante)", "text": "Biografia.\nGiovent\u00f9 e gli Arabesque (1962\u20131984).\nSandra Ann Lauer nacque nella cittadina tedesca di Saarbr\u00fccken, da padre francese, Robert, e da madre tedesca, Karin. Aveva un fratello maggiore, Gaston (morto nel 1995), paraplegico. Suo padre possedeva un negozio di vini a Saarbr\u00fccken e sua madre lavorava in un negozio di scarpe. Sandra dimostr\u00f2 un interesse precoce per la musica e la danza. All'et\u00e0 di cinque anni inizi\u00f2 a studiare danza classica e la prosegu\u00ec per dieci anni. All'et\u00e0 di dieci anni ricevette una chitarra ed inizi\u00f2 a prendere lezioni da un maestro di scuola. A soli dodici anni partecip\u00f2 ad un concorso canoro indetto da una radio locale, vincendolo. Come premio le fu permesso di incidere il singolo \"Andy Mein Freund\" (1976), che per\u00f2 non dest\u00f2 grande interesse. All'et\u00e0 di sedici anni divenne la vocalist e ballerina di una pop band femminile chiamata \"Arabesque\". Numerosi gli album e i singoli realizzati, numerose le esibizioni dal vivo. Il successo venne a mancare in Europa, per ritrovarlo tuttavia in una nazione quale il Giappone, dove la band vendette sei milioni di copie di dischi. Il trio rimase in attivit\u00e0 dal 1978 al 1984, quando Sandra incontr\u00f2 Michael Cretu in una sala di registrazione; i due si innamorarono e decisero di andare a vivere insieme a Monaco di Baviera, Germania, dove Michael era sotto contratto con l'etichetta Virgin.\nGli anni ottanta.\nL'esordio di Sandra come cantante solista \u00e8 avvenuto con il singolo \"Japan Ist Weit\", cover in tedesco di \"Big in Japan\", successo della pop band Alphaville. Un pezzo raro da collezione, soprattutto per la presenza del brano inedito \"Sekunden\", non inserito in altri album. Il 1985 fu un anno fortunato: Michael Cretu spopol\u00f2 nelle classifiche europee con \"Samurai\" e il progetto \"Moti Special\". Sandra si fece strada con il primo successo internazionale \"(I'll Never Be) Maria Magdalena\", che riscosse grande successo in Europa e parte del mondo, portando la cantante ai primi posti delle classifiche europee. A seguire furono pubblicati altri singoli di successo come \"In the Heat of the Night\", ai primi posti delle classifiche europee e \"Little Girl\", anche questo singolo di successo. Questi singoli erano stati estratti dal primo album di Sandra, intitolato \"The Long Play\", che ottenne un ottimo successo ed era stato pubblicato dalla Virgin, etichetta discografica alla quale \u00e8 sempre rimasta legata.\nSenza un attimo di pausa, l'anno successivo, il team Cretu sforn\u00f2 il secondo LP, \"Mirrors\", da cui furono tratte altri singoli: \"Innocent Love\", che si classific\u00f2 terzo al Festivalbar 1986 vincendo un premio consegnato direttamente da Vittorio Salvetti, \"Hi! Hi! Hi!\", presentata sempre nella stessa estate, che ebbe un discreto successo in tutta Europa e fu utilizzato come colonna sonora del film \"Yuppies 2\" con Ezio Greggio e Massimo Boldi. Tra gli altri singoli estratti da \"Mirrors\" vi furono \"Loreen\" e \"Midnight Man\". Nel 1987 Sandra festeggia i risultati ottenuti in classifica pubblicando una raccolta di singoli, \"Ten on One (The Singles)\", con due brani inediti di successo: \"Everlasting Love\" e \"Stop for a Minute\", a loro volta estratti come singoli per promuovere la raccolta. \"Everlasting Love\" era una cover dell'omonimo brano di Robert Knight. Il singolo di \"Everlasting Love\" raggiunse la posizione numero cinque in Europa Svizzera e Germania, mentre con \"Stop for a Minute\" (1987) Sandra fu inclusa nella colonna sonora dell'episodio \"Sal\u00fc Palu\" della popolare serie TV tedesca \"Tatort\", del canale \"ARD\"; episodio non doppiato in italiano (la serie \u00e8 arrivata ad oltre 1000 puntate) ma reperibile su \"YouTube\".\nIl 7 gennaio 1988 spos\u00f2 Michael Cretu, il suo produttore. Nel 1988 torn\u00f2 nel mondo della musica con il singolo \"Heaven Can Wait\", che ha trainato l'album \"Into A Secret Land\", dal quale sono stati estratti altri successi come \"Secret Land (cover del brano del 1987 intitolato Trenchcoat Man del gruppo Fabrique)\", \"We'll Be Together\" e \"Around My Heart\", tutti di buon successo in Europa Nel 1989 prese parte ad un progetto benefico, \"United Artists for Forest\", cantando con altri artisti internazionali il brano \"Yes, We Can\", composto dal celebre musicista tedesco Harold Faltermeyer. Una curiosit\u00e0; Sandra nell'autunno 1988 fu ospite a Rete105 dove il dj Stefano Secchi fece per l'occasione un remix del singolo \"Secret Land\" da poco uscito. Purtroppo la cantante non rest\u00f2 affatto contenta del nuovo lavoro e senza mezzi termini disse che la versione nuova era rielaborata in chiave house (a quell'epoca era il nuovo genere musicale in voga nelle discoteche) e \"Secret Land\" era un brano pop, non necessariamente una canzone da ballare.\nGli anni novanta.\nNel 1990 la sua musica cambi\u00f2 stile: meno dance, pi\u00f9 raffinata. In quell'anno usc\u00ec \"Paintings in Yellow\", album realizzato ad Ibiza, nuova residenza dei coniugi Cretu, che ha raggiunto la quarta posizione della classifica tedesca e l'ottava in Svizzera trainato dai singoli \"Hiroshima\", che risult\u00f2 fra i singoli pi\u00f9 venduti di quell'anno in Germania, dove ha raggiunto la quarta posizione della classifica, cos\u00ec come in Svizzera, a cui segu\u00ec \"(Life May Be) A Big Insanity\" e \"One More Night\". Lo stesso anno molti dei suoi fan rimasero stupiti, scoprendo che una delle misteriose voci femminili del progetto Enigma \u00e8 proprio la sua. Michael volle accanto a s\u00e9 la sua donna per il trionfo internazionale: per la prima volta i nomi di Sandra e compagno furono pronunciati al di l\u00e0 dei confini europei. Nel 1992 fu la volta dell'album \"Close to Seven\", un successo in Germania dove arriv\u00f2 al settimo posto, resta nella top ten per varie settimane e tocca la top 20 di molti paesi europei. Tra i singoli \"Don't Be Aggressive\" e \"I Need Love\". Lo stesso anno si celebrarono otto anni di carriera, diciotto singoli di successo e sei album, con una raccolta intitolata \"18 Greatest Hits\"; un brano quasi inedito venne inserito all'interno della compilation: \"Johnny Wanna Live\". Anche questo album riscosse un buon successo.\nNel 1993 venne realizzato un remix dance di \"Maria Magdalena\". Sandra \u00e8 nuovamente voce di Enigma in \"The Cross of Changes\", il secondo album. Nel 1995, nonostante la gravidanza durante la quale attendeva i due gemelli Nikita e Sebastian, port\u00f2 a termine la realizzazione dell'album \"Fading Shades\", dal quale furono estratti due singoli, \"Nights in White Satin\" e \"Won't Run Away\". I risultati furono deludenti rispetto al successo dei precedenti dischi. Da questo momento la cantante si occup\u00f2 dei figli, trascurando il lavoro, ritrovandosi per poco tempo in sala d'incisione quale voce di \"Enigma 3\" e \"Enigma 4\" (realizzati nel 1996 e 2000). Ben quattro anni dopo l'ultimo album, la cantante pubblic\u00f2 un'ennesima raccolta, \"My Favourites\", composta da due dischi contenenti rispettivamente dei remix di suoi successi precedenti e le versioni originali dei suoi singoli pi\u00f9 apprezzati. Furono estratti come singoli \"Secret Land '99 Remix\", \"In the Heat of the Night '99 Remix\", \"(I'll Never Be) Maria Magdalena '99 Remix\" e \"No Taboo\". L'album ottenne solo un discreto successo mentre i singoli si rivelarono un insuccesso a livello commerciale.\nGli anni duemila.\nNell'ottobre 2001 fu pubblicato il singolo \"Forever\", e a seguire altri due singoli: \"Such a Shame\" (cover dei Talk Talk) e il lento \"I Close My Eyes\". Questi brani erano un assaggio dell'album \"The Wheel of Time\", il primo di inediti dopo sette anni, che in Germania si piazz\u00f2 all'ottavo posto ricevendo una nomination come artista femminile tedesca dell'anno. Nel settembre del 2003 fu pubblicato il DVD \"The Complete History\", in cui erano contenuti tutti i videoclip realizzati da Sandra come solista, pi\u00f9 qualche extra fra cui le versioni audio di \"Andy Mein Freund\" e \"Japan Ist Weit\", i primi singoli della cantante. In un'intervista esclusiva, inoltre, Sandra parlava dei retroscena ricordando tra l'altro un incidente per fortuna evitato durante le riprese di \"Heaven Can Wait\" (1988), dove ha rischiato di cadere da un'alta scogliera a Ibiza, raggiungibile solo in elicottero. In questo periodo continuava anche l'impegno di Sandra come cantante per gli Enigma, incidendo gli album \"Enigma 5\" e \"Voyageur\". Nel 2006 ha collaborato al singolo di DJ Bobo \"Secrets of Love\", ottenendo buoni risultati in paesi come Germania, Svizzera e Austria. Nel 2006 usc\u00ec una raccolta di remix, \"Reflections\", che ha seguito \"The Essential\", pubblicata nel 2003, sostanzialmente una ristampa di \"18 Greatest Hits\" del 1992.\nL'anno successivo, il 2007, vide Sandra ritornare in studio per reinterpretare \"Everlasting Love\" in una versione del tutto differente. Nel mese di febbraio, con il co-produttore dei precedenti album Jens Gad, Sandra realizz\u00f2 \"The Art of Love\", il primo lavoro senza la produzione dell'ex marito Michael Cretu, dal quale ha divorziato poco tempo prima. Per la prima volta, in sala di registrazione nei cori ci sono i figli gemelli, Nikita e Sebastian, cantante nelle tracce \"Dear God... If You Exist\" e \"All You Zombie\". Nel 2009 \u00e8 uscito inoltre un nuovo album, \"Back to Life\", contenente elementi hip hop, salsa, musica latina, rap. Il disco \u00e8 stato prodotto da Jens Gad, mentre i testi e le musiche erano firmate dal fratello Toby Gad (autore gi\u00e0 rodato nelle produzioni di Beyonc\u00e9 e Fergie). Nello stesso anno \u00e8 uscito \"The Platinum Collection\", una raccolta completa divisa in tre dischi.\nGli anni duemiladieci.\nNel 2012 pubblica due nuovi singoli che la riportano al genere dance italo disco tipico degli anni 80. Escono infatti nell'estate 2012 \"Maybe Tonight\" e per l'autunno 2012 \"Infinite Kiss\". Il 26 ottobre del 2012 esce in tutta Europa il nuovo album \"Stay In Touch\" che contiene anche i 2 singoli usciti nel 2012."}
{"id": "305118", "revid": "226458", "url": "https://it.wikipedia.org/wiki?curid=305118", "title": "Livello di servizio", "text": "Il livello di servizio \u00e8 una funzione facente parte dell'Ingegneria dei trasporti.\nCaratteristiche generali.\nPer la progettazione o l'ammodernamento di una strada \u00e8 necessario definirne le condizioni d'esercizio in relazione al traffico secondo una certa scala: ci\u00f2 al fine di effettuare confronti tra costi di costruzione e/o di miglioramento e poter cos\u00ec scegliere la soluzione ottima compatibile con gli obiettivi e i vincoli prefissati.\nIn generale pu\u00f2 considerarsi rappresentativo delle condizioni di esercizio il costo generalizzato del trasporto per l'utente (costi fissi e variabili dell'autoveicolo, tempo, comfort, rischio); se per\u00f2 ci si limita alla descrizione delle sole condizioni operative del deflusso, oppure se si fissano a priori le caratteristiche di progetto e d'esercizio prescindendo dai relativi costi, risulta particolarmente efficace la metodologia messa a punto da studiosi ed esperti degli USA che definisce le condizioni operative del deflusso veicolare (e quindi dell'infrastruttura d'appoggio) in funzione delle variabili: \"u\" (velocit\u00e0 media di marcia, km/h), \"k\" (densit\u00e0, vei/km-corsia) e \"q\" (flusso, vei/h-corsia) o \"q/c\" (rapporto flusso/capacit\u00e0), legate dall'equazione di stato \"q=ku\" nel caso della circolazione a flusso ininterrotto propria delle strade extraurbane.\nIn effetti, la qualit\u00e0 della circolazione sarebbe meglio definibile dagli oneri sopportati dagli utenti: costo monetario, tempo impiegato nello spostamento e stress psicofisico connesso al grado di comfort e sicurezza di marcia. I parametri che appaiono pi\u00f9 strettamente legati a tali oneri sono: la velocit\u00e0 media mantenibile su un segmento stradale, il numero medio di sorpassi/km, il tempo medio d'attesa per il sorpasso per ora di viaggio. Questi parametri individuano un punto in uno spazio a tre dimensioni: facendo corrispondere a ciascun punto un numero, esso potrebbe rappresentare una misura di qualit\u00e0 di marcia e si potrebbe quindi costruire la funzione livello di servizio (\"LdS\"). Ancora, per\u00f2, non si \u00e8 giunti a definirla per le difficolt\u00e0 di calcolo, ai diversi livelli di portata e per le diverse tipologie stradali, dei tre parametri citati. Alcuni autori hanno proposto di associare ad ogni livello un indice di qualit\u00e0 di servizio, ad esempio la sicurezza (Olivari, 1986), o un indice di costo (Werner, 1979); tali tentativi, seppure interessanti, non hanno ancora avuto un compiuto inquadramento generale operativo. \nI livelli di servizio secondo il manuale \"Highway capacity manual\".\nAttualmente pu\u00f2 considerarsi affermato il criterio adottato negli Stati Uniti (cfr. Hcm 1985, 2000) di definire i \"LdS\" non in funzione di parametri in grado di esprimere direttamente la qualit\u00e0 della circolazione ma di grandezze che a quei parametri si ritengono correlate: appunto la velocit\u00e0 media di viaggio, il rapporto \"q/c\" \"e/o\" la densit\u00e0 veicolare.\nLa velocit\u00e0 di viaggio d\u00e0 un'idea del tempo di percorrenza; la densit\u00e0 e il rapporto flusso/capacit\u00e0 possono invece vedersi come indicatori di libert\u00e0 di guida, comfort, sicurezza e costo.\nIl campo di operativit\u00e0 del deflusso veicolare, rappresentabile per ogni tipologia stradale da curve di deflusso in un piano u-q, \u00e8 stato diviso in sei zone: cinque delimitate da rettangoli parzialmente compenetrantisi e l'ultima da due curve; tali zone individuano i livelli di servizio delle infrastrutture stradali.\nI livelli sono distinti da sei lettere, da A a F, in ordine decrescente di qualit\u00e0 di circolazione, e vengono delimitati da particolari valori dei parametri velocit\u00e0, densit\u00e0 o rapporto q/c. La pi\u00f9 alta portata oraria di ogni livello o portata di servizio massima (PSM), rappresenta la massima quantit\u00e0 di veicoli che quel livello pu\u00f2 ammettere. La portata oraria massima assoluta o capacit\u00e0 della strada (c), coincide con la portata massima del livello E.\nI limiti di separazione tra i livelli A e B, D ed E, E ed F segnano, rispettivamente, il passaggio del deflusso da libero a stabile, da stabile ad instabile e da instabile a forzato. Questi limiti hanno avuto una loro giustificazione teorica dalla trattazione deterministica dell'analogia \u201cenergia-quantit\u00e0 di moto\u201d della corrente veicolare messa a punto da Drew e Keese (1965).\nSuccessivamente, in base ad un criterio meramente empirico e per necessit\u00e0 derivate dalla progettazione, stante il fatto che il campo del flusso stabile copriva un ampio ventaglio di condizioni operative, si \u00e8 suddiviso detto campo in tre livelli (B, C, D) di ampiezza in portata decrescente e in velocit\u00e0 crescente.\nLe caratteristiche del deflusso ai vari livelli.\nIn generale, per strade a flusso ininterrotto, le condizioni di marcia dei veicoli ai vari LdS sono definibili come segue:"}
{"id": "305120", "revid": "125523032", "url": "https://it.wikipedia.org/wiki?curid=305120", "title": "Myriam Catania", "text": "Biografia.\nFiglia di Rossella Izzo e del ginecologo Vincenzo Catania, nonch\u00e9 nipote delle doppiatrici/attrici Simona, Fiamma e Giuppy Izzo, ha iniziato a lavorare giovanissima come doppiatrice e attrice. \u00c8 comparsa in numerose fiction tv e ha doppiato attrici come Keira Knightley nella trilogia \"Pirati dei Caraibi\", Jessica Alba in \"Le nuove avventure di Flipper\" e \"Dark Angel\", Alyson Hannigan in \"Buffy l'ammazzavampiri\", Alexis Bledel nel ruolo di Rory Gilmore in \"Una mamma per amica\" e Nikki Cox nella serie \"Nikki\". \nNel 2015 ha ricevuto il Leggio d'oro per la miglior interpretazione femminile grazie al doppiaggio di Keira Knightley nel film \"The Imitation Game.\" \nNel 2020-2021 prende parte come concorrente alla quinta edizione del \"Grande Fratello VIP\", condotta da Alfonso Signorini.\nVita privata.\nNel 2010, dopo 5 anni di fidanzamento, ha sposato l'attore Luca Argentero. La coppia si \u00e8 poi separata nel 2016. Dal 2016 \u00e8 legata al pubblicitario francese Quentin Kammermann, dal quale ha avuto un figlio, Jacques, nel maggio 2017."}
{"id": "305121", "revid": "1442080", "url": "https://it.wikipedia.org/wiki?curid=305121", "title": "Michele Andreolo", "text": "Campione del Mondo con la Nazionale italiana nel 1938.\nCarriera.\nGiocatore.\nClub.\nI primi anni.\nCresciuto a Dolores, nato a Carmelo ma originario di Valle dell'Angelo in provincia di Salerno, Miguel Andreolo - poi italianizzato in Michele -, conosciuto in Uruguay anche come \"Miguel Andriolo\", come lui stesso si firmava nei documenti ufficiali, esord\u00ec come calciatore nella squadra locale del Libertad F.C., nel 1931. Nel 1932, \"el Chivo\" - cos\u00ec era soprannominato in Uruguay - venne ingaggiato dal Nacional Montevideo, il celebre club \"tricolor\" della capitale Oriental. Con il Nacional vinse due titoli nazionali, nel 1933 e nel 1934, diventando in breve tempo un punto fermo della squadra e uno dei beniamini della tifoseria. Il 25 agosto del 1934, faceva parte dell'undici titolare che affront\u00f2 nella finale di campionato il Pe\u00f1arol. L'incontro - uno degli episodi pi\u00f9 significativi della storia del Nacional Montevideo - fece epoca, e pass\u00f2 alla storia come \"el cl\u00e1sico de los 9 contra 11\". Le sue qualit\u00e0 non passarono inosservate, e venne convocato nella \"Celeste\" per il Campeonato Sudamericano de Football 1935. L'Uruguay vinse il torneo, ma Andreolo non fu schierato, essendo il suo ruolo occupato da Lorenzo Fern\u00e1ndez, campione olimpico ad Amsterdam 1928 e campione del mondo 1930.\nI successi nel Bologna.\nNei primi giorni di aprile del 1935, quando mancano ancora nove domeniche al termine del campionato, il giocatore del Bologna Francisco Fedullo se ne scappa col Nettunia e torna in Uruguay. \u00c8 stata la malattia del padre a indurre Fedullo a fuggire, anche se non arriva in tempo a riabbracciare il vecchio genitore malato. Nel frattempo Francisco contatta Renato Dall'Ara chiedendo di perdonarlo. Il presidente, manda Pascucci, allenatore in seconda, a prelevarlo. Torneranno (a maggio a bordo del transatlantico Oceania) in tre, con un giovanotto, quasi sconosciuto, di nome Andreolo.\nMiguel arriv\u00f2 ventitreenne alla Serie A, e centr\u00f2 in quel primo anno in Italia, il 1935-1936, la vittoria dello scudetto con la maglia del Bologna. Durante il periodo bolognese sbagli\u00f2 l'unico rigore tirato nella sua carriera italiana in un Bologna-Fiorentina.\nCon il Bologna si distinse anche a livello internazionale, nella Coppa Mitropa, dove i suoi duelli contro Matthias Sindelar e Gy\u00f6rgy S\u00e1rosi fecero epoca.\nBissato il titolo tricolore nel 1936-1937, nel mese di giugno del 1937 fu protagonista della vittoria nel Torneo Internazionale dell'Expo Universale di Parigi, in cui il Bologna sconfisse in finale gli inglesi del Chelsea per 4 a 1.\nCon la maglia rossobl\u00f9 del Bologna vinse altri due scudetti (1938-1939 e 1940-1941) portando a 4 il suo palmar\u00e8s personale.\nLe ultime stagioni da calciatore.\nDurante il periodo bellico disput\u00f2 e vinse il Campionato romano di guerra 1943-1944 con la maglia della Lazio. Nel dopoguerra gioc\u00f2 con il Napoli in Serie A e con e in Serie C.\nNazionale.\nCon l'Uruguay partecip\u00f2 alla vittoria del Campeonato Sudamericano del 1935 - l'attuale Coppa America -, senza essere mai schierato.\nFu convocato nella Nazionale italiana da Vittorio Pozzo ed esord\u00ec il 17 maggio 1936 a Roma, in una gara amichevole contro l'Austria.\nDivent\u00f2 Campione del Mondo nel 1938 in Francia e chiuse in seguito, nel 1942, la carriera in Nazionale con 26 presenze e un gol.\nAllenatore.\nUna volta terminata la carriera da calciatore, Andreolo intraprese quella di allenatore, guidando formazioni soprattutto del Sud Italia, come Marsala e Taranto."}
{"id": "305122", "revid": "1851848", "url": "https://it.wikipedia.org/wiki?curid=305122", "title": "Mauro Bellugi", "text": "Biografia.\nNato a Buonconvento, comune della provincia di Siena, \u00e8 stato sposato due volte: la prima con Donatella, da cui ha avuto la figlia Giada, e la seconda con Loredana.\nAffetto da sempre da una forma di anemia mediterranea, nel novembre del 2020, dopo aver contratto il COVID-19 che ha aggravato tale patologia, \u00e8 stato sottoposto all'ospedale Niguarda di Milano a un intervento per l'amputazione di entrambe le gambe a causa di ischemie ai vasi capillari; a causa di una successiva infezione \u00e8 morto nel febbraio 2021, all'et\u00e0 di 71 anni.\nA lui, il 27 settembre 2021, \u00e8 stato intitolato lo stadio comunale della nat\u00eca Buonconvento.\nCaratteristiche tecniche.\nStopper dotato di \u00abgrande elevazione e scatto\u00bb, pur avendo avuto un'ottima carriera agonistica \u00e8 opinione condivisa abbia raccolto meno di quanto lasciavano presagire le sue qualit\u00e0 fisiche e tecniche.\nCarriera.\nGiocatore.\nClub.\nCominci\u00f2 la carriera con i bianconeri del Buonconvento, la squadra del suo paese, che militava nelle categorie dilettantistiche. Emerse nel ruolo di \"stopper\" per la sua prestanza fisica, tanto che all'et\u00e0 di 16 anni era gi\u00e0 titolare inamovibile.\nApprod\u00f2 quindi nel settore giovanile dell', con cui vinse lo scudetto Primavera del 1968-1969; in quest'ultimo anno, diciannovenne, fece anche il suo esordio con la prima squadra allenata da Heriberto Herrera. Con il club milanese vinse lo scudetto del 1970-1971, senza tuttavia riuscire a imporsi come titolare inamovibile, anche per dissidi interni. In nerazzurro segn\u00f2 l'unico suo gol della carriera, nella sfida di Coppa dei Campioni del 3 novembre 1971 con i tedeschi del , terminata 4-2 in favore dell'Inter.\nNel 1974, nonostante fosse uno dei pochi punti fermi dell\"undici\" nerazzurro oltrech\u00e9 tra gli elementi pi\u00f9 giovani della rosa, a sorpresa venne ceduto al , verosimilmente per i succitati e ormai insanabili contrasti interni alla squadra; una ricostruzione in qualche modo avallata anche dall'allora \"first lady\" interista Renata, moglie del presidente Ivanoe Fraizzoli, la quale \"a posteriori\" dichiar\u00f2 che: \u00abBellugi non \u00e8 stato ceduto per motivi tecnici. Come giocatore non \u00e8 mai stato discusso\u00bb.\nNelle file dei rossobl\u00f9 Bellugi comp\u00ec il salto di qualit\u00e0, nonostante un grave infortunio al ginocchio che lo costrinse a saltare la stagione 1976-1977, nella quale gioc\u00f2 solo due partite.\nNel 1979 pass\u00f2 al , ma lo stopper aveva ormai intrapreso la sua precoce parabola discendente. Rimasto appena un campionato sotto al Vesuvio, nella stagione 1980-1981 scese in provincia accasandosi alla neopromossa dove, trovando un \u00abdignitoso finale\u00bb di carriera, salt\u00f2 solo 8 delle 30 gare di campionato, prima di abbandonare a soli 31 anni.\nHa giocato 227 volte in Serie A, senza mai segnare una rete.\nNazionale.\nDopo una presenza nella nazionale Under-21, il 7 ottobre 1972 esord\u00ec con la nazionale maggiore nella partita valida per le qualificazioni mondiali vinta dall'Italia per 4-0 contro il .\nStabilmente inserito nel gruppo azzurro dal selezionatore Ferruccio Valcareggi, fu convocato per il in Germania Ovest dove tuttavia, in una squadra \u00abdilaniata dalle polemiche\u00bb, il commissario tecnico non ebbe la forza per affidargli una maglia da titolare, preferendogli il pi\u00f9 maturo Francesco Morini.\nSotto la successiva gestione di Fulvio Bernardini ed Enzo Bearzot, a met\u00e0 decennio Bellugi divenne lo stopper titolare della nazionale vincendo definitivamente la concorrenza di Morini. Prese parte al in Argentina dove salt\u00f2, unicamente per infortunio, solo l'ultima e decisiva gara del secondo girone contro i e la finale per il 3\u00ba posto persa contro il .\nA partire dal 1979 il suo posto fu preso dall'emergente Fulvio Collovati, ma Bellugi rimase in nazionale tanto da essere convocato per il nel quale tuttavia non fu impiegato. La sua ultima partita in azzurro rimase la gara amichevole vinta 2-0 contro la il 17 novembre 1979.\nChiuse la sua esperienza in maglia azzurra con 32 presenze.\nDopo il ritiro.\nTerminata la carriera agonistica, nella stagione 1981-1982 ricopr\u00ec il ruolo di allenatore in seconda della .\nDopodich\u00e9 rimase nell'ambiente calcistico diventando opinionista per varie emittenti televisive locali, fra cui la trasmissione \"Diretta stadio... ed \u00e8 subito goal!\" di 7 Gold."}
{"id": "305123", "revid": "1372005", "url": "https://it.wikipedia.org/wiki?curid=305123", "title": "Totila", "text": "Biografia.\nTotila (\"l'immortale\" in lingua gota) sal\u00ec al trono dopo la morte di suo zio Ildibaldo e l'assassinio di Erarico, un re dell'etnia dei Rugi, che stava trattando la consegna dell'Italia a Giustiniano. Dopo le pesanti sconfitte subite contro il generale Belisario e dopo la conseguente cattura di Vitige nel 540, gli Ostrogoti riuscirono faticosamente a tenere in vita uno stato a nord del fiume Po. Totila era in quel momento il comandante della truppe gote presso Treviso e fu probabilmente nominato re intorno ai 25 anni, alla fine del 541, dopo pochi mesi di regno di Erarico.\nIl suo obiettivo fu subito quello di sventare la politica dell'imperatore Giustiniano I, che mirava alla presa di possesso dell'Italia. Totila ebbe inizialmente molto successo, approfittando del fatto che le truppe di Giustiniano I erano impegnate dal 540 in una guerra contro i Sasanidi nell'Impero Romano d'Oriente. Consegu\u00ec notevoli successi sul campo di battaglia assediando e saccheggiando Alatri nel 543, reclutando contadini e servi per rafforzare l'esercito, e riusc\u00ec a conquistare la citt\u00e0 di Roma per ben due volte (alla fine del 546 e all'inizio del 550), pur non riuscendo a tenerla per molto tempo. Presa Napoli nel 543, si distinse per clemenza verso la popolazione, facendo distribuire viveri e dimostrando una generosit\u00e0 che Procopio di Cesarea non si sarebbe mai aspettato da un barbaro.\nLa prima volta che Totila pose sotto assedio Roma fu nel 544; il 17 dicembre 546 i guardiani si accordarono con l'esercito ostrogoto e aprirono le porte della citt\u00e0, consentendone l'invasione. Totila in quell'occasione accolse la supplica del diacono Pelagio, che lo preg\u00f2 di risparmiare la popolazione e, inoltre, proib\u00ec all'esercito di mettere a morte Rusticiana, vedova di Boezio. S'impadron\u00ec del tesoro che il generale bizantino Bessa aveva accumulato e, dopo aver minacciato di radere al suolo Roma mosso dall'ira per una sconfitta delle sue truppe in Lucania e per il fallimento dell'ambasceria di pace che aveva mandato a Giustiniano, desistette grazie a una lettera di Belisario, il quale gli prospett\u00f2 una fama di nefandezza presso i posteri qualora si fosse macchiato di un'azione del genere.\nNella primavera del 547 Belisario riusc\u00ec a liberare Roma e un secondo assedio di Totila nel maggio dello stesso anno non ebbe successo.\nNell'autunno del 549 Totila pose sotto assedio Roma per la terza volta e riusc\u00ec a conquistarla grazie a un nuovo tradimento dei guardiani, che aprirono le porte al suo esercito.\nLa citt\u00e0 cont\u00f2 pochi sopravvissuti e il Senato si trasfer\u00ec quasi completamente a Bisanzio.\nTotila durante il saccheggio proib\u00ec di uccidere e insultare le donne.\nLa seconda guerra gotica fu molto pi\u00f9 sanguinosa della prima degli anni tra il 535 e il 540. Dopo la seconda conquista di Roma, Totila avvi\u00f2 inoltre una campagna di propaganda, in cui mise a confronto lo stile di vita degli Ostrogoti ai tempi di Teodorico il Grande con gli anni della sofferenza, della guerra e della politica fiscale di Giustiniano I. Ebbe meno successo con la politica estera, in quanto non riusc\u00ec a stringere alleanza con i Franchi.\nNel 551 Giustiniano I affid\u00f2 il comando dell'esercito a un anziano eunuco di corte, Narsete, e lo mand\u00f2 a occupare l'Italia; le sue truppe entrarono in Italia da nord attraverso i Balcani, evitando le linee difensive gotiche. Totila allora abbandon\u00f2 Roma, portando con s\u00e9 300 giovani ostaggi scelti tra le famiglie pi\u00f9 importanti della citt\u00e0.\nIl 30 giugno o il 1\u00ba luglio del 552 l'esercito gotico venne intercettato nei pressi del villaggio di Tagina (la moderna Gualdo Tadino) da Narsete. Dopo che Totila si accorse di avere un'armata molto meno numerosa del nemico, comunic\u00f2 di voler arrendersi, ma invece attacc\u00f2 di sorpresa i Bizantini e conquist\u00f2 una piccola collina.\nL'armata di Narsete si dispose ad \"arco\", con la fanteria formata dai Longobardi e dagli Eruli nel centro e ai lati gli arcieri con alle spalle la cavalleria. Totila dispose i suoi arcieri di fronte con la cavalleria alle spalle.\nInizialmente, un gruppo di disertori bizantini si un\u00ec agli Ostrogoti e iniziarono un combattimento corpo a corpo, ma furono sconfitti; a questo punto comparve Totila, che esegu\u00ec una danza di guerra o un esercizio equestre (le testimonianze sono vaghe su questo punto). Dopo che furono arrivati in rinforzo a Totila 2 000 cavalieri, tutta l'armata ostrogota pranz\u00f2; infatti il re voleva provocare un crollo di morale nell'esercito bizantino.\nOvviamente Narsete era pronto a questo e mosse i suoi arcieri e fece attaccare la cavalleria sui lati dello schieramento avversario, provocando enormi perdite.\nNel primo pomeriggio gli Ostrogoti erano completamente disorganizzati e, quando Narsete ordin\u00f2 un'avanzata generale, scapparono e si dispersero. Gli Ostrogoti subirono un totale di 6 000 vittime.\nLo stesso Totila, con pochi fedeli seguaci, fugg\u00ec verso \"Caprae\" (Caprara di Gualdo Tadino), ma fu ferito dalle frecce dei tiratori dell'esercito bizantino o, secondo altre fonti, fu colpito alla spalla da una lancia e mor\u00ec; gli Ostrogoti si riunirono sotto l'ultimo re Teia. Tuttavia, a causa della perdita della maggior parte della cavalleria che non pot\u00e9 pi\u00f9 offrire una resistenza adeguata, il sogno degli Ostrogoti di un'affermazione in Italia ebbe fine, mentre il ricordo di Totila continu\u00f2 a vivere come una figura eroica.\nLa tomba di Totila.\nLo storico Camillo Ramelli (1804-1855) defin\u00ec come attendibile l'identificazione della tomba di Totila rinvenuta nel febbraio del 1759 a Matelica, presso il \"Piano dei cavalieri\", chiamato in origine \"Piano delle tombe\" o \"delle capre\". Nella cripta, di chiara origine gota, fu ritrovato un cadavere tumulato secondo le usanze dei nobili goti, con un anello d'oro al dito, quattro corpi di soldati di guardia e una spada. Ramelli ritenne compatibile il luogo con la descrizione della battaglia fornita dal cronista Procopio di Cesarea. Questa interpretazione \u00e8 stata per\u00f2 contestata da altri storici che riportano la descrizione della sepoltura fatta dallo stesso Procopio, secondo il quale essa fu modesta, in quanto i fedeli del re erano inseguiti dai Bizantini, tanto che il corpo venne poi ritrovato dagli inseguitori, che inviarono a Costantinopoli la corazza, il cappello impreziosito di gemme e i vestiti sporchi di sangue."}
{"id": "305124", "revid": "599013", "url": "https://it.wikipedia.org/wiki?curid=305124", "title": "Imerio Massignan", "text": "Professionista dal 1959 al 1970, al Tour de France vinse una tappa, aggiudicandosi per due volte anche la classifica scalatori.\nIl fratello minore, Enrico, fu anch'egli ciclista professionista.\nCarriera.\nScalatore puro, soprannominato \"gamba secca\" per la sua caratteristica pedalata dovuta ad una gamba pi\u00f9 corta dell'altra, esord\u00ec fra i professionisti al Giro d'Italia 1959. Sostenuto dall'imprenditore vicentino Tullio Campagnolo, fondatore dell'omonima ditta di componenti per bicicletta e inventore del cambio a deragliatore, si dimostr\u00f2 subito un ottimo scalatore concludendo la manifestazione rosa al quinto posto, dietro a Charly Gaul, Jacques Anquetil, Diego Ronchini e Rik Van Looy. Al Giro di quell'anno si rese protagonista di un'azione sul Piccolo San Bernardo, dove riusc\u00ec a staccare tutti cedendo solo a Gaul.\nNel 1960 fu quarto al Giro d'Italia, dietro ad Anquetil, Gastone Nencini e Gaul. In quel Giro fu protagonista della prima ascesa del passo Gavia, che valic\u00f2 per primo; fermato poi da ben quattro forature, non pot\u00e9 vincere la tappa e perse pure il podio (per tale prestazione e per la sfortuna che lo persegu\u00ec fu in seguito appellato \"L'Angelo del Gavia\". Gaul arriv\u00f2 primo alla tappa perch\u00e9 aveva forato solo due volte). Dopo il quarto posto al Giro d'Italia e un terzo posto al Tour de Romandie, esord\u00ec al Tour de France, corsa in cui chiuse decimo vincendo la classifica scalatori. Un altro piazzamento di rilievo giunse poi in agosto ai mondiali 1960 di Hohenstein, in Germania Orientale: qui concluse quarto in volata (primo degli italiani) dietro a Van Looy, Andr\u00e9 Darrigade e Pino Cerami.\nNel 1961 fu undicesimo al Giro d'Italia, mentre al Tour de France biss\u00f2 la vittoria nella classifica scalatori, concludendo al quarto posto nella graduatoria generale. In quell'edizione della \"Grande Boucle\" conquist\u00f2 anche la pi\u00f9 prestigiosa delle sue vittorie in carriera, aggiudicandosi la tappa di Superbagn\u00e8res, con arrivo in salita durante una bufera di neve. Nello stesso anno ottenne anche un secondo posto al Giro di Lombardia, battuto da Vito Taccone: nell'occasione fu uno dei pochi a non mettere piede a terra sul Muro di Sormano.\nFu poi secondo al Giro d'Italia 1962, a poco meno di 4 minuti dal vincitore Franco Balmamion, e poi settimo al Giro d'Italia 1963. Proprio nel 1963 fu colto da pesanti sintomi di nefrite, che lo costrinsero a terminare in anticipo la stagione e a saltare tutto il 1964. Nel 1965, tornato alle competizioni ma non ai livelli degli anni precedenti, rimase comunque uno dei migliori scalatori, capace di essere competitivo soprattutto nelle brevi gare a tappe. Riusc\u00ec a vincere una tappa alla Volta Ciclista a Catalunya e fu nono al Giro d'Italia."}
{"id": "305126", "revid": "107501", "url": "https://it.wikipedia.org/wiki?curid=305126", "title": "Project manager", "text": "Il project manager (in italiano responsabile di progetto), molto spesso indicato con l'acronimo PM, nell'organizzazione aziendale \u00e8 un ruolo di gestione operativa. Tale figura \u00e8 il responsabile unico dell'avvio, pianificazione, esecuzione, controllo e chiusura di un progetto facendo ricorso a tecniche e metodi di project management. All'interno dell'organizzazione aziendale tipicamente esso \u00e8 supportato, e in alcune realt\u00e0 fa parte, del Project Management Office (PMO).\nDescrizione.\nSpesso denominato in Italia come \"responsabile di progetto\", pu\u00f2 essere un rappresentante del committente o un dipendente o consulente della societ\u00e0/organizzazione incaricata di realizzare il progetto (in diversi casi ne esiste uno per parte, ciascuno con responsabilit\u00e0 di progetto verso la propria parte). Il suo obiettivo essenziale \u00e8 quello di raggiungere gli obiettivi di progetto, assicurando il rispetto dei costi, dei tempi e della qualit\u00e0 concordati e soprattutto il raggiungimento della soddisfazione del committente. A prescindere dal campo di realizzazione del progetto, un bravo \"project manager\" deve essere abile a interpretare gli obiettivi reali del progetto dal suo inizio sino alla fine, assicurandosi che la \"visione\" del committente venga realizzata secondo le sue aspettative nelle ore stabilite.\nCompiti.\nI compiti che deve svolgere un \"project manager\" per il successo del progetto si possono dividere in due aree:\nIl ruolo del \"project manager\" richiede ottime competenze organizzative e metodologiche, ma non necessariamente una profonda conoscenza dei dettagli tecnici del progetto di cui \u00e8 responsabile, ma deve conoscere bene il prodotto; inoltre sono necessarie per la riuscita del progetto competenze tecniche utili ad una organizzazione efficace delle risorse.\nIl PM non \u00e8 un \"progettista\": \u00e8 il responsabile di progetto, ovvero la risorsa specializzata nel guidare il team di progetto, di cui possono semmai far parte \"anche\" i progettisti.\nLa formazione del \"project manager\" richiede, oltre che un'esperienza sul campo, anche uno studio approfondito della disciplina di project management, buone capacit\u00e0 di problem solving, spiccate caratteristiche di leadership, un'ottima capacit\u00e0 di comunicazione.\nLa scansione dei principali compiti del \"project manager\" prevede:\nAnche in questa eventualit\u00e0, il \"project manager\" ha un ruolo strategico determinante, provvedendo ad incoraggiare il \"team\" a rimanere concentrato sul perfezionamento del progetto.\nQualificazione e Certificazione dei project manager.\nCome in tante altre discipline del management sono presenti sul mercato vari esami di certificazione sul Project Management. Tra le certificazioni pi\u00f9 note vi sono quelle di organismi quali PMI, IPMA, PRINCE2, ISIPM, AICA. Tali certificazioni attestano, a seguito di un esame, il possesso di conoscenze di project management secondo i contenuti e gli standard di riferimento definiti dall\u2019ente che le rilascia. Tali certificazioni nom vanno per\u00f2 confuse con quelle relative alla professione del Project Manager.\nIn Italia, tale professione rientra tra quelle che la legge n. 4 del 2013 definisce come \u00abnon organizzate in Ordini e Collegi\u00bb.\nTale legge prevede che le associazioni professionali, se iscritte in uno specifico elenco pubblicato dal MiSE (Ministero dello sviluppo economico), possano rilasciare ai propri associati una attestazione di qualit\u00e0 e di qualificazione dei servizi professionali.\nASSIREP \u00e8 la prima associazione dei project manager iscritta al registro MISE dal dicembre 2013. \nDal dicembre 2018 \u00e8 iscritta al registro MiSE anche ISIPM PROFESSIONI, associazione dei project manager e delle professioni assimilate in conformit\u00e0 alle norme UNI ISO di riferimento. \nInoltre la presenza di una specifica norma UNI di riferimento permette il rilascio di una Certificazione \"di terza parte\", ovvero rilasciata da Organismi accreditati da Accredia, che attesti la conformit\u00e0 ai requisiti definiti nella medesima Norma UNI. Chi consegue tale Certificazione viene inserito in uno specifico registro e, in base agli accordi europei di mutuo riconoscimento, pu\u00f2 richiedere l'inserimento in analoghi Registri degli altri paesi UE. \nIl 29 novembre 2016 \u00e8 stata pubblicata dall'UNI (Ente nazionale italiano di unificazione) la norma UNI 11648:2016 \" \"Attivit\u00e0 professionali non regolamentate \u2013 Project Manager \u2013 Definizione dei requisiti di conoscenza, abilit\u00e0 e competenza\"\u201d. Tale norma \u00e8 prescrittiva e definisce le competenze e i requisiti relativi all'attivit\u00e0 professionale del Project Manager, di equivalenti figure che gestiscono progetti.\nDiversi organismi di certificazione accreditati da Accredia, tra i quali Aicq-Sicev, Cepas, e Aica, hanno sviluppato schemi di certificazione per la figura del Project Manager al fine di rilasciare - dopo specifici esami - la Certificazione del Project Manager in conformit\u00e0 alla norma UNI 11648:2016.\nIl possesso, da parte degli esaminandi, di credenziali di project management (quali ad es. PMP, IPMA, PRINCE2, ISIPM, ASSIREP-k) pu\u00f2 permettere l\u2019esonero da una parte dell\u2019esame, solitamente quella relativa alla valutazione della conoscenza."}
{"id": "305127", "revid": "26601", "url": "https://it.wikipedia.org/wiki?curid=305127", "title": "Passo Gavia", "text": ""}
{"id": "305128", "revid": "1711941", "url": "https://it.wikipedia.org/wiki?curid=305128", "title": "Manannan mac Lir", "text": "Nella mitologia irlandese, Manannan mac Lir era il dio del mare e del tempo atmosferico. Normalmente lo si considera uno dei T\u00faatha D\u00e9 Danann, bench\u00e9 alcune tradizioni lo vogliano pi\u00f9 antico di essi. Era considerato anche il sovrano dell'oltretomba, re del Mag Mell e di T\u00edr na n\u00d3g.\nIl suo vero nome era Orbsen od Oirbsen. Il nome Manannan deriva da un nome arcaico dell'Isola di Man, mentre il suo patronimico mac Lir aveva un significato metaforico di \"figlio del mare (\"Ler\")\": le genealogie tramandano che suo padre fu All\u00f3d, e non - come si potrebbe pensare - Lir della celebre storia dei Figli di Lir.\nLeggende del Ciclo mitologico.\nManannan possedeva molti oggetti dotati di propriet\u00e0 magiche. \nDon\u00f2 a Cormac mac Airt il calice della verit\u00e0; la sua nave, \"An Sguabair nan Tuinn\" (\"spazza onde\"), navigava senza bisogno di vele; aveva un mantello che rendeva invisibile chiunque lo indossasse, un elmo fiammeggiante, una spada chiamata \"Freagairiche\" (\"colei che risponde\") che non poteva mai mancare il bersaglio.\nPossedeva inoltre un cavallo di nome Enbarr che poteva cavalcare sulle acque come sulla terraferma.\nLeggende del Ciclo dell'Ulster.\nDopo la separazione dalla moglie, Fand Regina delle Fate, preoccupato per il suo amore verso l'eroe ulato C\u00fa Chulainn che l'avrebbe condotta alla morte, perch\u00e9 nessuna fata poteva amare un mortale, Manannan cancell\u00f2 i loro ricordi l'uno dell'altra.\nCrebbe due figli adottivi:\nInoltre profetizz\u00f2 a Bran, ne Il viaggio di Bran, che dalla sua discendenza sarebbe nato un grande guerriero, Mongan mac Fiachna.\nAltre tradizioni.\nNell'Isola di Man, Manannan mac Lir era conosciuto come Mannan. In occasione della festa di Litha (o Mezzaestate, corrispondente al solstizio d'estate), la gente offriva delle erbe verdi a Mannan-beg-mac-y-Leir (beg=piccolo) pregando affinch\u00e9 i viaggi per mare fossero sicuri e la pesca propizia. Si credeva inoltre che fosse dotato di poteri magici grazie ai quali sarebbe stato in grado di scoraggiare i potenziali invasori dando ai baccelli di pisello l'aspetto di una flotta.\nSecondo le tradizioni medievali, c'erano una quantit\u00e0 di personaggi storici di nome Manannan appartenenti a diverse epoche. tra di essi un principe irlandese di nome Orbsenius, rinomato per la sua abilit\u00e0 nel navigare nel mare irlandese.\nIl suo equivalente gallese \u00e8 Manawyddan ap Llyr.\nVarianti: Barinthus, Manannan, Manawydan, Mannan (Manx)."}
{"id": "305139", "revid": "1658", "url": "https://it.wikipedia.org/wiki?curid=305139", "title": "Neuropsichiatria Infantile", "text": ""}
{"id": "305140", "revid": "124808550", "url": "https://it.wikipedia.org/wiki?curid=305140", "title": "Andrea Angiolino", "text": "Biografia.\nAlla fine degli anni ottanta comincia la sua carriera professionale come creativo di giochi: giochi da tavolo, giochi di ruolo, giochi per computer. Nel 1989 \u00e8 tra gli autori di Mister Radio, gioco-variet\u00e0 quotidiano su Rai Radio Due. Assieme alla C.UnS.A. (Cooperativa Un Sacco Alternativa), un gruppo di autori romani, crea giochi per diverse trasmissioni televisive Rai fra cui Patatrac, Ultimo minuto, La Banda dello Zecchino, collaborando anche con la rete privata Teleroma 56. \nNel 1998 dirige, con Domenico Di Giorgio e Roberta Barletta, la rivista GiocAreA. Nel 1999 diviene consulente del Ministero della pubblica istruzione per l'utilizzo di giochi nella scuola. Fa parte della giuria del Trofeo RiLL.\nCollabora alla guida gastronomica \"Roma nel piatto\" (ed. La Pecora Nera). Suoi racconti sono stati ospitati fra l'altro sulle riviste \"Future Shock\", \"Kaos\", \"Maivista\" e \"The Unicorn\", nelle antologie legate al Trofeo RiLL e al premio Parole per strada, nella raccolta di ucronie \"Se l'Italia\" (Vallecchi, 2005) e nelle antologie \"Giallo scacchi\" (Ediscere, 2008), \"Guida galattica dei gourmet\" (Robin, 2008), \"Frittology\" (Giulio Perrone Editore, 2009), \"Bloody Hell\" (Demian, 2009), \"Onda d'abisso\" (L'Orecchio di Van Gogh, 2010), \"Nero Lazio\" (Giulio Perrone Editore, 2010), \"Uomini a pezzi\" (eclissi editrice, 2010), \"Fedele al mito\" (L'Amico Fedele onlus, 2012), \"Crisis\" (Edizioni Della Vigna, 2013). Alcuni di questi racconti sono scritti a quattro mani con Francesca Garello e Paolo Corsini.\nAnimazioni teatrali dei suoi racconti sono state realizzate fra gli altri dalla regista Lisa Ferlazzo Natoli nella rassegna \"Nuovi tempi, altri mondi\" (Teatro Biblioteca Quarticciolo di Roma 2009) nonch\u00e9 dal gruppo ludico Elish e dalla compagnia del Teatro Ygramul in pi\u00f9 edizioni del festival Ludika 1234 a Viterbo. Nel 2004 entra a far parte del gruppo di scrittura creativa Carboneria Letteraria, fondato nel 2003 da Paolo Agaraff: nel 2007 collabora con il racconto \"Primo incontro\" all'omonima antologia (Cento Autori, 2007) che raccoglie i contributi dei membri del gruppo. Seguono altre antologie e nel 2014 il romanzo collettivo \"Maiden Voyage\".\nDal novembre 2014 racconta storie di giochi e giocattoli a Wikiradio, su Rai Radio Tre. Nel 2016 ha collaborato alla riapertura del LunEur. Dal 2018 collabora con voci su fumetto e gioco alle opere dell'Istituto dell'Enciclopedia Italiana fondata da Giovanni Treccani. Nel 2019 ha collaborato allo schema generale e alla creazione delle sfide per la trasmissione Rob-O-Cod di Rai Gulp. Dal 2020 insegna Game Culture alla Nuova Accademia di Belle Arti a Roma.\nI principali giochi ideati.\n\"I Cavalieri del Tempio\", scritto in collaborazione con Agostino Carocci, Giuliano Boschi, Luca Giuliano e Massimo Casa viene pubblicato da Edizioni EL nel 1990 e riedito da Rose and Poison nel 2005. Il gioco si avvale di un'accurata ricostruzione storica e di un regolamento dettagliato. Tra il 1995 e il 2002 produce assieme a Pier Giorgio Paglia ed altri autori i giochi di ruolo \"Basic - West\" (Stratelibri), \"Basic - Egitto\" (Stratelibri), \"Orlando Furioso\" (Rose and Poison, gi\u00e0 Comune di Roma 1993) e \"Mediterraneo\" (Quality Game s.r.l., gi\u00e0 Demetra 1991).\nTutti questi sistemi si caratterizzano per la semplicit\u00e0 del regolamento, adatto ad introdurre al gioco i neofiti.\n\"Mediterraneo\" \u00e8 ambientato in un'epoca indefinita e mitologica, e i giocatori si aggirano tra le leggende greche ed etrusche. Varie espansioni sono state pubblicate sulla rivista multimediale \"Entropia\" che usciva in allegato a PowerKaos (Nexus Editrice). \"Orlando Furioso\" \u00e8 invece ambientato nel medioevo fantastico dei poemi cavallereschi, popolato di incantatori malvagi, fanciulle in pericolo, citt\u00e0 fatate, draghi, giganti, e mostri mitologici. Le illustrazioni sul manuale del giocatore sono di Gustave Dor\u00e9.\nTra i giochi da tavolo si ricordano in particolare \"Ulysses\" (Winning Moves Board, \"2001\") e \"Wings of War\" (Nexus Editrice, 2004 e espansioni fino al 2008, poi NG International fino al 2010; distribuzione in inglese Fantasy Flight Games), oggi Wings of Glory (Ares Games 2012), entrambi realizzati in collaborazione con Pier Giorgio Paglia. In \"Ulysses\", i partecipanti assumono il ruolo delle divinit\u00e0. Ciascuno di essi vorrebbe trascinare la nave di Ulisse lungo la rotta pi\u00f9 rapida verso quattro luoghi diversi, che solo lui conosce. Il giocatore cui spetta il turno muove la nave lungo la sua rotta.\nPer vincere bisogna saper nascondere i propri obiettivi e mantenere il controllo della propria nave. In \"Wings of War\" e in \"Wings of Glory\", i giocatori (da 2 a pi\u00f9) possono pilotare aerei della prima o della seconda guerra mondiale. Ogni aereo dispone di un mazzetto di carte-manovra illustrate da grandi frecce: il giocatore ne sceglie tre e le mette in tavola coperte l'una sull'altra. Poi tutti scoprono la prima carta, la pongono davanti al muso del proprio aeroplano e fanno avanzare quest'ultimo in modo da far coincidere la coda dell'aereo con la punta della freccia.\nQuando un giocatore riesce a inquadrare una carta nemica con le proprie armi di bordo, l'avversario pesca una o pi\u00f9 carte di danni a seconda della distanza. Vi sono anche regole opzionali per danni speciali e inseguimenti. Il gioco \u00e8 stato illustrato da Vincenzo Auletta e Dario Cal\u00ec sulla base di un'ampia documentazione storica. Nel 2013 viene lanciato Sails of Glory, progettato con Andrea Mainini e pubblicato dalla Ares Games: con meccanismi simili, si simulano le battaglie navali dell'epoca napoleonica."}
{"id": "305143", "revid": "968255", "url": "https://it.wikipedia.org/wiki?curid=305143", "title": "Sarcasmo", "text": "Il sarcasmo \u00e8 una figura retorica consistente in una forma di ironia amara e pungente, volta allo schernire o ad umiliare qualcuno o qualcosa. Pu\u00f2 essere sottolineato anche attraverso particolari intonazioni della voce, enfatizzando cos\u00ec alcune parole o parti dell'affermazione.\nOrigini.\nLa parola deriva dal tardo latino, \"sarcasmus\", che a sua volta deriva dal greco antico \"sarkasmos\", da \"sarkazein\" - mordersi le labbra per la rabbia-. A sua volta il termine \u00e8 una derivazione di \"sarx\", carne.\nSarcasmo letteralmente pu\u00f2 essere reso con \"tagliare un pezzo di carne da qualcuno\".\n\u00c8 proverbialmente nota come la \"pi\u00f9 bassa forma di arguzia\" (una frase a volte attribuita erroneamente a Oscar Wilde, ma di cui non \u00e8 nota la provenienza). Nel 1983, Leonard Rossiter ha pubblicato un libro dal titolo \"The Lowest Form of Wit\" (ISBN 0-7221-7513-2) che include la storia e le regole del sarcasmo, nonch\u00e9 numerosi commenti sarcastici da parte di personaggi famosi.\nUso.\nIl termine \u00e8 spesso usato a sproposito come sinonimo di \"ironia\". L\"'ironia\" si riferisce per\u00f2 allo stravolgimento del significato letterale delle parole, mentre il \"sarcasmo\" \u00e8 denotato dall'intento volontariamente beffardo dell'affermazione.\n\u00c8 possibile essere ironici senza essere sarcastici, non viceversa: dipende da quale valore si attribuisce alle parole usate.\nIl sarcasmo \u00e8 anche confuso con il cinismo: mentre il secondo \u00e8 caratterizzato da una visione nichilistica della vita e delle persone, il sarcasmo pu\u00f2 avere connotazione positiva.\nIn pratica l'ironia non \u00e8 altro che l'affermazione di un qualcosa che per\u00f2 sta a significare il suo contrario, mentre il sarcasmo sta ad indicare un'affermazione beffarda volontaria. Il sarcasmo consiste nel fingere di prendere in seria considerazione un'affermazione ritenuta sbagliata, per sottolinearne l'assurdit\u00e0. Assomiglia alla satira, ma si differenzia perch\u00e9 la satira \u00e8 palesemente una presa in giro, mentre il sarcasmo si svela solo alla fine del discorso. Per questo una persona sarcastica pu\u00f2 essere confusa con uno che crede in quello che dice, se si prolunga nella finzione. Perci\u00f2 una bella battuta di sarcasmo deve essere breve, tagliente e facilmente comprensibile all'ascoltatore. A differenza del cinismo, della satira e dell'ironia, il sarcasmo non pu\u00f2 essere de-contestualizzato. In altre parole, una battuta di sarcasmo funziona prevalentemente in forma orale. Il sarcasmo \u00e8 una forma di personificazione dell'assurdit\u00e0, come far credere all'interlocutore di essere stati convinti dalla sua esposizione a tal punto da arrivare a conclusioni chiaramente assurde, con l'intento di dimostrare l'infondatezza del concetto originario. Un esempio: \"Hai ragione ad affermare che gli asini volano, ne ho visto uno stamattina che solcava i cieli\".\nSarcasmo nella comunicazione scritta.\nPoich\u00e9 \u00e8 basato sulla comunicazione vocale, il sarcasmo pu\u00f2 essere difficile da comprendere in forma scritta, e pu\u00f2 essere male interpretato. In letteratura, \u00e8 una delle espressioni pi\u00f9 difficili da descrivere, per cui alle volte ci si aiuta mettendo la parola o la frase tra virgolette (\"\"), ma sta alla bravura dello scrittore poter rendere l'esatta misura del sarcasmo. Nella comunicazione moderna, resa pi\u00f9 svelta da Internet, l'intonazione della voce \u00e8 spesso sostituita con l'aggiunta di una emoticon, solitamente la linguaccia, per dare una valenza particolare alla frase. Altri metodi sono l'evidenziazione delle parole con grassetto, corsivo o sottolineature, o con caratteri speciali come *asterischi* o &lt;freccette&gt;. Per indicare una frase sarcastica nelle comunicazioni via Internet si usa talvolta una sintassi mutuata dall'XML, facendola seguire dal tag di chiusura codice_1, spesso semplificato omettendo le parentesi angolate (codice_2) o semplicemente abbreviato alla prima lettera (codice_3).\nIn alcuni casi, come forum Internet o Usenet \u00e8 diffuso anche il metodo di utilizzare palesi errori di scrittura o espressioni dialettali per mostrare una falsa ignoranza.\nNel Regno Unito, i DVD e i programmi televisivi sono sottotitolati per i non udenti con l'uso di (!) (un punto esclamativo tra parentesi) che segue la frase e indica un evidente intento ironico o sarcastico percettibile solo col tono di voce."}
{"id": "305144", "revid": "1573940", "url": "https://it.wikipedia.org/wiki?curid=305144", "title": "Pangasianodon hypophthalmus", "text": "Pangasianodon hypophthalmus (), conosciuto comunemente come pangasio, \u00e8 un pesce osseo d'acqua dolce appartenente alla famiglia Pangasiidae.\nDistribuzione e habitat.\n\u00c8 endemico dei bacini del Mekong, del Chao Phraya e del Mae Klong, in Thailandia, Cambogia, Laos e Vietnam. \u00c8 stato introdotto con acclimatazione in numerosi stati dell'Asia meridionale tra cui Birmania e Bangladesh. Popola le acque dei grossi fiumi ed effettua lunghe migrazioni stagionali per la riproduzione, durante la stagione dei monsoni (maggio-luglio), quando i fiumi invadono le pianure alluvionali di Thailandia, Vietnam e Cambogia.\nDescrizione.\n\"P. hypophthalmus\" presenta un corpo allungato e compresso lateralmente, con testa affusolata e appiattita longitudinalmente e occhi grandi, posizionati nella met\u00e0 inferiore del capo. La bocca \u00e8 ampia, armata di denti piccoli ma affilati e provvista di 2 paia di barbigli: un paio, pi\u00f9 brevi, sulla mascella e due sulla mandibola. La pinna dorsale \u00e8 breve e alta, appuntita, seguita da una piccola pinna adiposa. Le pinne pettorali sono pi\u00f9 grandi delle ventrali, la pinna anale \u00e8 lunga e la pinna caudale fortemente forcuta. Gli adulti hanno livrea uniformemente grigia, spesso con riflessi verdastri o argentei, e una fascia scura nella pinna anale e nei due lobi della caudale, mentre il ventre \u00e8 biancastro. I giovani esemplari presentano due bande scure longitudinali, una lungo la linea laterale e una immediatamente sotto, sempre con ventre chiaro.\nLa taglia massima nota \u00e8 di 130\u00a0cm, il peso massimo pubblicato \u00e8 di 44\u00a0kg.\nBiologia.\nRiproduzione.\nLa riproduzione avviene tra marzo e agosto, gli adulti risalgono i fiumi durante il periodo dei monsoni fino alla parte alta e torrentizia del corso. La deposizione delle uova avviene in zone caratterizzate dall'alternanza di banchi sabbiosi, di rocce e di pozze pi\u00f9 profonde. Le uova sono appiccicose e aderiscono alle radici delle piante acquatiche. Quando il livello delle acque si abbassa sia i riproduttori che i nuovi nati affrontano una nuova migrazione verso valle.\nAlimentazione.\nIl pangasio ha dieta onnivora: preda pesci e invertebrati ma si nutre anche di materia vegetale.\nPesca.\nLa pesca di questa specie \u00e8 stata per secoli un'importante risorsa nel Sud-est asiatico continentale ma a partire dagli anni 2000, in seguito alla rarefazione delle popolazioni naturali, questa specie ha iniziato ad essere allevata intensivamente in impianti di itticoltura. Attualmente \u00e8 una delle specie ittiche pi\u00f9 importanti per la piscicoltura dell'area. Tutto il ciclo produttivo viene effettuato in cattivit\u00e0 senza essere pi\u00f9 dipendente, come in passato, dal rifornimento di giovanili catturati in natura. I paesi che producono le maggiori quantit\u00e0 sono Vietnam, Thailandia, Cambogia, Laos, Birmania, Bangladesh e Cina. Le carni del pangasio si stanno diffondendo anche in Europa e in Italia dove arriva sotto forma di filetto congelato. In Italia \u00e8 stato oggetto di uno studio da parte dell'Istituto Nazionale di Ricerca per gli Alimenti e la Nutrizione, che ha riscontrato che \u00abrispetto alla maggior parte delle specie di acquacoltura nazionale, ha un valore alimentare minore\u00bb.\nAcquariofilia.\nLa crescita \u00e8 rapida e l'allevamento negli acquari domestici, anche di grandi dimensioni, \u00e8 sconsigliato, pertanto \u00e8 possibile tentare l'allevamento solo dei giovani, in un acquario con base superiore a 150\u00a0cm, in gruppi di almeno 5 esemplari.\nConservazione.\nSebbene questa specie sia molto comune negli allevamenti le popolazioni naturali sono considerate dalla IUCN come in pericolo di estinzione. Le catture in natura sono diminuite del 68% dal 1980 in Cambogia e fino al 90% nel fiume Tonle Sap. Le cause della rarefazione sono dovute alla forte sovrapesca e alle alterazioni dell'ambiente. Essendo la specie molto prolifica le popolazioni potrebbero ricostituirsi rapidamente quando le cause di minaccia venissero a cessare, come testimoniato dal rapido, ma transitorio aumento della specie in Cambogia quando un gran numero di giovanili fu rilasciato in natura in seguito all'instabilit\u00e0 politica nel paese."}
{"id": "305163", "revid": "709565", "url": "https://it.wikipedia.org/wiki?curid=305163", "title": "Editio princeps", "text": "La editio princeps (dal latino; plurale \"editiones principes\") \u00e8 la prima edizione a stampa di un'opera apparsa precedentemente all'invenzione della stampa e tramandata manoscritta sino ad allora. L'opera \u00e8 stampata nella stessa lingua in cui fu originariamente scritta dal suo autore e pertanto l\"editio princeps\" non \u00e8 mai una traduzione.\nL'espressione \u00e8 usata per i testi dell'antichit\u00e0 e del Medioevo e soprattutto per le opere latine e greche, ma, con lo stesso criterio appena enunciato, vale anche per le opere italiane (e di altre lingue) tramandate manoscritte sino all'invenzione della stampa. Perci\u00f2 si parla correttamente di \"editio princeps\" della \"Divina Commedia\" di Dante Alighieri (mentre non \u00e8 corretto parlare di \"editio princeps\" de \"I promessi sposi\" di Alessandro Manzoni).\nMolte \"editiones principes\" furono curate da grandi umanisti, come Demetrio Calcondila, Andrea Giovanni Lascaris, Marco Musuro, Marsilio Ficino, Beato Renano e tanti altri. Talvolta fanno riferimento ad esse le suddivisioni in capitoli e paragrafi che troviamo comunemente riportate nelle edizioni attuali.\nA partire dalla fine dell'Ottocento, alcuni ritrovamenti papiracei avvenuti in Egitto, soprattutto a Ossirinco, hanno permesso di pubblicare opere altrimenti perdute di autori greci come Bacchilide, Eroda e Menandro: tali edizioni sono a tutti gli effetti \"editiones principes\". Lo stesso discorso va fatto per i papiri ercolanesi, il cui svolgimento sta riportando alla luce opere filosofiche epicuree.\nImportanza.\nL\"editio princeps\" \u00e8 sempre imprescindibile per l'edizione critica di un testo, anche se non \u00e8 necessariamente la redazione pi\u00f9 attendibile di quel testo, per vari motivi. In particolare, se il testo ha una lunga tradizione di redazioni manoscritte, \u00e8 possibile (e piuttosto probabile) che la prima redazione a stampa sia stata realizzata senza un accurato confronto delle fonti. Altri due motivi possono essere indicati nella fretta di pubblicare e diffondere i testi con il nuovo sistema di produzione appena inventato (la stampa a caratteri mobili) e nella gara fra i tipografi per essere i primi a stampare questo o quel classico. Infine, nessun'opera a stampa, come qualunque altra realizzazione umana, \u00e8 esente da errori. \nMolte \"editiones principes\" attestano un testimone della tradizione poi andato perduto. Manca per le vicissitudini del tempo, o perch\u00e9 l'hanno rovinato i tipografi nell'uso o \u00e8 stato deliberatamente distrutto da essi dopo la prima stampa, divenuto inutile ai loro occhi. In qualche caso, addirittura, l\"editio princeps\" fu redatta sull'unico testimone esistente poi scomparso: in questo caso ha il massimo valore che un'edizione pu\u00f2 avere.\nQui di seguito appare un elenco di \"editiones principes\" suddivise per lingua. Avvertenza:"}
{"id": "305201", "revid": "297059", "url": "https://it.wikipedia.org/wiki?curid=305201", "title": "Karl Barth", "text": "La teologia.\nBarth ha fatto irruzione sulla scena teologica e filosofica europea all'inizio degli anni venti del Novecento con la sua opera pi\u00f9 letta e commentata: \"L'epistola ai Romani\" (\"R\u00f6merbrief\"). Questo testo ha dato inizio a un movimento teologico denominato \"teologia dialettica\" contrapposto alla \"teologia liberale\" di matrice storicista e romantica. Compito della teologia \u00e8 riaffermare, secondo Barth, la relazione \"dialettica\", paradossale, inconcepibile, di \"rottura\" tra Dio e il mondo (l'uomo, la cultura, la storia) contrariamente a quanto affermato dai teologi liberali (Harnack, Troeltsch) che asserivano invece una continuit\u00e0 tra Dio e l'uomo, considerando la fede come un elemento dell'interiorit\u00e0 psicologica dell'uomo e la teologia come l'analisi storico-critica della Scrittura.\nDopo la fase polemica iniziale, Barth si assesta su posizioni pi\u00f9 morbide. Senza smentire mai l'originaria affermazione della trascendenza di Dio, che nei termini di Rudolf Otto \u00e8 \u00abtotalmente Altro\u00bb (\"der ganz Andere\") rispetto all'uomo e al mondo, Barth afferma la predominanza dell'aspetto della relazione e dell'incontro tra uomo e Dio nell'evento di Ges\u00f9 Cristo. Testo fondamentale di questa fase \u00e8 la monumentale \"Dogmatica Ecclesiale\" (\"Kirchliche Dogmatik\") in 13 tomi che ha impegnato l'autore dal 1932 alla morte (1968).\nNel pensiero di Barth si possono individuare quattro momenti cruciali di sviluppo:\nLa formazione, fonti e influenze.\nKarl Barth studia presso varie universit\u00e0 svizzere e tedesche acquisendo una formazione in linea con le tendenze dominanti nel mondo protestante di inizio Novecento. Suoi maestri sono i teologi liberali Herrmann e Harnack, sue letture preferite Schleiermacher e Kant. In linea con questa corrente teologica Barth matura interesse per l'indagine storico-critica, l'interpretazione della fede come \"sentimento interiore\", la riduzione del cristianesimo a messaggio morale di cui Cristo sarebbe stato il pi\u00f9 esemplare portatore.\nNel tempo varie influenze si sovrappongono a questa base e portano Barth a maturare una sensibilit\u00e0 molto diversa. L'attivit\u00e0 pastorale, iniziata nel 1909, il contatto con la questione operaia, la povert\u00e0 materiale e culturale dei suoi parrocchiani, la difficolt\u00e0 a trasmettere e insegnare il Regno di Dio maturano in lui la convinzione della abissale distanza tra la teologia liberale, che aveva imparato all'Universit\u00e0, e la condizione esistenziale concreta della chiesa. Il Regno di Dio diventa una realt\u00e0 \"indicibile\", problematica, trascendente e che se agisce, agisce al di fuori delle capacit\u00e0 umane e delle istituzioni storiche.\nLo scoppio della prima guerra mondiale, nel 1914, porta Barth a prendere le distanze dai suoi maestri tedeschi che avevano dichiarato il loro sostegno alla guerra. Egli vive cos\u00ec il \"tramonto degli dei\", \u00e8 portato a valutare criticamente i suoi maestri e le sue convinzioni.\nL'incontro con i Blumhardt, due pastori carismatici, padre e figlio, che si fanno portatori di un messaggio carico di speranza (presso di loro avvenivano pellegrinaggi e malati mentali guarivano) alimenta in Barth l'idea di un Dio liberatore e rinnovante, che libera, salva, e d\u00e0 speranza al mondo con il suo intervento miracoloso e di grazia. La lettura di Platone, attraverso il fratello Heinrich, lo porta a evidenziare il concetto di un'\u00aborigine\u00bb trascendente, di un piano ideale, \u00abaltro\u00bb e trascendente rispetto al mondo limitato e carico di problematicit\u00e0 e non-senso. Il teologo Overbeck e l'influsso illuminista di cui egli \u00e8 debitore introducono in Barth la concezione di un cristianesimo in totale contraddizione rispetto al mondo e alla cultura. Il messaggio cristiano e Ges\u00f9 Cristo possono essere compresi solo al di fuori degli schemi storici come fatti appartenenti alla \"Urgeschichte\" (protostoria o storia originaria). La scoperta di Dostoevskij si traduce in una lettura del mondo e dell'esistenza come di una realt\u00e0 problematica, stratificata, piena di contraddizioni. La chiesa stessa viene vista come una istituzione umana, limitata e al tempo stesso prometeica in quanto intende sostituirsi a Dio.\nInfine un influsso non determinante, ma chiarificatore, \u00e8 quello di Kierkegaard: grazie al filosofo danese, Barth mette ordine nel \"materiale mentale\" raccolto attraverso tutti questi stimoli, e trova la formula dell'\u00abinfinita differenza qualitativa tra il tempo e l'eternit\u00e0\u00bb che sta alla base di tutta la sua speculazione in particolare negli anni venti, ma anche dopo. In questa prospettiva la fede \u00e8 un dono di grazia, un incontro indeducibile tra uomo e Dio, un salto abissale che non si pu\u00f2 spiegare con le categorie filosofiche e che si situa al di fuori del tempo e della storia. Gli influssi di Dostoevskij e Kierkegaard avvicinano Barth ai temi e alla sensibilit\u00e0 dell'esistenzialismo, pur senza identificarlo con questo movimento, in quanto per Barth la centralit\u00e0 sta in Dio e non nell'uomo e nella sua esistenza.\nIl \"R\u00f6merbrief\" (RB) e la fase dialettica.\nRisultato maturo del travaglio e dell'evoluzione giovanile di Barth \u00e8 il \"R\u00f6merbrief\" del 1922 (una prima edizione, poi totalmente rifatta, era uscita nel 1919). Esso \u00e8 il manifesto della cosiddetta \"teologia dialettica\". Il termine \"dialettica\" sta ad indicare la tendenza di fondo di questa teologia per cui: \nAlla base del \"R\u00f6merbrief\" stanno due affermazioni su Dio \"dialettiche\" che attraversano tutto il testo e che non trovano mai una conciliazione suprema:\nDi questi due aspetti del pensiero del \"R\u00f6merbrief\" quello pi\u00f9 dirompente \u00e8 il primo ed \u00e8 quello pi\u00f9 valorizzato dalla critica e anche dallo stesso Barth.\nIl \"Fides quaerens intellectum\" del 1931.\nDopo la prima fase duramente polemica contro la teologia liberale, Barth ammorbidisce i suoi toni e descrive il rapporto tra fede (grazia divina) e ragione (intelletto umano) non pi\u00f9 in termini cos\u00ec fortemente contrastanti, ma cerca di conciliare i due termini. La fede mantiene il suo assoluto primato, essa \u00e8 dono di Dio, proveniente dalla grazia e indeducibile dalla storia e dalla psicologia. Tuttavia l'intelletto non \u00e8 escluso dallo svolgere un suo ruolo: all'interno del dato della fede tocca all'intelletto infatti cercare di capire e comprendere.\nBarth vede questa impostazione in Anselmo d'Aosta e nel suo \"Proslogion\". Quest'opera, lungi dall'essere la dimostrazione dell'esistenza di Dio \"sola ratione\" \u00e8 in realt\u00e0 la ricerca di conferme e di approfondimenti una volta che ci si trova gi\u00e0 all'interno dalla fede stessa e che la si \u00e8 accettata. Lo schema a cui Barth si rif\u00e0 \u00e8 il \u00ab\"credo ut intelligam\"\u00bb agostiniano, in cui il \"credo\" ha il primato sull\"'intelligo\". Superata la fase polemica contro i teologi liberali, Barth recupera un ruolo alla ragione umana. In quest'opera pi\u00f9 matura, Dio e uomo, fede e ragione, eternit\u00e0 e tempo si trovano dunque in un rapporto di maggiore collaborazione.\nL'umanit\u00e0 di Dio e la \"fase dogmatica\".\nA partire dagli anni trenta fino alla morte avvenuta nel 1968, il pensiero di Barth porta a compimento quell'ammorbidimento di posizioni che gi\u00e0 si era intravisto nello studio su Anselmo d'Aosta. Testo cruciale di questa fase \u00e8 la monumentale \"Dogmatica Ecclesiale\" (\"Kirchliche Dogmatik\" - KD) in 13 volumi che impegner\u00e0 l'Autore per oltre trent'anni. Di rilievo e decisamente pi\u00f9 accessibile \u00e8 una conferenza del 1956 intitolata \"L'umanit\u00e0 di Dio\" in cui gi\u00e0 dal titolo si nota un'evoluzione, senza tuttavia smentite, del suo pensiero. Tratti salienti di questa fase sono fondamentalmente tre:\nL'idea di un Dio-uomo \u00e8 filosoficamente problematica, ma deve essere accolta sulla base della stessa autorivelazione di Dio, al contrario della trascendenza di Dio, filosoficamente pi\u00f9 coerente, ma che va corretta e calibrata sulla base della Rivelazione e in particolare sulla persona di Ges\u00f9 Cristo. In questa prospettiva la filosofia non \u00e8 rigettata dalla teologia, ma essa diviene uno strumento per interpretare meglio la Rivelazione (sulla linea di quanto gi\u00e0 detto da Barth nel \"Fides quaerens intellectum\"). L'importante \u00e8 evitare di assolutizzare un sistema filosofico, ma essere sempre consapevoli dei limiti del pensiero umano mettendo ogni filosofia al servizio di una maggiore comprensione della fede (in questo senso la posizione di Barth riguardo alla filosofia si pu\u00f2 definire \"eclettismo ermeneutico\".\nPunto di arrivo di questa evoluzione \u00e8 l'elaborazione del metodo della analogia fidei all'interno della KD. Con questo termine si intende il metodo con cui Barth, nella sua fase matura, ha voluto esprimere la possibilit\u00e0 di una relazione tra uomo e Dio.\nIl primo termine \u00abanalogia\u00bb presenta una sfumatura di significato diversa e intermedia rispetto a \"uguaglianza\" (che implica coincidenza o identit\u00e0) e a completa diversit\u00e0 (che implica contraddizione o inconciliabilit\u00e0), essa \u00e8 corrispondenza o \"accordo parziale\". Se ci fosse uguaglianza Dio cesserebbe di essere Dio e verrebbe meno la sua infinita differenza qualitativa rispetto alla creatura. Se ci fosse totale diversit\u00e0 Dio sarebbe assolutamente inconoscibile e contraddirebbe l'incarnazione di Cristo.\nIl secondo termine \u00abfidei\u00bb intende essere una contrapposizione al termine \u00abentis\u00bb. L'\u00ab\"analogia entis\"\u00bb infatti era il modo in cui la Scolastica aveva definito il rapporto tra Dio e l'uomo: in questa prospettiva si riteneva di poter dire qualcosa su Dio, sulla sua natura, sui suoi attributi, partendo dall'essere degli enti creati (la natura). Barth, per i suoi presupposti rifiuta ovviamente questa posizione e contrappone l'\u00abanalogia fidei\u00bb. Con essa egli intende sottolineare il fatto che Dio non si pu\u00f2 conoscere mai a partire dalla natura creata, appunto a causa della infinita differenza qualitativa che la separa da Dio, al contrario se conosciamo qualcosa su Dio \u00e8 solo in virt\u00f9 della sua stessa auto-Rivelazione che possiamo accogliere solo nella fede, al di l\u00e0 delle categorie della razionalit\u00e0.\nNel Barth maturo la relazione tra Dio e uomo \u00e8 forte, ma essa non \u00e8 mai una identificazione, poich\u00e9 il presupposto della fase dialettica, la trascendenza di Dio, non viene mai meno. Trascendenza e \"kenosis\" (abbassamento, svuotamento nell'incarnazione in Cristo) di Dio rappresentano due momenti inscindibili che confermano la vocazione autenticamente dialettica del pensiero barthiano.\nBarth, liberali e conservatori.\nSebbene la teologia di Barth si contrapponga criticamente al liberalismo protestante tedesco, essa non ha generalmente trovato favore all'altra estremit\u00e0 del ventaglio teologico: coloro che si attengono alle confessioni di fede protestanti classiche, gli evangelicali ed i fondamentalisti. La sua dottrina della Parola di Dio, per esempio, non procede dall'affermazione o dalla proclamazione che la Bibbia sia uniformemente accurata dal punto di vista storico e scientifico, per poi stabilire altre affermazioni teologiche su quel fondamento.\nAlcuni critici evangelicali e fondamentalisti spesso si riferiscono alle concezioni di Barth come \"neo-ortodossia\", perch\u00e9, sebbene la sua teologia conservi la maggior parte dei concetti della teologia cristiana ortodossa, si rileva come egli respinga il presupposto di base del loro sistema teologico, cio\u00e8 quello dell'inerranza biblica. \u00c8 soprattutto per questo che Barth \u00e8 stato criticato duramente dal teologo evangelico conservatore Francis Schaeffer, studente di un altro grande avversario di Barth, Cornelius Van Til. Questi critici sostengono che proclamare una teologia cristiana rigorosa su un testo biblico di supporto che non sia considerato storicamente accurato, significa separare la verit\u00e0 teologica dalla verit\u00e0 storica. I barthiani rispondono a questo dicendo che affermare come il fondamento della teologia sia l'inerranza biblica, significa, di fatto, far uso di un fondamento diverso da Ges\u00f9 Cristo, e che la nostra comprensione dell'accuratezza ed il valore delle Scritture pu\u00f2 solo emergere propriamente dal considerare ci\u00f2 che significa per esse essere vere testimonianze alla Parola incarnata, Ges\u00f9 Cristo.\nIl rapporto fra Barth, il liberalismo ed il fondamentalismo, per\u00f2, va molto oltre alla questione dell'inerranza. Dalla prospettiva di Karl Barth, il liberalismo, come era compreso nel XIX secolo da Friedrich Schleiermacher e Hegel (suoi esponenti principali) e non necessariamente come espresso da una qualsiasi ideologia politica, non \u00e8 altro che divinizzazione del pensiero umano. Questo, per Barth, conduce inevitabilmente ad uno o pi\u00f9 concetti filosofici che diventano un falso Dio, bloccando, cos\u00ec, la vera voce dell'Iddio vivente. Questo, a sua volta, conduce la teologia a diventare prigioniera delle ideologie umane. Nella teologia di Barth, egli mette sempre in evidenza come concetti umani di qualsiasi tipo \u2013 non importa quanto larghi o stretti \u2013 non possano mai essere considerati identici alla rivelazione di Dio. Sotto questo aspetto, anche la Scrittura \u00e8 considerata linguaggio umano che esprime concetti umani. Essa non pu\u00f2 essere considerata identica alla rivelazione di Dio. Per\u00f2, nella Sua libert\u00e0 ed amore, Dio veramente rivela S\u00e9 stesso attraverso linguaggio e concetti umani perch\u00e9 determinato a comunicare con l'umanit\u00e0 decaduta. Barth afferma che Cristo \u00e8 realmente presente nelle Scritture e nella predicazione della chiesa, facendo cos\u00ec eco alla Confessione elvetica della fede cristiana riformata scritta nel XVI secolo.\nIn generale Barth si pone sulla linea classica della Riforma quando si oppone ai tentativi di rapportare troppo strettamente teologia e filosofia. Il suo approccio a questo tema \u00e8 chiamato \"kerigmatico\" in contrapposizione a quello \"apologetico\".\nCritiche.\nIl filosofo Marco Vannini scrive: \"Come Maritain notava ironicamente di Karl Barth: mette sempre avanti la parola di Dio, ma si tratta in effetti della parola di Barth.\""}
{"id": "305216", "revid": "599013", "url": "https://it.wikipedia.org/wiki?curid=305216", "title": "Gaetano Grieco", "text": "Carriera.\nCresciuto nelle giovanili del Genoa, Grieco ha percorso tutta la trafila delle giovanili prima di approdare alla prima squadra nel 1999-2000 (in Serie B). Nella successiva stagione Grieco si afferma realizzando 5 reti in 20 partite.\nNel 2001-2002 viene ceduto per necessit\u00e0 di bilancio al , squadra con cui debutta in Serie A. Nel 2002-2003 il Parma lo gira in prestito, ma questa volta all' (Serie A).\nNel 2003-2004 torna in prestito al Genoa ma gioca anche 2 spezzoni di partita nella prima parte della stagione con la maglia crociata dei ducali. Nel 2004-2005 Il Foggia lo richiede, ed il Parma lo manda in prestito a farsi le ossa in Serie C1 con la squadra pugliese. Nel 2005-2006 Pierpaolo Marino (direttore generale del Napoli) lo porta a Napoli, disputando una stagione con 16 presenze finali, di cui una sola partendo da titolare.\nNell'agosto del 2006 viene ceduto in prestito all' (in Serie C1). Con i \"Lupi\" conquista la promozione in Serie B dopo la partita vinta 3-0 contro il Foggia. A fine campionato torna a Napoli, ma il 12 agosto 2007 viene ceduto nuovamente in prestito alla .\nIl 12 gennaio 2008 passa, sempre con la forma del prestito, al , in Serie C1.\nAlla fine della stagione \u00e8 rientrato al . Il 28 agosto 2008 passa a titolo definitivo alla , squadra di Lega Pro Prima Divisione. Esordisce il 9 novembre nel derby contro il Sorrento.\nIl 4 gennaio 2010 viene ceduto a titolo definitivo all' in Lega Pro Seconda Divisione. Chiude la stagione 2009-2010 con 14 presenze e 2 gol.\nNel mercato estivo del 2012, svincolato, passa al , militante in Lega Pro Seconda Divisione.\nIl 2 agosto 2013 firma con la militante in Eccellenza Campania: anche grazie ai suoi 15 gol la squadra centra la promozione in serie D.\nIl 3 dicembre 2014 diventa un nuovo giocatore del , squadra militante in Promozione laziale. Dopo 3 reti in maglia biancazzurra, il 16 marzo 2015 il Formia annuncia la risoluzione consensuale del contratto.\nNella stagione 2016-17 gioca con il Virtus Volla, squadra dell'Eccellenza campana.\nIn quella successiva firma per il , formazione di Eccellenza, con cui esordisce con un gol in Coppa Italia. In seguito, per\u00f2, per problemi fisici gioca appena due scampoli di partita in campionato, rimanendo svincolato a dicembre 2017."}
{"id": "305218", "revid": "2217899", "url": "https://it.wikipedia.org/wiki?curid=305218", "title": "Nazionale di calcio degli Stati Uniti d'America", "text": "La nazionale di calcio degli Stati Uniti (in inglese: \"United States men's national soccer team\") \u00e8 la rappresentativa nazionale calcistica dell'omonimo paese nordamericano ed \u00e8 posta sotto l'egida della United States Soccer Federation.\nHa vinto sette CONCACAF Gold Cup (nel 1991, 2002, 2005, 2007, 2013, 2017 e 2021), una CONCACAF Nations League (2019-2020) e vanta dieci partecipazioni al campionato mondiale, dove raggiunse il terzo posto nel 1930, perdendo la semifinale con l'. \u00c8 una delle due nazionali (l'altra \u00e8 la ) non appartenenti alla UEFA o alla CONMEBOL ad avere disputato la semifinale di un campionato del mondo di calcio. Ai mondiali la selezione statunitense si qualific\u00f2 anche per le edizioni del 1934 e del 1950, per poi tornarvi solo quarant'anni pi\u00f9 tardi, nel 1990. Nel 1994 ospit\u00f2 il campionato del mondo (dove raggiunse gli ottavi di finale) e in seguito si \u00e8 qualificata per le successive cinque edizioni del campionato del mondo, un traguardo raggiunto solo da altre sette nazionali. Nel 2002 raggiunse i quarti di finale del mondiale, che perse contro la . Nel 2009 raggiunse la finale della Confederations Cup, che perse contro il . Nella CONCACAF Gold Cup ha raggiunto altre cinque volte la finale (nel 1993, 1998, 2009, 2011, 2019) perdendo sempre contro il .\nLa migliore posizione raggiunta dagli USA nella classifica mondiale della FIFA, in vigore dall'agosto 1993, \u00e8 stata il 4\u00ba posto dell'aprile 2006; la peggiore \u00e8 stata il 36\u00ba posto del luglio 2012. Attualmente occupa il 11\u00ba posto della graduatoria.\nGli Stati Uniti vantano il maggior numero di calciatori con almeno 100 presenze in nazionale.\nStoria.\nLa prima squadra nazionale degli Stati Uniti \u00e8 stata costituita nel 1885: il 28 novembre fu sconfitta dal per 0-1 a Newark, New Jersey. Gli Stati Uniti ebbero la loro rivincita l'anno seguente quando sconfissero la selezione canadese 1-0, sempre a Newark; tuttavia tali partite non furono ufficialmente riconosciute.\nLa partita d'esordio ufficiale della nazionale statunitense fu disputata il 20 agosto 1916 contro la a Stoccolma, vinta per 3-2.\nAi suoi albori la rappresentativa statunitense riscosse un buon successo, ma soltanto dalla met\u00e0 degli anni novanta ha iniziato a riguadagnare prestigio internazionale e valore tecnico.\nAnni 1930-1950.\nAl campionato del mondo del 1930 gli statunitensi vinsero la prima partita nella storia del campionato del mondo di calcio (3-0 contro il a Montevideo), partita che si gioc\u00f2 contemporaneamente ad un'altra \"prima partita\", tenutasi sempre in quella citt\u00e0 e che vide la vittoria della contro il . Il giocatore statunitense Bert Patenaude segn\u00f2 la prima tripletta nella storia del campionato del mondo nella gara vinta dalla sua nazionale contro il per 3-0.\nIn quel primo campionato mondiale gli Stati Uniti arrivarono alle semifinali, dove furono sconfitti per 6-1 dall'. Si classificarono al terzo posto, che resta il migliore piazzamento di sempre ai mondiali della nazionale statunitense e il migliore in assoluto di una nazionale dell'America settentrionale e centrale ai mondiali.\nAnni 1950.\nAl campionato mondiale del 1950 la squadra statunitense, che si present\u00f2 al torneo con una squadra di giocatori part-time messa insieme per l'occasione, fu protagonista di uno dei fatti pi\u00f9 clamorosi nella storia del calcio, procurando all' la sua prima sconfitta di sempre ai campionati mondiali (1-0), dopo che quest'ultima aveva di recente battuto il Resto d'Europa 6-1 in una partita amichevole. Il gol della vittoria venne siglato dal giocatore di origine haitiana Joe Gaetjens. Ciononostante gli Stati Uniti non riuscirono a superare la fase a gironi a causa delle sconfitte patite contro la (1-3) e il (0-2). La straordinaria vittoria sugli inglesi ha ispirato il film \"In campo per la vittoria\".\nDopo il mondiale disputato in Brasile, gli Stati Uniti non riuscirono pi\u00f9 a qualificarsi per un campionato mondiale di calcio per ben quarant'anni. L'Inghilterra vendic\u00f2 in parte la sconfitta subita in Brasile battendo gli Stati Uniti per 6-3 a New York nel 1953 e per 8-1 a Los Angeles nel 1959.\nNegli anni '50 gli USA vinsero tre partite: la gi\u00e0 citata partita contro l'Inghilterra al mondiale 1950 e due incontri contro . La squadra statunitense manc\u00f2 la qualificazione al (a causa dell'esiguit\u00e0 dei fondi, dovette giocare le partite in casa in Messico e ad Haiti) e al (nelle qualificazioni la nazionale, a causa della disorganizzazione della federazione, fu sostituita dal club del St Louis Kutis in due partite contro il .\nAnni 1960.\nNegli anni '60 fu creata la North American Soccer League (NASL) e l'acquisizione dei diritti di trasmissione televisiva del fu tra i motivi del rinnovato interesse per il calcio negli States. Dopo l'entusiasmo generato dalla creazione della NASL negli anni '60 e '70 sembrava che la nazionale statunitense fosse avviata a diventare una delle nazionali di primo piano nel panorama mondiale, ma queste aspettative furono disattese.\nLe qualificazioni al e per il mondiale del 1966 furono negative. La vittoria contro l' (1-0) del 17 marzo 1965 fu la prima per la nazionale a stelle e strisce dopo 11 anni.\nTra l'ottobre e il novembre 1968 gli USA vinsero tre partite consecutive, evento senza precedenti, contro Canada e, due volte, . La qualificazione al era vicina, ma tra l'aprile e il maggio del 1969 due sconfitte contro Haiti nell'ultimo turno delle eliminatorie si rivelarono fatali.\nAnni 1970.\nVista la crescita della NASL, la federazione decise per investimenti pi\u00f9 corposi per lo sviluppo della nazionale, che fu affidata al CT Bob Kehoe. Se negli anni '60 la nazionale aveva disputato solo 19 partite, ne gioc\u00f2 12 nel solo 1973. Nel 1973 sull'isola di Terranova, in vista di una partita di qualificazione al , la squadra si trov\u00f2 in un hotel sovraffollato dove dormivano cinque giocatori in una sola stanza. Nelle qualificazioni perse per 3-2 contro il Canada e fall\u00ec l'accesso alla fase finale, come avvenne anche per il . La federcalcio statunitense organizz\u00f2 partite in tutto il mondo nel tentativo di far guadagnare maggiore esperienza alla squadra. Nell'ottobre 1979 la nazionale gioc\u00f2 nelle Bermude, a Parigi, a Budapest e a Dublino nell'arco di soli 22 giorni.\nAnni 1980.\nTra il 1981 e il 1983 la selezione statunitense gioc\u00f2 solo due incontri.\nAllo scopo di promuovere un programma di sviluppo della nazionale e di rinnovare l'interesse per la NASL, la federcalcio statunitense decise di inserire la nazionale nel campionato del 1983 con il nome di Team America. Questa compagine non aveva la continuit\u00e0 e la regolarit\u00e0 di allenamento delle squadre di club e molti calciatori si rifiutavano di lasciare il proprio club di appartenenza per giocare per il Team America. Furono questi alcuni dei motivi che condussero il Team America a concludere il campionato all'ultimo posto. L'esperimento era fallito e la federcalcio ritir\u00f2 il Team America dalla NASL.\nIn vista delle Olimpiadi di Los Angeles del 1984 e del il comitato olimpico internazionale decise di aumentare le possibilit\u00e0 che le nazionali non appartenenti alla zona UEFA o alla zona CONMEBOL si qualificassero per la fase a eliminazione diretta, stabilendo che queste compagini avrebbero potuto schierare anche giocatori senior, purch\u00e9 non scesi in campo in precedenza in partite della Coppa del mondo di calcio. Gli Stati Uniti inserirono dunque molti senior nella squadra che gioc\u00f2 le Olimpiadi, ma la rappresentativa statunitense non riusc\u00ec ad andare oltre la prima fase del torneo.\nNel 1988 agli USA fu assegnata l'organizzazione del e l'anno dopo la squadra ottenne la qualificazione per il mondiale di Italia '90, grazie alla prima vittoria in trasferta dopo due anni, contro (1-0). Tra i migliori elementi della nazionale a stelle e strisce spiccavano Balboa e Wynalda. In vista della fase finale il CT Bob Gansler dovette rinunciare per infortunio a Rick Davis e Hugo P\u00e9rez, giocatori di esperienza, e convoc\u00f2 numerosi giovani. Gli Stati Uniti furono eliminati al primo turno, subendo tre sconfitte: 1-5 contro la , 0-1 contro l' e 1-2 contro l'.\nAnni 1990.\nNel marzo 1991 gli Stati Uniti vinsero la North America Cup dopo aver pareggiato per 2-2 contro il e aver battuto il per 2-0. Nel maggio seguente sconfissero l' per 1-0 nella World Series of Soccer. Si aggiudicarono anche la prima edizione della CONCACAF Gold Cup, superando Trinidad e Tobago (2-1), (3-0) e (3-2) nel girone, Messico (2-0) in semifinale e (4-3 ai tiri di rigore dopo lo 0-0 dei tempi supplementari) in finale.\nNel 1992 negli Stati Uniti disput\u00f2 la prima edizione della U.S. Cup, voluta per promuovere ulteriormente il calcio negli States. La squadra di casa si aggiudic\u00f2 il girone all'italiana con , e , con due vittorie e un pari contro gli italiani. Nella U.S. Cup del 1993 gli Stati Uniti chiusero al terzo posto, sconfitti da brasiliani e tedeschi, ma vittoriosi con l' per 2-0.\nIl campionato del mondo 1994 fu il definitivo trampolino di lancio per il calcio negli Stati Uniti: il Paese era scelto per ospitare la rassegna iridata, e sempre in questo periodo la Federazione, come contropartita imposta dalla FIFA, fond\u00f2 la Major League Soccer.\nLa squadra degli USA forn\u00ec un'ottima prova nella fase a gironi della Coppa del mondo giocata in casa. La formazione allenata da Bora Milutinovi\u0107, qualificata di diritto in quanto compagine del paese ospitante, pareggi\u00f2 contro la Svizzera (1-1), batt\u00e9 la , allora quarta nella classifica mondiale della FIFA (2-1), e perse di misura (0-1) contro la , ottenendo l'accesso agli ottavi di finale di un mondiale per la prima volta dal 1930. Il cammino dei padroni di casa termin\u00f2 in questo turno contro il , futuro campione del mondo, che vinse per 1-0. La gara fu giocata il 4 luglio, giorno di festa nazionale.\nMalgrado il buon cammino, Milutinovi\u0107 fu sollevato dall'incarico nel 1995. Passata ad interim, nell'aprile 1995, sotto la guida di Steve Sampson, gi\u00e0 vice di Milutinovi\u0107, la squadra ben figur\u00f2 alla Coppa America dello stesso anno, alla quale fu invitata a partecipare insieme al . Gli statunitensi vinsero il girone mettendosi davanti (battuta per 3-0), e e ai quarti di finale eliminarono il Messico ai tiri di rigore, raggiungendo la semifinale contro il , che vinse per 1-0 ed elimin\u00f2 gli USA, proprio come al mondiale dell'anno prima. Nella finale per il terzo posto la squadra a stelle e strisce fu sconfitta per 4-1 dalla . Grazie alle buone prestazioni in Coppa America, nell'agosto 1995 Sampson dismise i panni di traghettatore e fu nominato ufficialmente nuovo CT degli USA.\nNella CONCACAF Gold Cup del 1998, disputata in casa nel mese di febbraio, la squadra si piazz\u00f2 seconda, dopo aver sconfitto in semifinale il Brasile campione del mondo in carica per 1-0.\nMeno fortunata fu la partecipazione al campionato del mondo del 1998, dove gli USA, qualificatisi arrivando secondi nel girone finale di sei squadre (a un punto dal Messico capolista), uscirono al primo turno perdendo tutti e tre gli incontri: 2-0 con la , 1-0 con la e 2-1 contro l']. Questa partita fu importante anche per il clima politico e sociale in cui si gioc\u00f2: per lanciare un messaggio contro l'odio tra il mondo occidentale e quello orientale, prima dell'incontro i giocatori delle due squadre si fecero fotografare mentre si abbracciavano e si stringevano la mano.\nIl CT Steve Sampson fu ritenuto il principale responsabile della disfatta, dato che aveva tolto la fascia di capitano a John Harkes solo poche settimane dopo avergli espresso la propria fiducia e avendo escluso dalla rosa per il mondiale francese numerosi giocatori rivelatisi fondamentali per la qualificazione. Nel febbraio 2010 sarebbe emerso che Sampson aveva tolto i gradi ad Harkes perch\u00e9 questi aveva avuto una relazione con la moglie del compagno di squadra Eric Wynalda. A condizionare il rendimento della squadra al mondiale furono per altro due infortuni importanti, quelli occorsi a Eric Wynalda e a Tab Ramos. Sampson si dimise il 29 giugno 1998.\nGli anni 2000.\nMalgrado la crescita di popolarit\u00e0 del calcio negli USA negli anni '90, la nazionale maschile statunitense aveva vissuto all'ombra della fortissima nazionale femminile, una delle pi\u00f9 quotate a livello mondiale, fatto che continuava a relegare il \"soccer\" maschile a comprimario di altri sport quali baseball, football americano e pallacanestro.\nNell'ottobre 1998 la nazionale degli USA pass\u00f2 sotto la guida del CT Bruce Arena, che esord\u00ec in amichevole a San Jose, in California, contro l' il 6 novembre 1998. Alla CONCACAF Gold Cup 2000 gli USA si fermarono ai quarti di finale, dove furono battuti dalla Colombia ai tiri di rigore dopo che i tempi supplementari si erano chiusi sul 2-2.\nQualificatisi per il campionato mondiale 2002, gli Stati Uniti si rivelarono la sorpresa del torneo, sconfiggendo nella fase a gruppi il (3-2) e pareggiando contro i padroni di casa della (1-1). La sconfitta contro la gi\u00e0 eliminata , per 3-1, fu ininfluente ai fini della qualificazione al turno successivo. Agli ottavi di finale gli USA incontrarono i rivali continentali del per la prima volta in un mondiale e vinsero la partita per 2-0. Brian McBride apr\u00ec le marcature e Landon Donovan segn\u00f2 il secondo gol. Quella vittoria port\u00f2 la squadra ai quarti di finale, dove la compagine a stelle e strisce fu eliminata in modo controverso dalla Germania futura finalista (1-0).\nAnche se l'ombra della nazionale femminile non scomparve del tutto, la nazionale maschile statunitense si dimostr\u00f2 dunque compagine altamente competitiva, spesso in grado di giocare alla pari o sconfiggere le nazionali pi\u00f9 titolate al mondo. Negli anni 2000 il calcio statunitense si rese famoso per aver lanciato a livello internazionale molti portieri. Tre portieri statunitensi iniziarono la stagione 2003-2004 della Premier League. Due di loro (Brad Friedel nel 2002-2003 e Tim Howard nel 2003-2004) vinsero il premio di \"Portiere dell'anno\", assegnato in base ai voti degli stessi calciatori.\nIn virt\u00f9 dei risultati positivi, nel primo decennio degli anni 2000 la nazionale statunitense entr\u00f2 costantemente nella top 15 della graduatoria mondiale della FIFA, stilata mensilmente. Il miglior piazzamento di sempre nella classifica resta il 4\u00ba posto, ottenuto per la prima volta nell'aprile 2006. Molti calciatori statunitensi proseguirono con successo la propria carriera nei campionati europei. Anche le nazionali giovanili statunitensi seppero affermarsi, come dimostr\u00f2 la vittoria della Milk Cup 2005 ottenuta dalla rappresentativa Under-18. Sotto la guida di Arena la nazionale vinse la CONCACAF Gold Cup nel 2002 (2-0 in finale alla ) e nel 2005 (3-1 ai tiri di rigore nella finale contro dopo lo 0-0 dei tempi supplementari) e nel 2003 si piazz\u00f2 seconda nel torneo, fermata dal Brasile in semifinale (2-1 dopo i tempi supplementari).\nQualificatasi per il suo ottavo mondiale, quello di Germania 2006, dopo aver battuto il per 2-0 a Columbus, gli USA furono inseriti nel girone E con , e . Furono eliminati al primo turno in quanto ultimi classificati (sconfitte per 3-0 contro la Repubblica Ceca e per 2-1 contro il Ghana, inframmezzate dal bel pareggio per 1-1 contro l'Italia, poi campione del mondo). Dopo il mondiale del 2006 si ritir\u00f2 Claudio Reyna, uno dei giocatori statunitensi pi\u00f9 forti e rappresentativi di sempre, con all'attivo 112 presenze e 8 gol in nazionale.\nDopo il fallimento della nazionale al mondiale tedesco, fu annunciato che il contratto della federcalcio statunitense con Bruce Arena, CT pi\u00f9 vincente nella storia della nazionale, non sarebbe stato rinnovato alla sua scadenza naturale, prevista per la fine del 2006. L'allenatore lasci\u00f2 dunque la squadra con alcuni record, come le 75 vittorie ottenute dal 1998 al 2006 (pi\u00f9 di ogni altro CT degli USA) e ottimi piazzamenti nel ranking FIFA.\nArena fu sostituito in panchina dall'amico e assistente Bob Bradley, nominato CT ad interim l'8 dicembre 2006. Dopo una serie di vittoriose amichevoli (tra cui una vinta per 2-0 contro il Messico), il 15 maggio 2007 la federazione decise di dare a Bradley il ruolo di CT in via definitiva. Nel giugno seguente la nazionale statunitense si aggiudic\u00f2 in casa la Gold Cup 2007, battendo in finale il per 2-1 al Soldier Field di Chicago (seconda vittoria contro i rivali messicani in quattro mesi) e laureandosi cos\u00ec campione continentale per la quarta volta. A conferma dei progressi compiuti dalla nazionale statunitense ci fu anche il bel risultato al mondiale Under-20 2007 in Canada, dove gli statunitensi batterono il Brasile e l'Uruguay e uscirono poi sconfitti nei quarti di finale dopo i tempi supplementari contro l'Austria. Alla Coppa America 2007, dove mand\u00f2 una squadra composta per lo pi\u00f9 da giovani calciatori militanti nella MLS, la nazionale statunitense perse tutte e tre le partite della fase a gironi, contro , e . Nel primo anno di gestione Bradley ottenne 12 vittorie e un pareggio e sub\u00ec 5 sconfitte, rimanendo imbattuto per 10 partite consecutive nell'arco di 10 mesi.\nAlle Olimpiadi di Pechino 2008 la nazionale statunitense usc\u00ec al primo turno dopo aver vinto 1-0 con il Giappone, pareggiato 2-2 con l'Olanda e perso 1-2 con la Nigeria, poi finalista.\nAvendo vinto la Gold Cup 2007, gli Stati Uniti parteciparono in Sudafrica alla Confederations Cup 2009. Pur avendo perso le prime due partite del girone contro e , riuscirono nell'impresa di qualificarsi alla semifinale vincendo per 3-0 contro l'. A parit\u00e0 di punti e differenza reti con gli italiani (anche l'Egitto chiuse il girone con 3 punti, dopo aver sorprendentemente battuto l'Italia per 1-0) gli statunitensi, anche se sconfitti nel confronto diretto, prevalsero per il maggior numero di gol segnati (4 contro 3). Dopo aver battuto a sorpresa la campione d'Europa per 2-0 in semifinale (prima sconfitta per gli spagnoli dopo 35 partite di fila da imbattuti e dopo 15 vittorie di fila), sfiorarono l'impresa nella sfida decisiva contro il , terminando il primo tempo in vantaggio di due gol (2-0), prima di essere raggiunti e superati (3-2) dai campioni uscenti nei minuti finali.\nPoche settimane pi\u00f9 tardi gli Stati Uniti raggiunsero la finale della Gold Cup 2009, ma furono malamente sconfitti per 5-0 dal .\nGli anni 2010.\nAl mondiale sudafricano 2010 gli USA, qualificati alla fase finale come primi classificati del girone conclusivo della zona CONCACAF, furono inseriti nel girone C con , e . La squadra esord\u00ec pareggiando per 1-1 contro gli inglesi, per poi fermare sul 2-2 gli slavi: la formazione rimont\u00f2 due gol di scarto e recrimin\u00f2 per una terza rete ingiustamente annullata. Nell'ultima partita del gruppo, contro gli africani, dopo aver rischiato l'eliminazione, gli USA, grazie al gol di Landon Donovan nel recupero, ottennero la vittoria e la qualificazione agli ottavi come primi classificati. Fu il ad avere la meglio in questo turno, imponendosi per 2-1 dopo i tempi supplementari.\nNell'estate 2011 seguente, la nazionale statunitense fu impegnata nella Gold Cup. Super\u00f2 la fase a gironi grazie alle vittorie con e , nonostante la sconfitta contro per 2-1. Ai quarti di finale sconfisse la per 2-0 e in semifinale vendic\u00f2 la sconfitta subita nei gironi contro Panama, vincendo per 1-0 e raggiungendo la quarta finale consecutiva di Gold Cup. Qui incontr\u00f2 nuovamente il dopo la finale del 2009. Gli Stati Uniti furono sconfitti di nuovo dai rivali messicani per 4-2, in rimonta. Dopo il torneo Bob Bradley fu esonerato e sostituito, il 29 luglio 2011, dal tedesco J\u00fcrgen Klinsmann.\nNella prima amichevole del 2012 gli Stati Uniti vinsero di misura contro l'Italia. L'operato dell'ex centravanti della non fu esente da critiche, con appunti mossi in particolare ai suoi metodi di allenamento. Nonostante le polemiche, il primo biennio in panchina si concluse con il sorriso: la squadra vinse infatti la Gold Cup 2013 piegando in finale Panama. A settembre la formazione statunitense si qualific\u00f2 inoltre per il mondiale brasiliano del 2014.\nAl debutto nel torneo brasiliano gli statunitensi vendicarono la sconfitta del 2010 contro il Ghana vincendo per 2-1 contro gli africani. Il successivo pareggio con il Portogallo (2-2) e la sconfitta con la Germania (1-0) permisero di accedere agli ottavi, con il secondo posto in classifica. Come gi\u00e0 capitato in Sudafrica, agli \"States\" risultarono fatali i tempi supplementari: il si impose infatti per 2-1, eliminando gli uomini di Klinsmann-\nLa Gold Cup 2015 si tradusse in un'ulteriore delusione per la squadra che, eliminata dalla in semifinale, perse ai tiri di rigore contro Panama la sfida per il bronzo. Per gli USA fu il peggiore piazzamento nel torneo continentale dal 2000 e la prima eliminazione prima della finale dal 2003.\nNell'autunno 2015, per effetto delle nuove norme approvate dalla FIFA, gli statunitensi sostennero uno spareggio con il Messico per decidere la rappresentante CONCACAF alla Confederations Cup 2017: le due rivali si erano infatti aggiudicate le ultime due edizioni del torneo confederale. La vittoria per 3-2 nei supplementari al Rose Bowl di Pasadena dette alla \"Tricolor\" l'accesso alla manifestazione.\nNel giugno 2016 il paese ospit\u00f2 l'edizione del centenario della Copa Am\u00e9rica, dove gli USA si classificarono al quarto posto. Dopo aver perso all'esordio contro la , vinsero infatti le due successive partite contro (4-0) e (1-0) e si qualificarono come primi classificati nel girone grazie ad una migliore differenza reti rispetto alla Colombia (pur avendo perso lo scontro diretto con i sudamericani). Nei quarti di finale sconfissero per 2-1 ed eliminarono l' (2-1), ma poi persero malamente la semifinale contro l' (4-0). Si piazzarono quarti dopo essere stati battuti ancora dai colombiani (1-0) nella finale per il terzo posto. Per gli USA il quarto posto rappresent\u00f2 il miglior piazzamento in Coppa America dal 1995.\nIl 21 novembre 2016 Klinsmann fu esonerato per via del rendimento deficitario della squadra nelle eliminatorie del mondiale 2018. Nel quinto turno delle qualificazioni al mondiale di Russia, anche noto come Hexagonal, gli Stati Uniti rimediarono infatti due sconfitte, in casa contro il Messico (1-2) e in trasferta contro la Costa Rica (4-0), nelle prime due giornate. Il 21 novembre Klinsmann fu esonerato e sostituito l'indomani dal rientrante Bruce Arena, di nuovo alla guida della nazionale a stelle e strisce dopo dieci anni.\nNell'estate 2017 gli USA riportarono il sesto successo in Gold Cup, sconfiggendo in finale la Giamaica per 2-1.\nGli Stati Uniti mancarono poi clamorosamente la qualificazione al mondiale di Russia 2018. Sulla loro classifica pes\u00f2 infatti, in maniera decisiva, la sconfitta con . All'ultima giornata delle qualificazioni CONCACAF alla fase finale del mondiale, l'11 ottobre 2017, la squadra statunitense si present\u00f2 a quota 12 punti in classifica, con due punti di vantaggio e migliore differenza reti su e , appaiate a 10 punti. Ci\u00f2 significava che anche in caso di sconfitta gli USA sarebbero stati eliminati solo in caso di vittoria delle due centramericane. La sconfitta per 2-1 contro i caraibici, unita alle vittorie di honduregni e panamensi, volle dire quinto posto per un punto (alle spalle di Panama e Honduras) e lasci\u00f2 fuori gli Stati Uniti dalla fase finale di un mondiale dopo 31 anni. A seguito della mancata qualificazione alla fase finale del mondiale, due giorni dopo Bruce Arena si dimise da CT.\nIl ruolo di commissario tecnico fu poi affidato ad interim a Dave Sarachan, rimasto in carica per poco pi\u00f9 di un anno, con un bilancio di 3 vittorie, 4 pareggi e 5 sconfitte. Il 2 dicembre 2018 la panchina pass\u00f2 al CT Gregg Berhalter, con cui nel luglio seguente la squadra raggiunse la finale della Gold Cup 2019, dove fu sconfitta di misura (1-0) dal Messico.\nGli anni 2020.\nBerhalter guid\u00f2 poi gli Stati Uniti alla vittoria della God Cup 2021, ottenuta battendo in finale il Messico per 1-0 dopo i tempi supplementari.\nColori e simboli.\nSin dalla sua prima partita non ufficiale contro il Canada, la nazionale statunitense ha indossato frequentemente come prima tenuta una maglia bianca con calzoncini blu e calzettoni bianchi. Nel 1950 appare una banda diagonale rossa che parte dalla spalla destra e attraversa tutta la maglia. La banda viene ripresa nella terza maglia del 2003, 2004 e 2006, e inoltre nella prima, seconda e terza maglia del 2010, di colorazioni differenti. Adidas \u00e8 stato il fornitore tecnico dal 1985 al 1994. Dal 1995 le maglie della nazionale vengono fornite dall'azienda statunitense Nike.\nCommissari tecnici.\nLa nazionale statunitense \u00e8 stata guidata da 38 commissari tecnici. Il primo fu Thomas Cahill, che la guid\u00f2 dal 1916 al 1924. Bruce Arena \u00e8 l'allenatore che vanta ancor oggi il maggior numero di vittorie nella storia della nazionale.\nQuesta \u00e8 la lista completa dei commissari tecnici che si sono succeduti alla guida della nazionale statunitense dal 1916 a oggi.\nBilancio aggiornato al 7 giugno 2021.\nFonti: \nUSMNT All-Time Scores - SoccerOverThere.com.\nUSA national football team \nConfronti con le altre nazionali.\nQuesti sono i saldi degli Stati Uniti nei confronti delle nazionali con cui sono stati disputati almeno 10 incontri.\nStatistiche dettagliate sui tornei internazionali.\nGiochi olimpici.\nNOTA: per le informazioni sui risultati ai Giochi Olimpici nelle edizioni successive al 1948 visionare la pagina della Nazionale olimpica.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le sfide di qualificazione al campionato mondiale di calcio 2022 contro , e del 28, 30 gennaio e 2 febbraio 2022.\n\"Presenze e reti aggiornate al 2 febbraio 2022.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nStatistiche aggiornate al 2 febbraio 2022.\nIn grassetto i giocatori ancora in attivit\u00e0 in nazionale."}
{"id": "305224", "revid": "697352", "url": "https://it.wikipedia.org/wiki?curid=305224", "title": "Sistema di collaudo automatico", "text": "I sistemi di collaudo automatico, comunemente definiti con l'acronimo inglese ATE (\"Automatic Test Equipment\"), sono tutti quei dispositivi o sistemi, usati per collaudare schede a circuito stampato, circuiti integrati, o qualsiasi altro componente o modulo elettronico correlato. In molti casi \u00e8 costituito da una vera e propria stazione di lavoro automatica, installata alla fine della linea di produzione, preposta al collaudo del prodotto finito, ad esempio un televisore o un computer. \nI dispositivi ATE possono essere controllati da PC o PLC tramite appositi software di gestione e i risultati di collaudo archiviati in database per l'analisi del controllo qualit\u00e0."}
{"id": "305235", "revid": "2091899", "url": "https://it.wikipedia.org/wiki?curid=305235", "title": "Imbragatura", "text": "L'imbracatura o imbragatura, o imbraco, \u00e8 un indumento costituito da larghe cinture di stoffa collegate tra loro dette \"brache\" (o talvolta in parte impropriamente \"braghe\") che, cingendo ai fianchi e alle cosce chi le indossa, ne permette l'assicurazione ad una corda o ad un filo di sicurezza (linea vita) e lo svolgimento di tutte le manovre di sicurezza.\nL'imbracatura \u00e8 utilizzata sia in ambito sportivo, come in arrampicata, alpinismo, speleologia, torrentismo, e vela, che in ambito lavorativo, quando il lavoratore \u00e8 esposto al pericolo di cadute dall'alto.\nLe imbracature devono rispettare gli standard europei di sicurezza previsti dalle specifiche norme EN 12277. Tutti i modelli prodotti e venduti nella Comunit\u00e0 Europea vengono di conseguenza testati \"ad hoc\" per garantire resistenza, comfort e funzionalit\u00e0 dell'articolo.\nImbracatura per arrampicata e alpinismo.\nL'imbracatura viene utilizzata per collegare l'arrampicatore alla corda, proteggendolo quindi (indirettamente) in caso di caduta. \u00c8 infatti la corda che assorbe e trattiene la caduta, mentre l'imbragatura ha l'importante scopo di distribuire in modo uniforme, e scaricando su zone del corpo non critiche, lo strappo derivante dalla forza d'arresto. Tale strappo, secondo le attuali normative, deve essere trasmesso al corpo dell'arrampicatore tramite un punto di applicazione posto superiormente al suo baricentro; le norme prevedono altres\u00ec che non debba essere possibile, in nessun caso, lo sfilamento del corpo di chi cade. \nL'imbracatura pu\u00f2 essere munita anche di portamateriali, utili per appendervi moschettoni, rinvii e quant'altro sia necessario utilizzare per la progressione in parete.\nTipologie.\nSul mercato vi sono due tipologie di imbragatura studiati per l'arrampicata: l'imbragatura di tipo \"\"bassa\" costituita da una cintura con cosciali, anche regolabili, e l'imbragatura \"completa\"\" o \"intera\", ossia fornita di protezione avvolgente delle spalle.\nNell'arrampicata moderna si \u00e8 consolidato l'utilizzo di imbragature basse. All'interno dei passanti di cintura e cosciali dell'imbracatura si infila la corda d'arrampicata, che viene poi annodata con un nodo delle guide con frizione (o nodo a otto ripassato). Tali moderne imbragature possono solitamente presentare una fettuccia ad anello, detta \"anello di servizio\", che congiunge la cintura ai cosciali e che viene utilizzata come strumento di collegamento delle attrezzature in molte manovre. Non bisogna mai fare affidamento, nel legare la corda, sull'anello di servizio.\nL'imbracatura intera era in voga fino agli anni Ottanta, e viene ancora utilizzata in alcuni ambiti dell'alpinismo, come per esempio sulle vie ferrate, o in particolari frangenti in cui l'alpinista debba sostenere sulle spalle uno zaino molto pesante. L'utilizzo del solo imbrago basso con zaino pesante sulle spalle, in caso di strappo per una caduta, potrebbe infatti causare una curvatura all'indietro della spina dorsale oltre il suo normale limite fisiologico, mentre l'imbragatura intera solitamente fornisce un punto di collegamento alla corda pi\u00f9 alto, a livello dello sterno.\nEsistono infine anche imbracature cosiddette \"combinate\", costituite da una parte bassa (la moderna imbragatura costituita da cintura e cosciali) a cui viene abbinata una parte alta, detta \"pettorale\" (costituita da bretelle di fettucce che cingono le spalle dell'arrampicatore e che vengono chiuse con l'ausilio di un cordino all'altezza dello sterno): le due imbragature vengono collegate tra loro tramite la corda di cordata. Il vantaggio di questa soluzione sta nella maggior praticit\u00e0 (possibilit\u00e0 di spogliarsi o coprirsi senza slegarsi) e versatilit\u00e0 (l'imbracatura bassa pu\u00f2 anche essere utilizzata separatamente in altre attivit\u00e0 alpinistiche e di arrampicata).\nImbracature per speleologia e torrentismo.\nImbragature simili a quella alpinistica si usano in speleologia e torrentismo; queste ultime talvolta possono avere delle protezioni in PVC per proteggere i cosciali e la muta (quando indossata), dall'abrasione con la roccia.\nHanno solitamente un punto di attacco pi\u00f9 basso per permettere un uso pi\u00f9 efficace degli strumenti di risalita su corda. Quelle per speleologia sono aperte, e vengono chiuse con un \"maillon rapid\" al quale vengono agganciati gli strumenti di progressione (discensore, bloccanti).\nImbracatura da vela.\nL'imbragatura da vela \u00e8 un tipo di imbragatura utilizzata nella disciplina sportiva della vela per utilizzare i trapezi. Si tratta di un'imbragatura completa che serve a sostenere l'uomo impegnato al trapezio e presenta un forte sostegno per la schiena.\nImbracatura da lavoro.\nL'imbragatura da lavoro, che la pi\u00f9 recente normativa italiana sui \"lavori in quota in condizioni di sicurezza\" definisce sempre come \"imbracatura\", \u00e8 un dispositivo di protezione individuale e differisce rispetto a quella sportiva perch\u00e9 rispondente ad una normativa pi\u00f9 rigida: si parte infatti dal presupposto che un lavoratore che debba usare un imbrago deve rivolgere la propria attenzione al lavoro che svolge, e non alla situazione in cui si trova. Pertanto, sono richieste norme di sicurezza pi\u00f9 stringenti.\nLinea guida.\nCostituisce l'elemento di presa del corpo dell'operatore e ne deve garantire l'arresto in condizioni di sicurezza in caso di caduta e il successivo sostegno in sospensione. Deve avere bretelle adeguate ai movimenti che deve fare l'operatore e cosciali di adeguate dimensioni e imbottiti, conformi alla norma sul posizionamento, confortevoli per il sostegno in sospensione, con attacchi anticaduta anteriore sternale e/o posteriore dorsale, in base alla valutazione dei rischi. Deve avere incorporata una cintura di posizionamento comoda e imbottita, per garantire adeguato sostegno e trattenuta nelle operazioni di lavoro con funi, con attacchi sia laterali che centrale addominale. Pu\u00f2 avere un sedile incorporato nei cosciali, nel caso di uso per lunghe operazioni in sospensione. Deve essere certificata conforme alla norma EN361 e ad una, o entrambe, delle norme EN358 e EN813.\nTipologie di imbragature.\nI vari tipi di imbracatura definiti dalla norma sono:\nMolti imbraghi in commercio rispondono ai requisiti di pi\u00f9 norme.\nProduttori.\nNel seguente elenco alcuni dei maggiori produttori di imbracature:"}
{"id": "305236", "revid": "1456895", "url": "https://it.wikipedia.org/wiki?curid=305236", "title": "Vezzana", "text": "La cima della Vezzana, o pi\u00f9 semplicemente Vezzana, \u00e8 la montagna pi\u00f9 alta delle Pale di San Martino (3.192 m s.l.m.) ed \u00e8 situata al confine tra il territorio comunale di Canale d'Agordo e di Primiero San Martino di Castrozza.\nDescrizione.\nSi localizza nei pressi del passo Rolle, nella parte nordoccidentale del gruppo dolomitico. \u00c8 delimitata a sud dal passo del Travignolo (2.925 m) e a nord dal passo di Val Strut (2.870 m), oltre i quali si innalzano rispettivamente il Cimon della Pala e il Campanile di Val Strut. A est si sviluppa la valle delle Galline, che confluisce nella valle delle Comelle, mentre a ovest si trova un altro canalone, in parte occupato dal ghiacciaio del Travignolo, che raggiunge l'alta val Venegia.\nLa Vezzana venne conquistata nel giugno 1878 dagli inglesi Douglas William Freshfield e Charles Comyns Tucker, che arrivarono in vetta dal ghiacciaio del Travignolo. Giunti in cima, essi osservarono dirimpetto il Cimon della Pala, la vetta erroneamente ritenuta al tempo pi\u00f9 elevata, ma non si resero conto di aver appena conquistato la cima realmente pi\u00f9 alta della catena montuosa.\nLa Cima Vezzana \u00e8 raggiungibile da un sentiero poco tecnico, ma abbastanza faticoso e offre un panorama sulle zone circostanti, soprattutto sull'altipiano delle Pale di San Martino e sulla zona del Passo Rolle.\nLa cresta est, verso la Val Strutt \u00e8 percorsa invece dalla via Ferrata \"Gabitta d'Ignoti\" che, combinata con la via normale, offre un anello del piccolo sottogruppo.\nLa sua parete nord-ovest, per quanto imponente, \u00e8 sempre stata di scarso interesse, nonostante sia percorsa da alcuni itinerari di media difficolt\u00e0, cos\u00ec come le pareti del Nuvolo e di Cima delle Comelle, elevazioni della cresta sud-est, in cui c'\u00e8 una via di Ettore Castiglioni, insieme con altri itinerari pi\u00f9 o meno difficili."}
{"id": "305238", "revid": "729019", "url": "https://it.wikipedia.org/wiki?curid=305238", "title": "Salvatore Todaro", "text": "Comandante di sommergibili della Regia Marina durante la seconda guerra mondiale ricevette diverse decorazioni.\nBiografia.\nSalvatore Todaro (pr. \"T\u00f2daro)\" (famiglia paterna originaria di Palma di Montechiaro, prov. di Agrigento), crebbe a Chioggia e poi entr\u00f2 all'Accademia navale di Livorno il 18 ottobre 1923 venendo promosso guardiamarina nel 1927, dopo aver completato il corso. L'anno successivo, promosso sottotenente di vascello, venne destinato a Taranto per frequentare il corso di osservazione aerea, per essere successivamente assegnato a diversi incarichi a terra (comando del dipartimento dello Jonio e basso Adriatico a Taranto nel 1931) ed imbarchi su unit\u00e0 di superficie (incrociatore \"Trieste\" nel 1932).\nNel 1933, a Livorno, si sposa con Rina Anichini, dalla quale ha due figli: Gian Luigi (1939-1992) e Graziella Marina (1943).\nIl 27 aprile 1933, a La Spezia, ha un incidente aereo a bordo di un S.55 della 187\u00aa squadriglia su cui \u00e8 imbarcato in qualit\u00e0 di osservatore: l'acqua sollevata da un siluro colpisce l'idrovolante nei piani di coda e lo fa infilare in mare. Todaro ha una frattura della colonna vertebrale che lo obbligher\u00e0 a portare per il resto della vita un busto. Dopo esser stato alla dipendenza della Regia Aeronautica presso il comando dell'Alto Tirreno, rientr\u00f2 nei ranghi della Regia Marina dal 1\u00ba ottobre 1934.\nDal 4 ottobre 1935 Todaro venne destinato alla 146\u00aa Squadriglia Idrovolanti dell'Aeronautica della Sardegna e l'anno successivo si imbarc\u00f2 sui sommergibili\"Marcantonio Colonna\" quale ufficiale in 2^ (dal 27 aprile 1936) e \"Des Geneys\" sempre quale ufficiale in 2^ (dal 14 dicembre 1936).\nAssunse poi il comando del piccolo sommergibile costiero \"H.4\" (dal 22 maggio 1937) operante al largo delle coste spagnole durante la guerra civile, dei sommergibili \"Macall\u00e8\" nel periodo 1938-39 e \"Jalea\" nel periodo 1939-40.\nIl 1\u00ba luglio 1940, raggiunto il grado di capitano di corvetta, ottenne il comando del sommergibile \"Luciano Manara\" (Classe Bandiera), sin dal 27 aprile, e, successivamente, dal 26 settembre, quello del nuovissimo sommergibile atlantico \"Comandante Cappellini\" (classe Marcello).\nA causa di un incidente aereo soffriva di una lesione alla spina dorsale che lo debilitava, ma che tenne nascosta.\nAllo scoppio della seconda guerra mondiale Todaro e il \"Cappellini\" vennero destinati alla base oceanica \"Betasom\" di Bordeaux dalla quale i sommergibilisti italiani, partecipando allo sforzo germanico durante la Battaglia dell'Atlantico, si sforzavano di bloccare le rotte marittime tra gli Stati Uniti e la Gran Bretagna.\nLa vicenda del \"Kabalo\".\nNella notte del 16 ottobre 1940, nel corso di una missione al largo dell'isola di Madera, Todaro avvist\u00f2 il piroscafo belga \"Kabalo\" (5.186 tonnellate) e, dopo aver lanciato inutilmente tre siluri, lo affond\u00f2 utilizzando il cannone di bordo. Dopo aver effettuato l'affondamento Todaro accost\u00f2 e raccolse i ventisei naufraghi della nave belga e li rimorchi\u00f2, su di una zattera, per quattro giorni. Quando la zattera spezz\u00f2 il cavo di rimorchio, Todaro non esit\u00f2 ad ospitare i naufraghi sul sommergibile fino a sbarcarli, incolumi, sulla costa delle isole Azzorre. Dopo averli sbarcati si sente chiedere dal secondo ufficiale del Kabalo: \"Ma lei, visto che tratta cos\u00ec un nemico, che razza di uomo \u00e8? Vede, se quando ci ha attaccati di sorpresa non stessi dormendo nella mia cabina, le avrei sparato addosso con il cannone, scusi la mia franchezza\". Salvatore Todaro risponde: \"Sono un uomo di mare come lei. Sono convinto che al mio posto lei avrebbe fatto come me\". Porta la mano alla visiera in segno di saluto e fa per andarsene, ma vede il secondo ufficiale che lo guarda, si ferma e chiede: \"Ha dimenticato qualcosa\"? \"Si - risponde l'altro con le lacrime agli occhi - Ho dimenticato di dirle che ho quattro bambini: se non vuole dirmi il suo nome per mia soddisfazione personale, accetti di dirmelo perch\u00e9 i miei bambini la possano ricordare nelle loro preghiere\". Risposta: \"Dica ai suoi bambini di ricordare nelle loro preghiere Salvatore Todaro\". (Brano riassunto dal volume La battaglia dell'Atlantico Ferni editore)\nTale generoso comportamento non venne apprezzato dal comandante in capo dei sommergibilisti tedeschi, l'ammiraglio Karl D\u00f6nitz, che lo critic\u00f2 severamente. \u201cNeppure il buon samaritano della parabola evangelica avrebbe fatto una cosa del genere\u201d, sbott\u00f2 l\u2019ammiraglio tedesco Donitz, che pure lo ammirava. \u201cSignori, \u2013 dice rivolgendosi ai colleghi italiani \u2013 io vi prego di voler ricordare ai vostri ufficiali che questa \u00e8 una guerra e non una crociata missionaria. Il Signor Todaro \u00e8 un bravo comandante, ma non pu\u00f2 fare il Don Chisciotte del mare\u201d.\nTodaro rispose alle critiche mosse, con una frase lapidaria, riportata da molte fonti e mai smentita, rimasta celebre, da allora in poi, nella storia della nostra Marina:\n\u201cGli altri non hanno, come me, duemila anni di civilt\u00e0 sulle spalle\u201d.\nSecondo alcune fonti, Donitz ebbe una conversazione privata con Todaro in cui gli disse \"Sono sempre in disaccordo con voi, ma vorrei tanto poter dare degli ordini perch\u00e9 tutti fossero in grado di comportarsi come voi\"\nInoltre l'affondamento della nave port\u00f2 alla dichiarazione dello stato di guerra tra l'Italia e il Belgio; successivamente, per\u00f2, emerse che il \"Kabalo\" era una nave dispersa del convoglio inglese OB.223 e trasportava pezzi di ricambio aeronautici: l'affondamento risultava quindi pienamente giustificato.\nGli fu comunque riconosciuta per questa azione la medaglia di bronzo al valor militare.\nAltre crociere atlantiche.\nIl 22 dicembre 1940 Todaro lasci\u00f2 nuovamente la base di Bordeaux con il \"Cappellini\" per una nuova missione. Il 5 gennaio 1941, nel tratto di mare compreso tra le isole Canarie e la costa africana il \"Cappellini\" affond\u00f2, sempre utilizzando il cannone, il piroscafo armato inglese \"Shakespeare\" da 5.029 tonnellate: durante l'azione un marinaio del \"Cappellini\" mor\u00ec a causa del violento fuoco avversario. Anche in questo caso Todaro raccolse i 22 superstiti, alcuni gravemente feriti, e li pose in salvo sulle coste dell'isola di Capo Verde.\nProseguendo la crociera il sommergibile giunse nella zona di Freetown (Sierra Leone), dove riusc\u00ec ad affondare con due siluri e utilizzando il cannone il trasporto truppe britannico \"Emmaus\" da 7.472 tonnellate. Anche in questo caso il sommergibile sub\u00ec alcune perdite dovute al violento fuoco di risposta. Nel corso della battaglia un aereo inglese, forse richiamato dall'SOS dell\"'Emmaus\", arriv\u00f2 sulla zona e riusc\u00ec a colpire con due bombe il \"Cappellini\" prima che si riuscisse ad immergere, causando gravi danni e diversi feriti. Ci\u00f2 nonostante Todaro riusc\u00ec a portare il sommergibile fino al porto neutrale spagnolo Puerto de La Luz sulla Gran Canaria, dove giunse il 20 gennaio 1941. Grazie all'aiuto delle autorit\u00e0 spagnole, vicine al fascismo italiano, Todaro riusc\u00ec a sbarcare i feriti e a riparare il battello per poi riprendere il mare, il 23 gennaio 1941, e raggiungere felicemente il porto di Bordeaux. Nel corso del combattimento aveva trovato la morte il suo secondo ufficiale, Danilo Stiepovich. Per queste missioni ricevette la medaglia d'argento al valor militare.\nTodaro partecip\u00f2 successivamente ad altre due sfortunate crociere atlantiche.\nFlottiglia MAS e morte.\nNel novembre 1941 chiese ed ottenne di essere trasferito alla Flottiglia MAS. Assegnato alla 4\u00aa Flottiglia MAS con il grado di capitano di corvetta, con questo nuovo reparto partecip\u00f2 al blocco navale della citt\u00e0 di Sebastopoli, sul Mar Nero, durante le operazioni sul fronte orientale. In queste ardite operazioni si distinse nuovamente, tanto da meritare la terza medaglia d'argento al valor militare.\nNei 1942 Todaro venne destinato alla base di La Galite in Tunisia e, al comando del motopeschereccio armato \"Cefalo\", inizi\u00f2 a pianificare ed effettuare una serie di attacchi al porto di Bona, importante base avversaria. Dopo essere rientrato da una missione notturna, il 13 dicembre 1942, il \"Cefalo\" venne attaccato da un aereo inglese Spitfire. Durante il mitragliamento il Comandante Todaro fu colpito da una scheggia alla tempia e mor\u00ec sul colpo. Aveva 34 anni e la sua memoria venne onorata con la medaglia d'oro al valor militare.\nL'S 526 - S. Todaro.\nAl Comandante Todaro \u00e8 intitolato uno dei quattro nuovi sommergibili tipo U212 che ha iniziato il servizio operativo con la Marina Militare Italiana il 5 febbraio 2007, ed \u00e8 stato assegnato all'operazione \"Active Endeavour\" (= sforzo attivo) sotto comando NATO. In precedenza un'altra unit\u00e0 della Marina Militare Italiana era stata intitolata alla memoria di Salvatore Todaro; era una corvetta antisommergibile, appartenente alla classe De Cristofaro, in servizio dal 1966 al 1994, che nel 1990 era stata convertita in pattugliatore."}
{"id": "305252", "revid": "907190", "url": "https://it.wikipedia.org/wiki?curid=305252", "title": "Controradio (Bari)", "text": "Controradio \u00e8 un'emittente radiofonica di Bari nata nel 1980. Il primo nome di Controradio fu \"Radio Onda Quadra\". \nTrasmette sul territorio pugliese con due frequenze: 97.3\u00a0MHz (BARI citt\u00e0) e 97.2\u00a0MHz (Bari provincia, Valle d'Itria, Murgia, Nord Salento) e via web sul proprio sito ufficiale.\nLa programmazione si \u00e8 focalizzata per alcuni anni su fatti inerenti a Bari e alla Puglia in generale. \nDal 1997, Controradio entr\u00f2 a far parte del circuito nazionale \"Popolare Network\" trasmettendone alcuni format e tutti i notiziari (ricevuti via satellite in tempo reale). \nNel 2002 nasce il Controfestival. \nControradio organizza il Controtour, rassegna estiva itinerante.\nA partire dal 2009 Controradio Bari esce dal network per operare in autonomia editoriale."}
{"id": "305265", "revid": "1652635", "url": "https://it.wikipedia.org/wiki?curid=305265", "title": "Carattere (informatica)", "text": "Nella terminologia informatica, un carattere \u00e8 un'unit\u00e0 minima d'informazione che, semplificando, corrisponde a un grafema (o a un simbolo) della forma scritta di una lingua naturale.\nEsempi di carattere possono essere una lettera, un numero, o un segno di interpunzione. Il concetto include anche i caratteri di controllo, che non corrispondono a un segno della lingua naturale, ma sono necessari per processare un testo e gestire le periferiche di output (stampante, terminale, ecc.); tra questi ci sono, ad esempio \"Carriage return\" (invio), \"End of Text\" (fine del testo) o \"Bell\" (beep).\nSistema di codifica.\nI computer o altri strumenti elettronici rappresentano i caratteri secondo un sistema di codifica che assegna ad ogni carattere un numero, rappresentato come serie di bit, i quali possono essere scritti su un supporto o trasmessi in una rete. Il pi\u00f9 comune sistema di codifica \u00e8 l'ASCII, nonostante il pi\u00f9 versatile Unicode sta diventando sempre pi\u00f9 diffuso. Mentre la maggior parte delle codifiche fa corrispondere un carattere ad un numero o/e a una serie di bit, il Codice Morse associa ad ogni carattere una serie di impulsi elettrici di varia lunghezza."}
{"id": "305266", "revid": "1573940", "url": "https://it.wikipedia.org/wiki?curid=305266", "title": "Erosariinae", "text": "Erosariinae \u00e8 una sottofamiglia di molluschi gasteropodi della famiglia Cypraeidae.\nTassonomia.\nLa sottofamiglia comprende i seguenti generi:\nSono noti anche i seguenti generi fossili:"}
{"id": "305268", "revid": "37401", "url": "https://it.wikipedia.org/wiki?curid=305268", "title": "Carattere", "text": ""}
{"id": "305276", "revid": "1305772", "url": "https://it.wikipedia.org/wiki?curid=305276", "title": "Maiella (disambigua)", "text": ""}
{"id": "305279", "revid": "125735186", "url": "https://it.wikipedia.org/wiki?curid=305279", "title": "Francesco Bulckaen", "text": "Carriera.\nNipote della doppiatrice Mirella Pace e figlio di padre belga, \u00e8 la voce italiana di Ewan McGregor, Matt Damon, Ethan Hawke, James Marsden, Benedict Cumberbatch, Sam Worthington, Karl Urban e molti altri.\nHa doppiato Ewan McGregor nella trilogia prequel di \"Guerre stellari\", James Marsden nella saga degli \"X-Men\", Wentworth Miller in \"Prison Break\", Matt Damon in alcune significative interpretazioni, Joaquin Phoenix ne \"Il gladiatore\", Benedict Cumberbatch nei film del Marvel Cinematic Universe nel ruolo del Dottor Strange, Ricky Whittle in \"The 100\" e \"American Gods\", il mago Howl ne \"Il castello errante di Howl\", David Boreanaz in \"Buffy l'ammazzavampiri\", Mark Valley in \"Keen Eddie\" e Jeffrey Donovan in \"Burn Notice\"."}
{"id": "305280", "revid": "2154489", "url": "https://it.wikipedia.org/wiki?curid=305280", "title": "Sinfonia n. 41 (Mozart)", "text": "La Sinfonia n. 41 in Do maggiore K 551, anche nota come Jupiter, \u00e8 l'ultima sinfonia di Wolfgang Amadeus Mozart. Fu completata a Vienna il 10 agosto 1788. Essa \u00e8 l'ultima di un ciclo di tre sinfonie (le altre sono la \"n. 39\" e la \"n. 40\") composte in rapida successione durante l'estate del 1788.\nIl titolo, col suo rimando mitologico a Giove, non fu assegnato dal compositore ma probabilmente dall'impresario tedesco Johann Peter Salomon, allo scopo di evidenziare il carattere grandioso e divino che caratterizza quest'ultima composizione strumentale di Mozart.\nStoria.\nL'estate del 1788 fu una stagione particolarmente prolifica per Mozart. La \"Sinfonia n. 39\" fu completata il 26 giugno, seguita dalla celebre \"n. 40\", ultimata il 25 luglio, e infine dalla \"n. 41\", terminata invece il 10 agosto.. Nello stesso periodo Mozart era impegnato a comporre i \"Trii per pianoforte\" in Mi maggiore e Do maggiore, la \"Sonata per pianoforte n. 16\", e una \"sonatina\" per violino.\nNon \u00e8 possibile stabilire se la sinfonia sia mai stata eseguita prima della morte del compositore. Secondo Deutsch, nel periodo di composizione di quest'opera, Mozart si stava preparando ad eseguire i cosiddetti \"Concerti nel Casino\", in occasione dell'inaugurazione di un nuovo casino nella Spiegelgasse a Vienna, il cui proprietario era Philipp Otto. Mozart aveva anche mandato alcuni inviti per questa serie di concerti al suo amico Michael von Puchberg. \u00c8 per\u00f2 impossibile stabilire se i concerti si siano effettivamente tenuti, o se siano stati cancellati per mancanza di interesse.\nStruttura.\nLa strumentazione prevede parti per un flauto, due oboi, due trombe, due fagotti, due corni, timpani e archi.\nCome nella sinfonia n. 40, anche qui non \u00e8 presente un'introduzione. Un attacco iniziale deciso definisce l'atmosfera dell\"'allegro vivace\" irruente, ma con pi\u00f9 interposizioni di temi lasciati quasi interamente ai violini.\nL'\"andante\" inizia sommessamente e solo successivamente si sviluppa temi drammatici che nel finale si trasformano in toni di rassegnazione.\nIl \"minuetto\" \u00e8 costituito da una serie di temi semplici che ci riportano ad una certa tranquillit\u00e0.\nIl \"finale\" attacca con un tema di fuga che sar\u00e0 ripreso pi\u00f9 volte con modifiche contrappuntistiche e si arricchisce di espressione nel suo ripetersi.\nCuriosit\u00e0.\nNel suo celebre Manhattan (film), Woody Allen cita il secondo movimento di questa sinfonia nel suo personale elenco delle 'cose per cui vale la pena vivere'."}
{"id": "305282", "revid": "486946", "url": "https://it.wikipedia.org/wiki?curid=305282", "title": "Majelletta", "text": ""}
{"id": "305283", "revid": "1355461", "url": "https://it.wikipedia.org/wiki?curid=305283", "title": "Fenomeni cadaverici", "text": "Per fenomeni cadaverici si intendono le modificazioni a cui un corpo va incontro nel periodo successivo al decesso.\nClassificazione.\nClassicamente vengono distinti due gruppi principali: i \"fenomeni abiotici\" e i \"fenomeni trasformativi\". A loro volta questi possono essere suddivisi in: fenomeni abiotici immediati e consecutivi e fenomeni trasformativi distruttivi e speciali.\nFenomeni abiotici.\nI \"fenomeni abiotici immediati\" comprendono quelli che un tempo era denominata \"triade del Bichat\":\nI \"fenomeni abiotici consecutivi\" comprendono:\nFenomeni trasformativi.\nSuccessivamente, col passare delle ore, cominciano a manifestarsi i cosiddetti \"segni trasformativi\". Quelli \"distruttivi\" comprendono:\nSe il cadavere \u00e8 ubicato in ambienti con particolari caratteristiche fisico-climatiche, si manifestano i \"segni trasformativi speciali\":"}
{"id": "305284", "revid": "486946", "url": "https://it.wikipedia.org/wiki?curid=305284", "title": "Maielletta", "text": ""}
{"id": "305291", "revid": "1711941", "url": "https://it.wikipedia.org/wiki?curid=305291", "title": "Elros", "text": ""}
{"id": "305299", "revid": "18323", "url": "https://it.wikipedia.org/wiki?curid=305299", "title": "Guglielmo Epifani", "text": "Segretario generale della CGIL dal 2002 al 2010 e dall'11 maggio 2013 al 15 dicembre 2013 segretario del Partito Democratico, fu anche deputato della XVII Legislatura. Nel 2017 fu uno degli aderenti ad Articolo Uno. Ricandidato per la XVIII legislatura alla Camera dei Deputati nelle liste di Liberi e Uguali. Dal 23 marzo 2018 alla morte ricopr\u00ec un secondo mandato parlamentare.\nBiografia.\nNacque a Roma, nel 1950, da genitori di origine campana. Nel 1953 si trasferisce a Milano con la famiglia, per poi tornare nella capitale nel quartiere Talenti, dove s'impegna nella sua infanzia nel volontariato per i quartieri di periferia. Nel 1969 consegue la maturit\u00e0 classica al liceo Orazio, dove conobbe anche la sua futura moglie, Maria Giuseppina \"Giusi\" De Luca. \nNel 1973 si laurea in filosofia presso l'Universit\u00e0 degli Studi di Roma \"La Sapienza\", con una tesi su una delle grandi figure del socialismo italiano: Anna Kuliscioff. \n\u00c8 deceduto il 7 giugno 2021, all'et\u00e0 di 71 anni, a seguito di un'embolia polmonare manifestatasi alcuni giorni prima.\nCarriera sindacale.\nDopo la laurea, si iscrisse alla Confederazione Generale Italiana del Lavoro (CGIL), dove inizia a lavorare come sindacalista. Nel 1974 venne nominato alla direzione dell'Esi, casa editrice della confederazione. Due anni dopo, nel 1976, approda all'ufficio sindacale, dove coordin\u00f2 le politiche contrattuali delle categorie, e poi passa all'ufficio industria della stessa CGIL.\nNel 1979 inizia la sua carriera da dirigente sindacale, con l\u2019incarico di segretario generale aggiunto della categoria dei lavoratori poligrafici e cartai. Nel 1990 entra quindi nella segreteria confederale, e nel 1993 viene nominato da Bruno Trentin segretario generale aggiunto.\nDal 1994 al 2002 \u00e8 stato vicesegretario della CGIL e, a seguito della conclusione del mandato di Sergio Cofferati, assunse l'incarico di segretario generale, il primo socialista a guidare la confederazione dai tempi della sua ricostituzione nel 1944. Il 3 novembre 2010 conclude il suo mandato come segretario generale, dove fu sostituito da Susanna Camusso, prima donna segretaria generale della CGIL.\nDopo la segreteria della CGIL, termina la carriera sindacale, ma non abbandona l'ambiente sindacale, restando presidente dell'associazione Bruno Trentin.\nCarriera politica.\nMilitanza ed elezione a deputato.\nDa socialista, \u00e8 stato iscritto prima al Partito Socialista Italiano, e in seguito allo scioglimento del PSI, alla Federazione Laburista e ai Democratici di Sinistra. Nel corso degli anni ha declinato pi\u00f9 volte offerte di candidatura, dalle amministrative all'europarlamento, fino a quella per la corsa a sindaco di Napoli.\nAlle elezioni politiche del 2013 viene candidato dal Partito Democratico alla Camera dei deputati, nella circoscrizione Campania 1 come capolista, venendo eletto deputato della XVII Legislatura. Il 7 maggio 2013 viene eletto presidente della 10\u00aa Commissione permanente Attivit\u00e0 Produttive, Commercio e Turismo della Camera dei Deputati, incarico che ricopre per tutta la legislatura fino al 22 marzo 2018, dov'\u00e8 stato anche promotore dell'indagine conoscitiva per l'Italia sull'Industria 4.0.\nSegretario \"reggente\" del PD.\nL'11 maggio 2013, a seguito alle dimissioni di Pier Luigi Bersani, Epifani venne scelto, per la sua propensione alla mediazione e riavvicinare, dall'Assemblea Nazionale del Partito Democratico come segretario \"reggente\" del PD con 458 voti, pari all'85,8% dei voti validi, su 534. Da segretario \"reggente\" del PD, si \u00e8 occupato dell'obiettivo di portare il PD verso il congresso delle primarie PD dell'8 dicembre 2013, che termin\u00f2 il mandato il 15 dicembre seguente, venendo sostituito da Matteo Renzi, eletto alle primarie come segretario nazionale dello stesso partito.\nAddio al PD e rielezione con LeU.\nIl 25 febbraio 2017 Epifani \u00e8 stato tra gli scissionisti della cosiddetta \"minoranza Dem\" del Partito Democratico, in forte contrasto con la linea politica liberale e centrista adottata dal suo successore Renzi, scegliendo di aderire alla compagine di Articolo 1 - Movimento Democratico e Progressista.\nAlle elezioni politiche del 4 marzo 2018 \u00e8 stato ricandidato alla Camera dei Deputati con Liberi e Uguali, come capolista nei collegi plurinominali della circoscrizione Sicilia 2. Viene rieletto a Montecitorio nella XVIII legislatura, dove diventa componente della 11\u00aa commissione Lavoro pubblico e privato e della commissione parlamentare d'inchiesta sul sistema bancario e finanziario.\nControversie.\nStipendio da sindacalista.\nNell'ottobre 2013 fu protagonista di una controversia a seguito di un'intervista de \"Le Iene\" che muoveva intorno ad un articolo apparso su \"Libero\" che prendeva spunto da una lettera di Gianni Rinaldini, segretario della FIOM, che riferiva di un aumento del suo stipendio come segretario della CGIL del 18% avvenuto nel 2004. Epifani afferm\u00f2 che a decidere di aumentare lo stipendio del segretario da 4.399 euro a 5.183,69 euro lordi era stata la segreteria, ma ci\u00f2 contrastava con il regolamento dell'epoca del sindacato, che prevedeva che fosse il direttivo nazionale a decidere della retribuzione del segretario.\nVoto favorevole al \"Jobs Act\".\nCome deputato, fu oggetto di molte critiche da parte del mondo sindacale e della stampa durante il governo Renzi in quanto, in aperto contrasto con le battaglie da lui condotte da sindacalista in difesa dell'articolo 18 dello statuto dei lavoratori, vot\u00f2 in Parlamento a favore della riforma del lavoro nota come Jobs Act."}
{"id": "305301", "revid": "1711941", "url": "https://it.wikipedia.org/wiki?curid=305301", "title": "Elladan e Elrohir", "text": ""}
{"id": "305303", "revid": "112767463", "url": "https://it.wikipedia.org/wiki?curid=305303", "title": "Tweeter", "text": "Il tweeter \u00e8 un altoparlante dedicato a riprodurre le frequenze alte della gamma audio. Nei tweeter classici la bocca di emissione ha un diametro minore degli altri altoparlanti (\"midrange\" e \"woofer\"), ed \u00e8 calcolata per riprodurre al meglio le frequenze di cui si occupa.\nOltre alla tecnologia a cupola (la pi\u00f9 diffusa), ne esistono altre, brevettate da numerosi costruttori internazionali.\nGi\u00e0 negli anni sessanta, il costruttore statunitense Magnepan brevett\u00f2 un sistema a nastro per la riproduzione della gamma alta impiegato nei propri diffusori acustici isoplanari, ovverosia impieganti membrane piane in mylar costituenti sia i woofer che i midrange. Il nastro in alluminio, largo un quarto di pollice, lungo circa 150 centimetri e dello spessore di pochi micron, data la sua massa estremamente ridotta, permette escursioni in frequenza oltre i 20 kilohertz. \nQuando sia richiesta grande potenza sonora, dell'ordine dei kilowatt, si ricorre ad una tipologia costruttiva in uso da decenni, denominata \"a compressione\"; sono unit\u00e0 magnetodinamiche di forma cilindrica, con membrana metallica, le quali devono essere necessariamente accoppiate ad un carico costituito da una tromba, realizzata generalmente in alluminio pressofuso, avente la bocca di emissione di forma rettangolare. Sono in commercio anche modelli di fascia economica realizzati in plastica. La qualit\u00e0 audio di queste unit\u00e0 \u00e8 inferiore alle altre tecnologie, ma \u00e8 l'unica che permette di ottenere grandissime pressioni acustiche (decibel)."}
{"id": "305309", "revid": "1305772", "url": "https://it.wikipedia.org/wiki?curid=305309", "title": "Monetazione greca classica", "text": "Gli eventi.\nIn linea di massima per periodo classico si intende il periodo che ha inizio dopo le guerre persiane e che sfocia nell'ellenismo dopo le guerre di Alessandro Magno. La fine delle guerre persiane porta all'egemonia di Atene in Grecia.\nContemporaneamente, mentre le citt\u00e0 della Grecia continentale sotto la leadership di Atene battevano gli invasori persiani, in Occidente Siracusa batte Cartagine che cercava di penetrare pi\u00f9 profondamente in Sicilia. Siracusa diventa cos\u00ec la citt\u00e0 egemone tra le colonie greche del Mar Mediterraneo occidentale.\nLe caratteristiche.\nQuesto periodo vede la monetazione greca raggiungere un elevato livello tecnico ed estetico. Lo stile delle monete del periodo precedente era rigido, non realistico. Gradualmente l'immagine si fa pi\u00f9 aggraziata. Il rovescio anzich\u00e9 presentare l'impronta incusa dei punzoni, \u00e8 usato per imprimere un'altra immagine.\nIl disegno \u00e8 curato, preciso. Vengono rappresentati modelli idealizzati secondo i nuovi canoni estetici.\nI metalli.\nIl metallo preferito \u00e8 l'argento. Anche le denominazioni pi\u00f9 piccole sono battute in questo metallo. Solo in un secondo tempo le citt\u00e0 occidentali iniziano a usare il bronzo per le frazioni.\nLe denominazioni.\nLe monete d'argenti prevalenti sono la dracma ed i suoi multipli: didramma, cio\u00e8 due dracme detto anche statere, tetradramma (quattro dracme) e decadramma (dieci dracme). I decadracmi erano monete molto grandi. Il decadramma di Atene pesavano ca. 43 grammi ed era una moneta molto grande che permetteva all'incisore di eseguire magnifiche rappresentazioni. Era emessa molto raramente ed il suo significato prevalente era commemorativo o elogiativo piuttosto che economico. \nAccanto ai multipli c'erano anche le frazioni della dracma. Il pi\u00f9 diffuso era l'obolo, pari ad un sesto di dracma. C'erano anche il triobolo, che valeva quindi mezza dracma, il diobolo ed altri. Esistevano anche frazioni di obolo.\nSolo pi\u00f9 tardi inizia l'uso del bronzo nella monetazione sussidiaria. In Sicilia, si emette la litra, una moneta di valore leggermente superiore all'obolo. Inizialmente questa moneta veniva battuta in argento ma verso la met\u00e0 del V secolo a.C., forse ad Himera, si incomincia ad emettere una moneta in bronzo di questo valore. Le prime litrae sono ingombranti ma subito poco dopo iniziano ad avere dimensioni pi\u00f9 comode. \u00c8 il primo esempio di moneta fiduciaria, una moneta il cui valore non \u00e8 dato dal proprio contenuto in metallo, ma dal valore fissato dalla autorit\u00e0 che lo ha emesso.\nLa litra era divisa in dodici onkiai, come l'asse era diviso in 12 once. Il valore era segnato con un numero di globuli pari al numero di once.\nLa moneta in bronzo si diffonde nel resto del mondo greco, ma le altre citt\u00e0 non seguono la prassi delle citt\u00e0 siceliote di segnare il valore della moneta. Come particolarit\u00e0 c'\u00e8 una moneta enea emessa da Metaponto in cui il valore \u00e8 espresso esplicitamente (\u039f\u0392\u039f\u039b\u039f\u03a3)\nGli standard ponderali.\nGli standard pi\u00f9 importanti sono:\nI tipi.\nLe citt\u00e0 pi\u00f9 grandi producono un'ampia variet\u00e0 di monete. Per lo pi\u00f9 presentano da una parte il ritratto della divinit\u00e0 protettrice oppure un eroe leggendario o il simbolo della citt\u00e0. Alcune monete usano un tipo parlante, cio\u00e8 un'immagine simbolica che ripropone il nome della citt\u00e0: una rosa (\"rhodon\" ) per Rodi, un granchio (\"akragas\" ) per Agrigento, \"Akragas\" in greco.\nDi norma lo stesso tipo viene usato per periodi molto lunghi, anche se cambia lo stile usato. Atene ha Atena al dritto e la civetta al rovescio, Corinto Pegaso ed Atena, sulle monete di Naxos \u00e8 rappresentato Sileno, su quelle di Selinunte una foglia di sedano (\"selinon\" in greco).\nLe ricche citt\u00e0 della Sicilia producono monete particolarmente belle. I grandi decadrammi (dieci dracme) d'argento di Siracusa sono considerati da molti collezionisti come le pi\u00f9 belle monete prodotte nel mondo antico o forse le pi\u00f9 belle mai battute in assoluto.\nLe monete pi\u00f9 belle venivano copiate da altre citt\u00e0. Quelle di Siracusa hanno fornito modelli per secoli, anche agli incisori moderni e contemporanei.\nLe iscrizioni.\nIn questo periodo si afferma l'uso delle iscrizioni, come il nome della citt\u00e0. Inizialmente l'indicazione della citt\u00e0 \u00e8 indicato dall'uso delle prime lettere del nome della polis. In seguito l'etnico \u00e8 indicato con il nome per esteso degli abitanti al genitivo plurale. In alcune monete \u00e8 eccezionalmente segnato, come firma, il nome dell'incisore.\nIn alcuni periodi sulle monete di alcune citt\u00e0 \u00e8 indicato il nome del magistrato monetario.\nLa propaganda.\nUsare le monete a scopo di propaganda \u00e8 un'invenzione greca. Le monete sono importanti, durevoli, viaggiano per molti luoghi e sono viste da molte persone. In un'et\u00e0 senza giornali e senza altri mass media, le monete erano il vettore ideale per la diffusione di messaggi politici.\nLa prima di queste monete fu un \"decadramma\" (dieci dracme) commemorativo emesso da Atene in seguito alla vittoria greca nelle guerre persiane. In questa moneta, emessa nel 465-5 a.C., la civetta di Atene \u00e8 rappresentata di fronte con le ali distese e con un ramoscello di ulivo. Il messaggio \u00e8 che Atene \u00e8 potente e vittoriosa ma allo stesso tempo ama la pace.\nGli artisti.\nLe citt\u00e0 si contendono i migliori artisti dell'epoca. Di alcuni di loro ci \u00e8 giunto il nome grazie alla firma apposta sulle monete. Le citt\u00e0 della Sicilia fanno incidere le loro monete ad artisti come \u0395\u03a5\u0391\u0399\u039d\u0395\u03a4\u039f\u03a3 (Euainetos) a Camarina, Catana, Syracusa, \u0395\u03a5\u039c\u0395\u039d\u0397\u03a3 (o \u0395\u03a5\u039c\u0395\u039d\u039f\u03a3) a Syracusa, \u039a\u0399\u039c\u03a9\u039d (Kimon) a Himera, Messana e Syracusa."}
{"id": "305312", "revid": "83531", "url": "https://it.wikipedia.org/wiki?curid=305312", "title": "Aroldo II d'Inghilterra", "text": "Il nobile.\nAroldo nacque attorno al 1022 da Godwin del Wessex e dalla sua seconda moglie Gytha Thorkelsdaettir, che si suppone essere stata la sorella di Ulf il Conte (morto nel 1026), che a sua volta sarebbe stato il genero di Sweyn I di Danimarca e quindi il padre di Sweyn II di Danimarca. Godwin e Gytha ebbero diversi altri figli, fra cui Edith, che divenne la regina consorte di Edoardo il Confessore, Tostig e Leofwine.\nDell'infanzia e della giovinezza di Aroldo non si sa nulla, se non che il reale matrimonio della sorella gli procur\u00f2 il titolo di \"Conte dell'East Anglia\" nel 1045; pochi anni dopo suo padre ebbe un violento scontro con suo genero Edoardo, poich\u00e9 si era rifiutato di obbedire al re che gli aveva ordinato di punire gli abitanti di Dover che si erano rivoltati all'arrivo di Eustachio II di Boulogne, cognato del sovrano inglese. Edoardo reag\u00ec esiliando Godwin, che dovette lasciare il paese nel settembre del 1051; Aroldo accompagn\u00f2 il padre in esilio e due anni dopo lo aiut\u00f2 a riprendersi i titoli e le terre che gli erano stati tolti. Nel 1053, poco dopo essere tornato nelle grazie di Edoardo, Godwin mor\u00ec ed Aroldo gli succedette come conte di Wessex, la figura pi\u00f9 importante dopo il re. Nel 1058 ricevette il titolo di Conte di Hereford e prese il posto del padre quale catalizzatore del malcontento derivante dalla crescente influenza normanna, derivante dal lunghissimo esilio che Edoardo aveva dovuto trascorrere in Normandia.\nAroldo conquist\u00f2 la gloria in una serie di campagne contro il Galles, combattendo fra il 1062 e il 1063 contro Gruffydd ap Llywelyn, conflitto che si concluse con la morte di Gruffydd. Nel 1064 Aroldo naufrag\u00f2 nei pressi di Ponthieu; i motivi di questo viaggio sono stati oggetto di molte speculazioni. Si ipotizza che Edoardo, anni prima, avesse mandato l'arcivescovo di Canterbury, Robert di Jumi\u00e8ges, a nominare quale suo erede Guglielmo, che era il pronipote di sua madre Emma di Normandia, e che ora Aroldo veniva mandato laggi\u00f9 per giurargli fedelt\u00e0. Altri storici tuttavia sono in disaccordo; \u00e8 possibile che a Guglielmo fosse stata offerta la successione, ma potrebbe essere sorto un equivoco o da parte di Guglielmo o da parte di entrambi, poich\u00e9 la successione al trono inglese all'epoca non era ancora strettamente ereditaria. A decidere chi avrebbe preso la corona era il Witan, un'assemblea che riuniva i pi\u00f9 grandi nobili del regno che, alla morte del re, si riunivano per designarne l'erede.\nAltri atti di Edoardo appaiono in contrasto con questa promessa, poich\u00e9 egli aveva tentato nel 1057 di far tornare dall'esilio suo nipote Edoardo l'esiliato, figlio del suo fratellastro Edmondo II d'Inghilterra. Alcune cronache normanne offrono l'interpretazione che Aroldo fosse partito per cercare di liberare i membri della sua famiglia ancora in esilio dal 1051 o pi\u00f9 semplicemente che fosse in viaggio lungo le coste inglesi per una battuta di caccia o pesca e che una tempesta lo abbia spinto dall'altra parte della Manica dopo che era partito dal villaggio di Bosham. Una volta ripescato, Aroldo venne catturato dal conte Guido I di Ponthieu e portato in ostaggio al castello di Beaurainville. Aroldo venne liberato da Guglielmo, che ordin\u00f2 al conte di metterlo sotto la sua custodia. \n\u00c8 probabile che in un momento imprecisato (probabilmente tra il 1064 e il 1065) Edoardo abbia mandato Aroldo, il pi\u00f9 potente e il pi\u00f9 ricco fra i suoi sudditi, alla corte normanna come garanzia per la successione (i cui fratello e nipote erano gi\u00e0 alla corte a loro volta come ostaggi) e che, durante il viaggio, sia stato catturato dal conte Guido, per poi essere liberato per ordine di Guglielmo.\nIn ogni caso, Aroldo accompagn\u00f2 Guglielmo a combattere Conan II di Bretagna, inseguendolo da Dol-de-Bretagne a Dinan, dove questi alla fine si arrese; in ricompensa Guglielmo cre\u00f2 Aroldo cavaliere. Egli fece di fatto un giuramento di fedelt\u00e0 vassallatica, in quanto il duca lo invest\u00ec di tutti i beni e del principato che Aroldo gi\u00e0 deteneva. Diverse cronache normanne (tra cui Guglielmo di Poitiers; spesso queste cronache sono in conflitto tra loro o con l'arazzo di Bayeux) attestano che questi poco prima di ritornare in Inghilterra avrebbe prestato giuramento in un'assemblea a Boneville (secondo Guglielmo da Poitiers; per Orderico Vitale a Rouen; sulle coste di Bayeux per l'omonimo arazzo) sopra delle sante reliquie di supportare le pretese di Guglielmo al trono inglese, divenendo suo vicario alla corte di re Edoardo, e di consegnare nel frattempo al duca il castello di Dover e altre fortificazioni, tanto che, quando Aroldo prese la corona alla morte di Edoardo, i normanni pensarono che egli aveva infranto un voto sacro.\nTornato in patria nel 1065, Aroldo si trov\u00f2 a fronteggiare una rivolta innescata dal raddoppio delle tasse voluto dal fratello Tostig, che minacciava di allargarsi fino a gettare il paese nella guerra civile; per questo egli support\u00f2 i ribelli di Northumbria, sostituendo Tostig con il conte di Northumbria, Morcar (morto dopo il 1087). Se questo ebbe l'effetto di rafforzare la sua eventuale posizione di pretendente al trono, produsse una grave frattura in famiglia e Tostig divenne uno dei sostenitori di Harald III di Norvegia.\nIl regno breve.\nAlla fine del 1065 Edoardo piomb\u00f2 nell'incoscienza senza aver espresso chiaramente chi desiderava quale suo successore; il 5 gennaio 1066 spir\u00f2, anche se la \"Vita \u00c6dwardi Regis\" vuole che egli abbia ripreso brevemente conoscenza e abbia posto la sua vedova e il regno sotto la protezione di Aroldo attraverso una toccata di mano (scena 27 dell'arazzo di Bayeux).\nQueste parole sono quanto mai ambigue; guardando l'Arazzo di Bayeux si vede Edoardo che indica un uomo che si pensa sia Aroldo, ma l'autore della Vita poteva essere, partigianamente, a favore di una successione che escludesse i normanni e per questo abbia calcato la mano. Quando il Witan si riun\u00ec il giorno seguente, deliber\u00f2 che Aroldo era il successore di Edoardo e l'incoronazione avvenne lo stesso 6 gennaio, forse all'abbazia di Westminster, anche se non esistono prove concrete al riguardo.\nPoco dopo Guglielmo, duca di Normandia, che dichiarava essere stato designato successore al trono dallo stesso Edoardo, dichiar\u00f2 guerra ad Aroldo e cominci\u00f2 a raccogliere truppe ed armamenti presso Dives-sur-Mer, progettando di invadere l'Inghilterra; al suo fianco si schierarono anche tutti quei nobili sollecitati dalla benedizione che la chiesa aveva dato alla causa, poich\u00e9 Aroldo aveva rotto il giuramento che lo legava a Guglielmo. Ben pensando che Guglielmo non sarebbe rimasto a guardare, Aroldo assembr\u00f2 un gran numero di uomini all'isola di Wight; tuttavia, forse per i venti non favorevoli, i normanni rimasero sulle loro coste per pi\u00f9 di sette mesi. L'8 settembre, con le provviste ormai esaurite, Aroldo conged\u00f2 l'esercito ed egli stesso torn\u00f2 a Londra. Lo stesso giorno Harald III di Norvegia dichiar\u00f2 guerra ad Aroldo, dichiarandosi erede al trono in virt\u00f9 di un antico patto siglato fra Magnus I di Norvegia e Canuto II d'Inghilterra che voleva che i rispettivi regni andassero a chi di loro due sarebbe sopravvissuto. Harald insieme a Tostig sbarc\u00f2 nel nord dell'Inghilterra e, dopo aver sconfitto a York i fratelli Edwin e Morcar nella battaglia di Fulford, si impossess\u00f2 di quelle terre. Aroldo decise di andargli contro e il 20 settembre part\u00ec da Londra con un esercito, allargando le sue schiere durante il viaggio con delle milizie contadine. Aroldo arriv\u00f2 a York il 24 settembre e il giorno seguente sferr\u00f2 un attacco a sorpresa alle truppe di Harald; la battaglia di Stamford Bridge vide una grande vittoria di Aroldo e durante il combattimento Harald mor\u00ec; i pochi superstiti norvegesi di conseguenza fuggirono. Nonostante la schiacciante vittoria sassone la situazione era ancora grave; infatti nel sud dell'Inghilterra era appena sbarcato Guglielmo con un forte esercito di professione e aveva conquistato la cittadina di Hastings.\nLa flotta di Guglielmo era salpata il 12 settembre e il 27 erano infine sbarcati. Considerando la grande distanza che separava i due eserciti, Aroldo fu costretto a una nuova marcia forzata; durante il viaggio rimpolp\u00f2 le fila del suo esercito che erano cadute a Stamford Bridge, riuscendo a creare un esercito di nuovamente 7.000 unit\u00e0. Dopo una breve pausa a Londra, il 13 ottobre giunse nei pressi di Hastings. Il giorno seguente si svolse la decisiva battaglia di Hastings; Aroldo sfrutt\u00f2 una collinetta per costringere il nemico a trovarsi in campo svantaggiato, ma ci\u00f2 non bast\u00f2, visto che le truppe di Aroldo fecero degli errori strategici inseguendo a gruppi unit\u00e0 normanne in ritirata, facendosi poi accerchiare e massacrare.\nLa morte.\nSecondo il \"Carmen de Hastingae Proelio\" (una fonte che, sulla scia di Guglielmo di Poitiers, \u00e8 fortemente ostile verso Aroldo: questi, avendo affrontato ed ucciso il fratello Tostig a Stamford Bridge, \u00e8 equiparato a Caino dall'autore), Aroldo fu ucciso durante la battaglia: una freccia lo colp\u00ec all'occhio e in pochi istanti, approfittando di quell'attimo di vulnerabilit\u00e0, quattro cavalieri normanni lo raggiunsero e lo fecero a pezzi. La sorte del suo cadavere \u00e8 discussa: secondo alcuni il cadavere di Aroldo venne identificato grazie ai segni distintivi del suo corpo, poich\u00e9 era stato privato di ogni insegna, e venne quindi portato al campo dei normanni.\nSua madre Gytha offr\u00ec a Guglielmo il peso del figlio in oro, ma d'altro canto il nuovo re sembrava riluttante a concedergli una cristiana sepoltura quando tanti normanni giacevano senza tomba; altre fonti vogliono che non sia stata sua madre, ma la sua prima moglie a identificarlo. Secondo altre sarebbe stato sepolto nell'abbazia di Waltham, anche se si ritiene che sarebbe stato sepolto in un primo momento nell'abbazia di Battle, sorta nei luoghi della battaglia di Hastings. Infine, secondo alcune fonti, fugg\u00ec con pochi fidi in Cornovaglia, dove mor\u00ec intorno all'anno 1080 (Ian W. Walker e studi in cui ha collaborato). Si tratta probabilmente di leggende, dovute probabilmente al fatto che molti sassoni amavano pensare che il loro ultimo re fosse ancora vivo.\nI due matrimoni.\nPer circa vent'anni Aroldo fu sposato \"more danico\", con Ealdgyth Swan-neck da cui ebbe:\nSolitamente il matrimonio in more danico era socialmente accettato, anche se per la chiesa rimaneva una forma di adulterio.\nSecondo il cronista Orderico Vitale, Aroldo a un certo momento della sua vita si fidanz\u00f2 con Adeliza (morta prima del 1113), una delle figlie di Guglielmo, ma questo fidanzamento non si concretizz\u00f2 mai in un matrimonio. Attorno al gennaio del 1066 si spos\u00f2 con Edith di Mercia, figlia di Aelfgar, conte di Mercia, e vedova di Gruffydd ap Llywelyn, dalla quale, presumibilmente, ebbe due figli, probabilmente gemelli, data la brevit\u00e0 delle sue nozze:\nDopo la morte di Aroldo di Edith si perde ogni traccia ed \u00e8 possibile che abbia finito i suoi giorni nell'anonimato dopo aver cercato rifugio presso dei parenti."}
{"id": "305317", "revid": "29035", "url": "https://it.wikipedia.org/wiki?curid=305317", "title": "Maria di Magdala", "text": ""}
{"id": "305318", "revid": "1652134", "url": "https://it.wikipedia.org/wiki?curid=305318", "title": "Fritz Zwicky", "text": "Propose per primo l'esistenza della materia oscura.\nBiografia.\nFritz Zwicky nacque a Varna, in Bulgaria, dall'industriale svizzero Fridolin (nato nel 1868) e da Franziska Vr\u010dek (nata nel 1871) di nazionalit\u00e0 ceca dell'Impero austro-ungarico.\nRicevette un'educazione avanzata alla Eidgen\u00f6ssische Technische Hochschule (Scuola politecnica federale) di Zurigo. Nel 1925 emigr\u00f2 negli Stati Uniti.\nNel 1925 arriv\u00f2 in California al Caltech (California Institute of Technology); vi lavor\u00f2 per il resto della sua carriera. Era famoso per chiamare i colleghi con cui aveva divergenze d'opinione \"bastardi sferici\" (perch\u00e9, diceva, erano bastardi da ogni lato li si guardasse). Fu il primo a usare il teorema del viriale per dedurre l'esistenza della materia oscura. Propose l'utilizzo delle lenti gravitazionali. Con Walter Baade elabor\u00f2 la teoria secondo cui le supernove possono creare stelle di neutroni e produrre raggi cosmici. Inoltre fu un pioniere dell'uso dei telescopi Schmidt.\nNella fase finale della sua carriera compil\u00f2 il \"Catalogue of Galaxies and of Clusters of Galaxies\" (CGCG); dallo studio approfondito della loro distribuzione not\u00f2 la tendenza delle galassie ad unirsi in superammassi. Vinse la medaglia d'oro della Royal Astronomical Society nel 1972. Gli furono intitolati l'asteroide 1803 Zwicky e il cratere Zwicky sulla Luna.\nFritz Zwicky cre\u00f2 la teoria della luce stanca (\"tired light\") nel 1929 come alternativa all'interpretazione del redshift cosmico di Georges Lema\u00eetre e Edwin Hubble. Lema\u00eetre e Hubble credevano che il redshift cosmico fosse causato dall'effetto Doppler dell'espansione universale (che \u00e8 la spiegazione oggi accettata). Fritz Zwicky credeva che il redshift fosse dovuto alla perdita di energia dei fotoni su grandi distanze, forse a causa dei campi gravitazionali frapposti tra sorgente e osservatore, variandone cos\u00ec la frequenza. Queste variazioni esistono, ma sono estremamente piccole; a volte aumentano la frequenza del fotone e sono associate con un cambiamento di direzione del fotone. La proposta di Zwicky non fu accettata se non da una piccola minoranza di fisici.\nZwicky inoltre invent\u00f2 il metodo dell'analisi morfologica ed era famoso anche perch\u00e9 conosceva alla perfezione 17 lingue diverse. \u00c8 stato per molti anni il maggior scopritore di supernove extragalattiche, avendone scoperte da solo od assieme ad altri ben 123; inoltre ha anche individuato 5 nove, di cui una con Guillermo Haro.\nCatalogue of Galaxies and Clusters.\nZwicky dedic\u00f2 una consistente parte della sua vita alla ricerca di galassie e alla produzione di cataloghi. Dal 1961 al 1968, assieme ad alcuni colleghi pubblic\u00f2 presso il California Institute of Technology di Pasadena i sei volumi del \"Catalogue of galaxies and of clusters of galaxies\".\nIl catalogo originale, dove le galassie sono denominate \"Galassie di Zwicky\", viene continuamente tenuto aggiornato. Assieme alla moglie Margaritha, Zwicky prepar\u00f2 anche un importante catalogo di galassie compatte, il \"Catalogue of selected compact galaxies and of post-eruptive galaxies\", normalmente chiamato \"The Red Book\"."}
{"id": "305319", "revid": "547992", "url": "https://it.wikipedia.org/wiki?curid=305319", "title": "Antonio Pizzinato", "text": "Biografia.\nNato in una famiglia contadina, in un comune della provincia di Pordenone (Friuli-Venezia Giulia), primogenito di sette figli, inizi\u00f2 presto a lavorare come garzone e, ancora adolescente, nel 1947 si trasfer\u00ec a Milano dove svolse il suo apprendistato presso le officine fratelli Borletti . Nello stesso anno si iscrisse alla CGIL e successivamente al PCI dal quale, alla fine degli anni cinquanta, fu inviato a frequentare corsi universitari di economia e sociologia a Mosca.\nTornato in Italia, nel 1964, and\u00f2 a dirigere la sezione della FIOM-CGIL di Sesto San Giovanni e, successivamente, della FIOM e della Camera del Lavoro di Milano . La sua carriera all'interno del pi\u00f9 grande sindacato italiano culmin\u00f2 nella nomina a segretario nazionale nel 1984 e a segretario generale, dopo la lunga segreteria di Luciano Lama, dal 1986 al 1988 , quando fu sostituito da Bruno Trentin ; nel 1991 usc\u00ec definitivamente dall'organizzazione sindacale.\n\u00c8 eletto deputato per la prima volta alle legislative del 1992 tra le file del Partito Democratico della Sinistra. Nel 1994 \u00e8 eletto Consigliere comunale e capogruppo del PDS nella citt\u00e0 di Sesto San Giovanni. Nel 1996 viene eletto al Senato della Repubblica , sempre con il PDS, dove fu confermato nelle successive elezioni del 2001.\nSottosegretario al Lavoro nel primo governo Prodi , nel 2005 \u00e8 stato vicepresidente della Commissione parlamentare d'inchiesta sugli infortuni sul lavoro . Al IV Congresso dei Democratici di Sinistra ha aderito alla mozione Mussi, contraria all'ingresso nel Partito Democratico. Partecipa alla fondazione di SEL - Sinistra Ecologia Libert\u00e0 - e al primo congresso \u00e8 eletto alla presidenza del comitato nazionale di garanzia. Attualmente \u00e8 Presidente regionale onorario dell'ANPI - Associazione Nazionale Partigiani d'Italia della Lombardia."}
{"id": "305321", "revid": "2183045", "url": "https://it.wikipedia.org/wiki?curid=305321", "title": "Chiara Colizzi", "text": "Biografia.\n\u00c8 figlia dell'attore e doppiatore Pino Colizzi e della doppiatrice Manuela Andrei, da tempo separati. Ha un figlio, nato nel 1998.\nChiara \u00e8 la voce italiana ricorrente di Kate Winslet, Nicole Kidman, Pen\u00e9lope Cruz, Jessica Chastain, Uma Thurman, Emily Watson e molte altre.\n\u00c8 conosciuta per aver doppiato Nicole Kidman, dal film \"The Others\" in poi, Emily Watson ne \"Le onde del destino\" di Lars von Trier, Kate Winslet nel ruolo di Rose DeWitt Bukater in \"Titanic\" di James Cameron, Uma Thurman nel ruolo di Beatrix Kiddo nei due \"\" di Quentin Tarantino, Jessica Chastain in \"Interstellar\" di Christopher Nolan, Jada Pinkett Smith nel ruolo di Niobe in \"Matrix Reloaded\" e \"Matrix Revolutions\" dei fratelli Wachowski e Sarah Chalke nel ruolo di Elliot Reid nella serie televisiva \"Scrubs - Medici ai primi ferri\". Ha doppiato inoltre Sarah Wayne Callies nelle serie televisive \"Prison Break\" e \"The Walking Dead\", Kelly Reilly in \"True Detective\", Carla Gugino in \"Wayward Pines\" e Karen Allen ne \"I predatori dell'arca perduta\" nella riedizione su DVD. Nel 2019 in \"Dilil\u00ec a Parigi\" ha interpretato (anche cantando) Emma Calv\u00e9 nel pluripremiato film d'animazione di Michel Ocelot.\n\u00c8 stata la voce italiana di \"Fox Life\" sino alla chiusura."}
{"id": "305322", "revid": "72396", "url": "https://it.wikipedia.org/wiki?curid=305322", "title": "Macchina G\u00f6del-incompleta", "text": "Per macchina G\u00f6del-incompleta si intende una macchina che pu\u00f2 operare quanto si reputa necessario, la quale pu\u00f2 emettere su un proprio nastro illimitatamente estendibile (in breve: pu\u00f2 stampare) stringhe interpretabili come affermazioni sul proprio comportamento, sapendo distinguere entro queste le affermazioni vere.\nDiamo un esempio proposto da Raymond Smullyan.\nChiamiamo \"M\" una macchina del genere della macchina di Turing in grado di \"stampare\" su nastri illimitati stringhe sull'alfabeto di cinque simboli \"A\" = {~ ,\"P\" ,\"E\" , ( , )}.\nChiediamo che \"M\" possieda la capacit\u00e0 di passare in rassegna tutte le stringhe su \"A\" (ad es. secondo l'ordinamento lunghezza crescente-lessicografico).\nDiciamo \"estensione di una stringa\" \"W\" su \"A\" la stringa su \"A\" della forma \"W\"(\"W\").\nInteressano particolari stringe su A che diciamo \"autosentenze\" e una loro \"interpretazione\" che le considera affermazioni sul comportamento della stessa \"M\", come indicato nel seguente quadro:\nAlle autosentenze si pu\u00f2 attribuire una valutazione booleana nel modo seguente:\nSi chiede anche che M possegga dispositivi che le consentano di distinguere le autosentenze vere dalle false. Questa richiesta \u00e8 resa lecita dal fatto che \"M\" \u00e8 in grado di procedere nella stampa di tutte le stringhe stampabili, ovvero dal fatto che il problema della stampabilit\u00e0 o meno delle stringhe su \"A\" \u00e8 decidibile.\nDunque si pu\u00f2 chiedere che la macchina \"M\" proceda a stampare, oltre alle stringhe non autosentenze stampabili, tutte le autosentenze vere e non le false.\nEsaminiamo ora la autosentenza \"G\" := \"~\"PE\"(~\"PE\")\".\nLa \"G\" \u00e8 vera se e solo se l'estensione della \"~\"PE\" non \u00e8 stampabile. Ma questa estensione \u00e8 la stessa \"G\", quindi la \"G\" \u00e8 vera se e solo se non \u00e8 stampabile. Dunque \"aut\" la \"G\" \u00e8 vera e non stampabile, \"aut\" \u00e8 stampabile e falsa. Ma la seconda alternativa viola la non stampabilit\u00e0 delle autosentenze false. In conclusione \"G\" deve essere vera, ma non pu\u00f2 essere stampata.\nSi osserva anche che la autosentenza \"PE\"(~\"PE\")\", negazione della precedente, deve essere falsa e neppure essa pu\u00f2 essere stampata.\nEssa costituisce un esempio di stringa indecidibile per la \"M\", in quanto n\u00e9 essa n\u00e9 la sua negazione possono essere stampate.\nLa macchina introdotta si pu\u00f2 pensare come un caso particolarmente semplice di sistema formale dotato di una certa capacit\u00e0 di riflettere sul proprio comportamento e in grado di dimostrare talune sentenze formulate mediante i 5 simboli dell'alfabeto \"A\". Ora la lettera \"P\" va interpretata con l'attributo \"dimostrabile\" e la stringa \"~\"PE\"(~\"PE\")\" costituisce una autosentenza vera che nel sistema formale non pu\u00f2 essere dimostrata.\nLa macchina introdotta fornisce quindi una traccia per la comprensione del teorema di incompletezza di G\u00f6del.\nEssa inoltre, forse, pu\u00f2 essere considerata un esempio di limitazione della autoconsapevolezza di un sistema."}
{"id": "305323", "revid": "111433", "url": "https://it.wikipedia.org/wiki?curid=305323", "title": "Heinz von Foerster", "text": "Biografia.\nHa lavorato nel campo della cibernetica (sua \u00e8 la distinzione tra macchine banali e macchine non banali) ed \u00e8 stato essenziale per lo sviluppo del costruttivismo radicale e della cosiddetta \"seconda cibernetica\" (che estende e complessifica la tradizionale \"prima cibernetica\" di Norbert Wiener e John von Neumann).\nNoto anche per i suoi interessi nella \"computer music\" e nell'illusionismo. Sposato con Mai von Foerster.\nVon Foerster studi\u00f2 fisica presso la Technische Universit\u00e4t Wien (Politecnico di Vienna) e alla Universit\u00e0 di Breslavia, influenzato dal Circolo di Vienna e da Ludwig Wittgenstein. Si trasfer\u00ec negli Stati Uniti nel 1949 e lavor\u00f2 presso l'Universit\u00e0 dell'Illinois. Qui fond\u00f2 il \"Biological Computer Lab\", studiando le similarit\u00e0 tra i sistemi cibernetici in biologia ed elettronica. \nIl suo contributo fu di particolare rilievo anche nello sviluppo degli approcci del \"secondo cognitivismo\", basato sui paradigmi della complessit\u00e0 e del costruttivismo.\nTra gli altri, lavor\u00f2 assieme a John von Neumann, Norbert Wiener, William Ross Ashby, Humberto Maturana, Francisco Varela, Gregory Bateson, Margaret Mead ed Herbert Br\u00fcn. Fu curatore dei cinque volumi della rivista \"Cybernetics\" (1949-1953), ed autore di oltre 100 pubblicazioni; tenne conferenze in tutto il mondo fino ad et\u00e0 avanzata."}
{"id": "305327", "revid": "1543377", "url": "https://it.wikipedia.org/wiki?curid=305327", "title": "Avro 683 Lancaster", "text": "LAvro 683 Lancaster era un bombardiere pesante quadrimotore ad ala media progettato e costruito principalmente dall'azienda britannica Avro (A.V. Roe and Company). Utilizzato dalla RAF a partire dal 1942, assieme all'Handley Page Halifax fu il principale bombardiere strategico della RAF e delle altre forze aeree dei paesi del Commonwealth. Venne utilizzato principalmente come bombardiere notturno.\nStoria.\nSviluppo.\nL'Avro Type 683 Lancaster nacque per rimediare a un progetto fallimentare, quello del bimotore che l'aveva preceduto. Infatti, nel luglio 1936, i principali costruttori di cellule ricevettero le bozze delle specifiche B.12/36 e P.13/36 emesse dall'Air Ministry britannico. La prima richiedeva un bombardiere pesante strategico, con il quale sostituire l'Armstrong Whitworth AW.38 Whitley. La seconda verteva su un \"bombardiere medio bimotore per l'impiego in tutto il mondo\", per sostituire gli Handley-Page HP.50 Heyford.\nEntrambe le specifiche comportavano alcune limitazioni pratiche: per poter rientrare negli hangar disponibili ed essere trasportato via terra con i mezzi in dotazione, doveva avere un'apertura alare massima di 30,50 m, la sezione centrale di fusoliera non pi\u00f9 lunga di 10,70 m e non pi\u00f9 larga di 2,44 m e corda alare in corrispondenza delle gondole dei motori di non pi\u00f9 di 6,70 m. Per il P.13/36 era previsto il ricorso a due motori Rolls-Royce Vulture, e il carico bellico avrebbe dovuto essere rilevante: 16 bombe da 225\u00a0kg o 4 bombe dirompenti-perforanti da 900\u00a0kg ma, elemento determinante per le fortune degli aerei prescelti, si chiedeva anche una stiva unica, per consentire il trasporto di due siluri lunghi 5,56 m. Una proposta fu presentata dalla de Havilland, che offr\u00ec un DH.91 Albatros passeggeri, riprogettato e rimotorizzato con due Rolls-Royce Merlin, scartato gi\u00e0 in fase preliminare, mentre furono presi in considerazione l'Avro Type 679 e lo Handley-Page HP.56, entrambi con due motori Rolls-Royce Vulture.\nGi\u00e0 nel luglio 1937, la Handley-Page e la RAF cominciarono a nutrire dubbi sulla scelta del motore e presero in considerazione un impianto propulsivo pi\u00f9 frazionato, con quattro Bristol Pegasus o Taurus, Napier Dagger, Rolls-Royce Kestrel, Wright G-200 Cyclone o Pratt &amp; Whitney R-1830 Twin Wasp o R-2000, e in agosto la Handley-Page opt\u00f2 definitivamente per quattro Merlin, dando vita all'HP.57, che fu prodotto in grande serie con il nome di Halifax. La Avro ritenne, invece, di procedere con il bimotore, per non affrontare una riprogettazione cos\u00ec importante: il Type 679 Manchester vol\u00f2 per la prima volta il 25 luglio 1939 con due Rolls-Royce Vulture, pilotato dal Capitano Brown, seguito quasi un anno dopo, il 26 maggio 1940 dal secondo prototipo. Come le altre macchine con gli stessi propulsori, anche il Manchester incontr\u00f2 ritardi e grossi problemi e gi\u00e0 nel maggio 1940 la Avro decise di adottare i meno potenti Merlin, montandone quattro. Era nato cos\u00ec il Type 683, chiamato ancora Manchester III. Il bimotore fu comunque approvato come corrispondente alla specifica B.19/37 e ne furono ordinati 200 esemplari, poi aumentati a 400.\nI primi Manchester Mk I avevano impennaggi con tre derive, mentre i successivi Mk IA ne avevano solo due, il disegno delle quali fu mantenuto per il Lancaster. La RAF, in risposta ai problemi del Manchester, propose alla Avro di produrre su licenza l'Halifax, ma la dirigenza rispose che, sostituendo i due Vulture con quattro Merlin, come aveva fatto la Handley-Page, si sarebbero ottenuti gli stessi buoni risultati. La RAF ebbe fiducia e convert\u00ec parte degli ordini per il Manchester Mk IA nella richiesta di 454 Manchester III (poi Lancaster Mk I), il cui primo esemplare vol\u00f2 il 9 gennaio 1941 con quattro motori Merlin X, seguito dal primo esemplare di serie il 31 ottobre. Le consegne cominciarono il 25 dicembre 1941 con il No. 44 Squadron di Waddington.\nImpiego operativo.\nIl Lancaster entr\u00f2 in servizio con il No. 44 Squadron della RAF a Waddington nel dicembre 1941, ed ebbe il suo battesimo del fuoco il 3 marzo 1942, procedendo per tutta la guerra e arrivando a 156\u00a0000 missioni, delle quali 107\u00a0085 sulla Germania, nelle quali furono impiegate 608\u00a0612 t di bombe e pi\u00f9 o meno un miliardo di litri di benzina.\n3 936 Lancaster furono perduti in combattimento; l'aeroplano non aveva particolari carenze, ma fu impiegato tantissimo e in condizioni difficili. Il tasso di perdite fu di un aereo ogni 39,6 missioni, uno tra i pi\u00f9 favorevoli, e risult\u00f2 particolarmente elevato il carico di bombe medio per missione: 3,9 t.\nIl Lancaster fu uno degli strumenti decisivi della vittoria alleata, con il conseguimento di risultati eccezionali come l'affondamento della corazzata Tirpitz con le bombe Tallboy, la distruzione del viadotto di Bielefeld con le Tallboy e le Grand Slam, o la pi\u00f9 volte celebrata distruzione delle dighe sui fiumi M\u00f6hne, Eder e Sorpe tramite le bombe rimbalzanti (vds. Operazione Chastise). Nella maggior parte di queste imprese, i \"Lankie\", com'erano soprannominati dagli equipaggi riuscirono dove qualsiasi altro aereo aveva fallito.\nI Lancaster continuarono a prestare servizio nella RAF ancora per qualche tempo dopo la fine della seconda guerra mondiale, per essere poi rilevati dai Lincoln. Argentina, Australia, Canada, Francia ed Egitto lo impiegarono anche nel dopoguerra.\nOggi, solo 17 Lancaster sono conosciuti d'essere preservati, e solo due sono conservati in condizioni di volo; uno nel Regno Unito e l'altro nel Canada.\nVersioni.\nOggetto di un notevolissimo sforzo industriale, il Lancaster fu realizzato in numerose versioni che, tuttavia, erano sostanzialmente simili, a parte la possibilit\u00e0 di passare a differenti propulsori.\nIn tutto sono stati realizzati 7\u00a0378 Lancaster (prototipi esclusi). Oltre a questi si possono ricordare i velivoli derivati dal Lancaster: i 202 Manchester, i Lancastrian da trasporto, i 253 York di linea, i 604 Lincoln, che furono il derivato finale da bombardamento e i 185 Shackleton da pattugliamento marittimo."}
{"id": "305331", "revid": "287204", "url": "https://it.wikipedia.org/wiki?curid=305331", "title": "Mezzelfi della Terra di Mezzo", "text": "Nell'universo immaginario fantasy creato dallo scrittore inglese J.R.R. Tolkien per i suoi romanzi, un mezzelfo \u00e8 un essere nato dall'unione di un Elfo e di un Uomo. Quando giungono all'et\u00e0 adulta devono scegliere se divenire mortali e morire dopo una lunga vita oppure diventare immortali e quindi dei veri e propri Elfi. Tra di loro vi sono Elros (primo re di N\u00famenor, divenuto mortale), il fratello Elrond (araldo di Gil-Galad, Portatore dell'Anello Vilya, divenuto immortale), e i suoi figli gemelli Elladan e Elrohir (di loro si sa solo che furono inseriti nella Grigia Compagnia al fianco dei Dunedain), e la loro sorella Arwen, che divenne mortale e spos\u00f2 Aragorn, Re di Gondor e Arnor.\nVi \u00e8 stato anche un caso eccezionale, un elfo che ha scelto di diventare mortale: L\u00fathien, figlia di Thingol e di Melian la Maia, poi sposa di Beren, un Uomo mortale.\nProbabilmente vi \u00e8 un altro Mezzelfo, di cui ci parla solo una nota pubblicata nei \"Racconti incompiuti\": Galador, colui che origin\u00f2 la stirpe dei Principi di Dol Amroth (Dunedain di Gondor poi imparentatasi con i Sovrintendenti di Gondor e con la Casa di Eorl), nato, insieme alla sorella, dal matrimonio di un nobile N\u00famenoreano del sud (\"Imrazor\") con un'elfa Nandor di L\u00f3rien, \"Mithrellas\".\nIn alcuni scritti pi\u00f9 tardi, Tolkien fa intuire che in realt\u00e0 la mescolanza tra le due razze fosse stata non comune ma nemmeno troppo rara nella Terra di Mezzo (specialmente tra Sindar e Dunedain e soprattutto fra uomini minori, come Haradrim o Esterling, ed elfi Avari nelle regioni orientali e meridionali della Terra di Mezzo); tuttavia, nessuno di essi fu menzionato per nome individualmente n\u00e9 tantomeno ebbe l'opportunit\u00e0 di scegliere l'immortalit\u00e0 (ereditando quindi solo la parte umana per quel che riguarda il ciclo vitale) poich\u00e9 questa \u00e8 una caratteristica che Il\u00favatar avrebbe concesso solo a personalit\u00e0 focali e importanti per la Storia di Arda.\nElenco di Mezzelfi.\nDior Eluch\u00edl.\n\u00c8 figlio di L\u00fathien e Beren. Cerc\u00f2 di restaurare il regno del Doriath, ma invano. Quando alla morte dei genitori ricevette il Silmaril in eredit\u00e0, i figli di F\u00ebanor gli intimarono di consegnarlo, e, di fronte al rifiuto di Dior, attaccarono il Doriath, e lo distrussero definitivamente.\nEbbe due figli, Elur\u00e9d ed Elur\u00edn ed una figlia, Elwing (nei Racconti perduti anche Aurhedir); i primi due furono catturati dai servi di Celegorm (ucciso da Dior) ed abbandonati nei boschi, e non furono mai ritrovati. Elwing riusc\u00ec a scappare portando con s\u00e9 il Silmaril.\nAltri nomi o soprannomi di Dior: \"Eluch\u00edl\" (\"Erede di Elu\"), \"Ausir\" (\"Il Ricco\") ed \"Aranel\", (\"Elfo Nobile\"). Il suo nome forse significa \"Successore\"\nElladan e Elrohir.\nElladan e Elrohir sono due gemelli, figli di Celebr\u00edan e di Elrond e fratelli maggiori di Arwen Und\u00f3miel. Nati nell'anno 130 della Terza Era, diventano signori di Gran Burrone dopo la partenza del padre dai Porti Grigi.\nNel 2509 della Terza Era, i due fratelli furono assaliti dagli Orchi mentre percorrevano assieme alla madre Celebr\u00edan il valico Cornorosso (nelle Montagne Nebbiose) per recarsi a L\u00f3rien. Celebr\u00edan fu rapita e condotta dagli orchi verso Mordor, ma Elrohir e Elladan riuscirono a liberarla prima che vi giungesse. Ella, tuttavia, era stata ferita da una freccia avvelenata e seviziata dagli orchi, e pur se sanata da Elrond, perse ogni gioia nell'abitare la Terra di Mezzo e decise di abbandonarla per recarsi in Valinor.\nDopo la partenza della madre per Valinor nel 2510, i due fratelli si unirono ai Dunedain, i Raminghi del Nord, in una implacabile caccia contro ogni servo del Nemico (Sauron). Gli \"Annali dei Re e dei Governatori\" riportano solo alcuni accenni di questa costante missione:\nQuando si svolgono gli eventi narrati ne \"La Compagnia dell'Anello\", i due gemelli, da poco ritornati dalle terre selvagge, non partecipano al Consiglio di Elrond con i Raminghi, ma scendono in guerra al fianco dei D\u00fanedain della Grigia Compagnia al seguito di Aragorn, partecipando alla battaglia dei Campi del Pelennor e a quella sui colli di scorie davanti al Morannon.\nNell'occasione dell'incontro con Aragorn e Th\u00e9oden presso i Guadi dell'Isen, Elrohir \u00e8 latore di un messaggio da parte di Elrond per Aragorn: \u00abI giorni sono brevi. Se hai premura, rimembra i Sentieri dei Morti\u00bb. E saranno proprio questi sentieri che verranno intrapresi da Aragorn dopo aver scrutato nel palant\u00edr di Orthanc.\nIniziata la Quarta Era, dopo la caduta di Sauron, Ellandan e Elrohir rimasero nella Terra di Mezzo assieme a Celeborn di L\u00f3rien. Non viene detto se abbiano scelto, come ogni mezzelfo, di condividere la sorte immortale degli elfi e partire per Valinor o quella degli uomini vivendo e morendo nella Terra di Mezzo.\nDel loro carattere viene rimarcata unicamente una sorta di dolente e totalizzante determinazione a lottare contro gli Orchi, motivata a seguito delle vicende che coinvolsero Celebr\u00edan, loro madre.\nTolkien, pur trattandoli brevemente, si premura di far notare pi\u00f9 volte la loro natura ibrida umano-elfica, il loro non essere completamente elfi. Per esempio quando attraversano i Sentieri dei Morti assieme ad Aragorn, l'autore fa notare che solo Legolas l'elfo non era spaventato non temendo gli spiriti degli uomini. E ancora, quando l'esercito di Gondor marcia nell'Ithilien verso il Morannon, solo Legolas possiede una vista tanto acuta da scorgere i Nazg\u00fbl che li sorvegliano costantemente in volo ad alta quota.\nAnche l'etimologia dei loro nomi esprime il dualismo della loro natura.\nElladan (\"elfo-uomo\") \u00e8 un nome composito derivante da \"ele\" (in quenya col significato di \"elfo\") e \"dan\" col significato di \"uomo [di N\u00famenor], artefice, costruttore\". Il termine \"dan\" indica la natura umana di Elladan, ma anche che questa \u00e8 della schiatta pi\u00f9 nobile ovvero \"n\u00famenoreana e creatrice\".\nElrohir (\"elfo-cavaliere\") \u00e8 anch'esso un nome composto derivante da \"ele\" (\"elfo\") e \"rohir\" (\"cavaliere, corridore\").\nElros.\nNato nel 525 della Prima Era da E\u00e4rendil e Elwing, Elros Tar-Minyatur fu uno dei mezzelfi che scelse di diventare un Uomo mortale, e fu pi\u00f9 tardi incoronato primo Re di N\u00famenor.\nRiguardo al significato del nome di Elros, Christopher Tolkien lo interpreta come \"Spruzzo di Stelle\"; probabilmente, per\u00f2, il figlio del romanziere si \u00e8 confuso, valendo la radice elfica \"el-\" sia per la parola \"elfo\" che per \"stella\", . Maedhros e Maglor rapirono Elros e il fratello gemello, Elrond, come tributo per il rifiuto di Elwing a rinunciare al proprio Silmaril. Maedhros e Maglor pi\u00f9 tardi si pentirono e si presero cura di loro, allevandoli come se fossero figli loro. Durante la ricerca per riguadagnare i Silmaril da E\u00f6nw\u00eb, lasciarono i bambini vicino ad una cascata, nella foresta, dove erano stati trovati. Cos\u00ec egli fu chiamato \"Elfo della Schiuma\", intesa come \"schiuma dell'acqua\".\nIn quanto Mezzelfi, lui e il fratello si trovarono di fronte alla scelta tra essere Uomini o Elfi. Elros scelse di diventare uno degli Edain, e quindi mortale, divergendo nella scelta dal fratello Elrond, che scelse l'immortalit\u00e0. Come ricompensa per le sofferenze degli Edain contro l'ombra di Morgoth, i Valar fecero sorgere un'isola dove costoro potessero dimorare, lontano dai pericoli della Terra di Mezzo. Elros e gli Edain sopravvissuti salparono oltre il Mare e, guidati dalla Stella di E\u00e4rendil, giunsero alla grande \"Isola di Elenna\", pi\u00f9 ad ovest di tutte le terre Mortali, e qui fondarono il reame di N\u00famenor. Inoltre i Valar garantirono ad Elros e ai suoi eredi una vita pi\u00f9 lunga di quella dei normali Uomini.\nNell'anno 32 della Seconda Era, Elros divenne il primo dei Re di N\u00famenor, prendendo il nome quenya di \"Tar-Minyatur\", che significa \"Primo Alto-Re\"; questa del nome in Quenya sar\u00e0 la convenzione con la quale i Re successivi adottarono i loro titoli. Egli regn\u00f2 per 410 anni, fino alla sua morte nel 442 S.E., all'et\u00e0 di 500 anni.\nElros ebbe quattro figli:\nElur\u00e9d ed Elur\u00edn.\nElur\u00e9d ed Elur\u00edn sono due gemelli maschi, figli di Dior Eluch\u00edl e di Nimloth del popolo degli Elfi.\nIl nome di entrambi fu scelto in ricordo del nobile nonno Elu Thingol, Re del Doriath: Elur\u00e9d ed Elur\u00edn, nella lingua Sindarin, significano rispettivamente \"Erede di Elu\" e \"Rimembranza di Elu\". Avevano una sorella di nome Elwing.\nAncora piccoli, Elur\u00e9d ed Elur\u00edn vivevano col padre nelle aule di Menegroth quando queste vennero attaccate e conquistate dai figli di F\u00ebanor. Durante lo scontro Dior rest\u00f2 ucciso, e i gemelli vennero rapiti da Celegorm e Curufin, che li abbandonarono nel bosco a morire. Il maggiore dei figli di F\u00ebanor, Maedhros, lacerato dai rimorsi e non volendo la morte dei bambini, li cerc\u00f2 a lungo, ma senza successo.\nSecondo quanto si narra ne Il Silmarillion, i gemelli non vennero pi\u00f9 ritrovati e quasi certamente perirono; tuttavia le leggende dei Nandor raccontano che Elur\u00e9d ed Elur\u00edn vennero tratti in salvo da bestie ed uccelli della foresta e sopravvissero.\nElwing.\nElwing \u00e8 figlia di Dior e Nimloth, sposa di E\u00e4rendil e madre di Elrond ed Elros.\nLe vicende di Elwing sono strettamente collegate a quelle del marito E\u00e4rendil e sono riportate, in forma di racconto compiuto, nel \"Silmarillion\". Sono inoltre presenti nei \"Racconti perduti\" con il titolo di \"Il racconto di E\u00e4rendel\" sotto forma di tracce schematiche, abbozzi, poesie oltre che versioni, con correzioni e varianti, del racconto del \"Silmarillion\".\nIl nome \"Elwing\" ha due diverse etimologie. La prima lo indica come un nome composito sindarin derivante da \"\u00eal\" (stella) e \"wing\" (spruzzo) col significato di \"spruzzo di stelle\". Il nome viene dato da Dior alla figlia:\nLa seconda etimologia si rif\u00e0 ad \"Ailwing\", grafia pi\u00f9 antica di \"Elwing\", e derivante da \"ailion\" (lago) e \"gwing\" (schiuma) col significato di \"schiuma di lago\", usato come sinonimo per \"ninfea dal fiore bianco\".\nNon \u00e8 casuale, ma esprime una forte affinit\u00e0 con la nave volante, l'assonanza del nome \"Elwing\" con \"Vingilot\", la nave di E\u00e4rendil. Vingilot, nella grafia pi\u00f9 antica \"Wingilot\", deriva da \"gwing\" e \"loth\" col significato di \"fiore di schiuma\". Nelle poesie attinenti al racconto viene pi\u00f9 volte espressa la similitudine fra il gabbiano (l'uccello marino in cui si trasforma Elwing) e la forma (il legname di colore bianco dello scafo, le vele argentee) e la grazia con cui Vingilot naviga il firmamento. Bianco e argento, i colori di Vingilot, sono anche i colori delle ali di Elwing in Valinor.\nNata nell'Ossiriand, verso l'anno 500 della Prima Era, Elwing si trasferisce assieme alla famiglia in Menegroth nei giorni seguenti la battaglia di Sarn Athrad.\nLa battaglia vede coinvolti un drappello di Laiquendi, guidati da Beren, contro le schiere dei Nani di Nogrod, che avevano appena saccheggiato il regno del Doriath. Nel corso della battaglia, Beren uccide il signore dei nani, strappandogli Nauglam\u00edr, una collana con incastonato un Silmaril che Beren stesso aveva recuperato anni prima.\nPochi anni dopo, successivamente alla morte di Beren, i Nandor restituiscono all'erede di Thingol, Dior, la collana con il Silmaril, ma lui se la arroga, indossandola e rifiutando di cederla ai figli di F\u00ebanor, scatenando in questo modo la loro ira.\nIl Doriath viene invaso dai Noldor e Menegroth viene distrutta; i Sindar vengono massacrati. Celegorm, Curufin e Caranthir, tre dei sette figli di F\u00ebanor, muoiono nello scontro, ma anche Dior e Nimloth rimangono uccisi e Elur\u00e9d e Elur\u00edn, due dei loro tre figli, vengono abbandonati dai Noldor nella foresta a morire di stenti.\nElwing, ancora bambina, riesce invece a fuggire, assieme ad alcuni sindar superstiti, portando con s\u00e9 il Silmaril.\nRiparata alle bocche del fiume Sirion, Elwing, alcuni anni dopo, vi incontra E\u00e4rendil, in cerca di rifugio, con il suo popolo, dopo il sacco di Gondolin nell'anno 510 ad opera di Morgoth.\nTempo dopo, i due superstiti si innamorano, si sposano, e per un certo tempo, assieme ai rispettivi popoli, dimorano serenamente presso le bocche del Sirion. Elwing partorisce Elrond e Elros, soprannominati i Mezzelfi.\nCol tempo, tuttavia, E\u00e4rendil diventa sempre pi\u00f9 inquieto e desideroso di raggiungere Valinor per chiedere l'aiuto e la compassione dei Valar per le disgrazie delle terre del Beleriand, e, altres\u00ec, andare alla ricerca di Tuor e Idril scomparsi nel mare Belegaer.\nE\u00e4rendil intraprende un lunghissimo viaggio in mare, mentre Elwing si consuma nell'attesa e nella solitudine. Da sottolineare che E\u00e4rendil ed Elwing erano cugini di quarto grado: in comune infatti avevano un avo umano di nome Bregor, che era quadrisavolo di E\u00e4rendil e trisavolo di Elwing\nNel frattempo, Maedhros, uno dei figli di F\u00ebanor, apprende della sorte di Elwing e dei superstiti sindar. Per qualche anno, pentito della devastazione del Doriath, evita di intervenire, ma, in seguito (verso l'anno 538-539), Maedhros raduna i fratelli e contattato il popolo del Sirion, ingiunge loro di consegnargli la gemma, ma Elwing rifiuta.\nI motivi del gesto di Elwing sono molteplici e riportati nel \"Silmarillion\". Da una parte vi \u00e8 la rivendicazione sulla gemma, in quanto recuperata, con grandi sofferenze, da Beren che l'aveva strappata, addirittura, dalla corona di Morgoth, oltre al risentimento per la morte di Dior e la disfatta del Doriath.\nIn secondo luogo, la gemma \u00e8 considerata dai Lothlim e i Sindar, la fonte della loro nuova prosperit\u00e0 nella regione del Sirion e una benedizione per le navi in viaggio. Con il loro signore E\u00e4rendil lontano, in mare, non osano privarsi di questo talismano.\nIl rifiuto di Elwing e della sua gente scatena un nuovo conflitto con i Noldor. I superstiti di Gondolin e del Doriath vengono decimati, anche se diversi noldor si ribellano ai loro signori durante la battaglia e abbracciano la causa degli sconfitti. Due figli di F\u00ebanor, Amrod e Amras, rimangono uccisi.\nPoco tempo dopo questi fatti, E\u00e4rendil, che aveva avuto un presentimento della disgrazia, ritorna in Sirion, seguito da C\u00edrdan il carpentiere e Gil-galad, signore di tutti i Noldor, discendente di Fingolfin, un fratellastro di F\u00ebanor.\nGiunto troppo tardi, E\u00e4rendil apprende dai pochi sopravvissuti che i suoi figli sono stati fatti prigionieri, mentre Elwing si \u00e8 uccisa gettandosi in mare con il silmaril per evitare di consegnarlo.\nElwing, in realt\u00e0, non \u00e8 morta, ma \u00e8 stata salvata da Ulmo che l'ha mutata in un uccello marino dal bianco piumaggio (in alcune versioni del racconto \u00e8 specificato gabbiano). Il Silmaril \u00e8 incastonato sul suo petto, brillante come una stella.\nUna notte, mentre E\u00e4rendil \u00e8 lontano, in mare, a bordo della sua nave Vingilot, Elwing lo raggiunge, stremata e vicina alla morte, dopo un lungo volo.\nL'elfo si prende cura del volatile morente e ritrova con grande sorpresa, il mattino dopo, la moglie dormiente nel letto al suo fianco.\nElwing si unisce al marito (e ai tre marinai che lo accompagnano: Falathar, Erelont e Aerandir) nella ricerca di Valinor, avendo entrambi oramai abbandonato la speranza per la sorte dei due figli prigionieri che credono condannati a morte sicura.\nCon Elwing alla prua di Vingilot e il silmaril che gli orna la fronte e risplende come una stella, sempre pi\u00f9 brillante mano a mano che la nave prosegue verso ovest, la nave, guidata da E\u00e4rendil, compie il suo lungo viaggio attraverso il Belegaer.\nLa nave approda nella baia di Eldamar, presso la grande isola di Aman, il Reame Beato, la patria originaria degli Eldar, ove sorge Valinor.\nI Teleri, meravigliati, riferiscono loro che da molto lontano avevano scorto lo splendore del Silmaril di Elwing.\nLasciata la nave alla fonda, Elwing e E\u00e4rendil, pur timorosi dell'ira dei Valar, sbarcano sulle spiagge dell'isola.\nEssendo in parte umani, sono anche i primi Uomini a entrare nel Reame Vigilato.\nE\u00e4rendil, ricevuto nelle aule di Valmar, prega i Valar perch\u00e9 si interessino della sorte della Terra di Mezzo. Le sue richieste verranno successivamente accolte con l'invio nel Beleriand, contro le armate di Morgoth, di un grande esercito che riunisce le tre stirpi degli Eldar. Le due schiere si scontreranno nella regione dell'Anfauglith e lo scontro prender\u00e0 il nome di Guerra d'Ira.\nTuttavia, i Valar, terminata l'udienza concessa a E\u00e4rendil, si interrogano anche sulla sorte dei due mezz'elfi, non essendo permesso ad alcun umano (o semi-umano) di rimanere vivo dopo essere giunto in Valinor.\nLe Potenze di Arda decidono, quindi, di concedere a tutti i mezz'elfi della Terra di Mezzo di scegliere individualmente e liberamente la propria sorte nel corso dell'esistenza ovvero se condividere il destino degli elfi o quello degli uomini.\nElwing e E\u00e4rendil, richiamati al cospetto dei grandi fra gli Ainur, scelgono di essere giudicati come elfi e di trattenersi per sempre in Valinor, stanchi della sorte del mondo.\nI tre marinai vengono rimandati indietro nel Beleriand con un'altra barca e Vingilot, benedetta dai Valar, viene resa capace di volare nel cielo, fra le stelle.\nE\u00e4rendil, con il silmaril brillante come stella sulla sua fronte, condurr\u00e0 la nave nei suoi viaggi oltre le Mura della Notte, visibile come stella nel cielo, persino dagli abitanti della Terra di Mezzo, soprattutto all'alba e al tramonto.\nElwing, invece, non desiderando seguire il marito nel firmamento, dimorer\u00e0 in una bianca e alta torre sulla costa, rifugio di tutti gli uccelli marini. Conoscendo il loro linguaggio, Elwing ne apprende l'arte del volo e con grandi ali bianco-argentee si libra, ogni giorno, nel cielo al tramonto.\nGenesi e temi narrativi.\nCome precedentemente detto, la storia di Elwing e i viaggi per mare di E\u00e4rendil, a bordo della nave Vingilot, costituiscono i temi portanti del \"Racconto di E\u00e4rendel\", uno dei \"Racconti perduti\" di Tolkien, che inizia con l'arrivo dei Lothlim (\"popolo del fiore\", cos\u00ec si erano autonominati i superstiti di Gondolin) alle bocche del Sirion e termina con i viaggi di E\u00e4rendel nel firmamento.\nIl \"Racconto di E\u00e4rendel\" \u00e8 presente, negli scritti autografi di Tolkien, in cinque varianti (distinte con le lettere A, B, C, D, E da Christopher Tolkien) che pur rimanendo a livello di schema narrativo suggeriscono che il racconto compiuto del \"Silmarillion\" fosse solo una sintesi di una narrazione pi\u00f9 estesa e articolata che Tolkien progettava di realizzare.\nGli schemi del racconto offrono alcune varianti in merito alla sorte finale di Elwing, che in due versioni non viene ritrovata dal marito, che anche nel firmamento continuer\u00e0 a cercarla. In una terza versione, Elwing viene rivista, ma rimane un uccello marino (un gabbiano) che, di tanto in tanto, ritorna con altri volatili presso quella che Tolkien chiama, senza chiarirne il contesto e l'ubicazione, \"Isola degli Uccelli Marini\" e nella quale vi \u00e8 una torre bianca dove E\u00e4rendel dimora a lungo in attesa.\nIn aggiunta agli schemi, esistono anche alcune poesie sul tema e diversi abbozzi, con correzioni e varianti, del racconto del \"Silmarillion\" a cui Tolkien appose il titolo in antico inglese: \"\u00c9al\u00e1 \u00c9arendel Engla Beorhtast\" (\"Viaggio di \u00c9arendel, la stella della sera\"), da cui si deduce che la storia costituiva un tema significativo della mitologia inglese che Tolkien voleva ricreare.\n\u00c8 evidente, infatti, ed anche spiegata esplicitamente da Tolkien nella lettera n\u00ba297 del 1967, la similitudine fra Venere come Vespero e Elwing in volo al tramonto e la nave Vingilot guidata da E\u00e4rendil, traslati entrambi da esseri viventi a figure mitologiche per gli stessi elfi di Arda. Comprensibile, in questo modo, che il titolo della prima poesia sulla vicenda di E\u00e4rendil sia proprio: \"Viaggio di \u00c9arendel, la stella della sera\".\nUna delle prime stesure del racconto mostra, inoltre, una interessante commistione fra luoghi reali e luoghi immaginari della Terra di Mezzo:\nGalador.\nGalador di Dol Amroth \u00e8 stato un nobile gondoriano, che divenne primo Principe di Dol Amroth, come vassallo del Re di Gondor.\nGalador era figlio di un nobile Dunedain gondoriano noto come Imrazor il Numenoreano, e di una fanciulla elfica, Mithrellas, che giunse in quelle terre al seguito di Amroth re di L\u00f3rien e della sua sposa Nimrodel; Galador aveva probabilmente anche una sorella, di cui non sappiamo nulla se non il nome, Gelmith.\nTolkien non spiega in quale modo prese la decisione obbligata per ogni mezzelfo, ovvero se appartenere alla razza elfica o a quella umana, e nemmeno perch\u00e9 divenne Principe, ma si presume che scelse di appartenere ai Secondogeniti in quanto venne cresciuto dal padre, e si guadagn\u00f2 il titolo servendo in battaglia i Re di Gondor.\nSui discendenti furono i principi Adrahil ed Imrahil, nonch\u00e9 Finduilas che and\u00f2 in moglie a Denethor il Sovrintendente, padre di Faramir e Boromir della Compagnia dell'Anello.\nCon la sua discendenza, tracce di sangue elfico si diffusero quindi nei sovrintendenti di Gondor ed in seguito anche nei Re di Rohan dopo \u00c9omer, avendo sposato quest'ultimo una figlia di Imrahil."}
{"id": "305355", "revid": "1124164", "url": "https://it.wikipedia.org/wiki?curid=305355", "title": "Giacomo Quarenghi", "text": "Fu un valido rappresentante dell'architettura neoclassica, meditata sull'opera di Andrea Palladio, e uno dei principali realizzatori dell'Architettura neoclassica in Russia.\nBiografia.\nFormazione.\nGiacomo Quarenghi nacque il 21 settembre 1744 a Capiatone, frazione di Rota d'Imagna, nella provincia di Bergamo, secondogenito di Giacomo Antonio Quarenghi, notaio e di Maria Rota. La sua famiglia era di antico lignaggio e possedeva diverse propriet\u00e0 a Bergamo, citt\u00e0 ove Quarenghi trascorse la sua giovinezza, precisamente nella dimora familiare presso il Mercato delle Scarpe, a Bergamo Alta; sia il padre che il nonno Francesco, notaio e agrimensore, si erano inoltre interessati alla pittura, realizzando perfino qualche opera nel circondario (speciale menzione meritano i dipinti che Francesco esegu\u00ec in diverse chiese della Valle Imagna).\nLa formazione del piccolo Giacomo avvenne nell'ambito del Collegio Mariano di Bergamo, dove acquis\u00ec solide basi umanistiche (arriv\u00f2 perfino a tradurre Catullo, Tibullo e Virgilio): egli, tuttavia, sentiva pi\u00f9 viva l'inclinazione per la pittura, alla quale si dedic\u00f2 con piena dedizione nonostante le ostilit\u00e0 del padre, il quale aveva scelto per lui la carriera di avvocato o di sacerdote. Dopo un iniziale tirocinio presso Paolo Vincenzo Bonomini e Giovanni Raggi, Quarenghi nel 1763 si trasfer\u00ec a Roma, citt\u00e0 ricca di scavi e di fermenti artistici dove perfezion\u00f2 le proprie doti pittoriche sotto la guida del celebre pittore neoclassico Anton Raphael Mengs, il quale lo accolse nella propria scuola. Dopo la partenza del Mengs per la Spagna al seguito della corte di Carlo III, Quarenghi pass\u00f2 all\"'atelier\" di Stefano Pozzi; al contempo, tuttavia, inizi\u00f2 ad interessarsi di architettura, imparandone i rudimenti da Paolo Posi, Antoine Derizet, e Nicola Giansimoni. Decisiva fu la lettura de \"I quattro libri dell'architettura\" di Andrea Palladio, opera che per un giovane appassionato architetto come lui, alla ricerca di uno stabile orientamento artistico, fu una vera e propria folgorazione improvvisa:\nMaturata definitivamente la propria vocazione per l'architettura, Quarenghi matur\u00f2 un gusto classicheggiante e un vivo interesse per le antichit\u00e0 di Roma. Entr\u00f2 in contatto con il nucleo di artisti residente a Roma capeggiato da Giovan Battista Piranesi, e con la colonia inglese, traendone proficuo insegnamento. Inizi\u00f2, inoltre, un lungo viaggio di formazione nell'Italia centrosettentrionale, per i quali si rec\u00f2 a Firenze, Vicenza, Verona, Mantova e Venezia; nel Veneto, oltre a poter ammirare personalmente le architetture del Palladio, strinse amicizia con gli architetti Tommaso Temanza e Giannantonio Selva, convinti assertori di un classicismo filtrato dalla lezione palladiana. Del 1771 \u00e8, invece, la prima realizzazione architettonica del Quarenghi: si tratta della ristrutturazione interna della chiesa di Santa Scolastica a Subiaco, intervento che denota una feconda comprensione della lezione palladiana, seppur filtrata in funzione del gusto neoclassico. Nel 1775 Quarenghi si rec\u00f2 nuovamente nella citt\u00e0 lagunare, ma stavolta facendo tappa a Parma, Piacenza e Milano e spingendosi sino a Napoli alla fine dell'anno: questo secondo itinerario pure fu particolarmente significativo, in quanto gli consent\u00ec di venire a contatto con le realizzazioni di Sangallo il Giovane, di Bramante e di Giulio Romano, sempre comparate con quelle dell'amato Palladio. Non manc\u00f2 ovviamente di fare ritorno a Bergamo, dove spos\u00f2 sempre nel 1775 Maria Fortunata Mazzoleni: questo matrimonio si riveler\u00e0 molto felice e sar\u00e0 coronato nel 1776 dalla nascita di ben quattordici figli, di cui si segnalano la primogenita Teodolinda e Giulio, futuro architetto.\nAlla corte di Caterina II.\nNel 1779 la zarina Caterina II di Russia, non soddisfatta degli architetti a suo servizio, aveva dato incarico al suo ministro, il barone Friedrich Melchior von Grimm di trovare due architetti italiani. La scelta ricadde su Giacomo Trombara e sul Quarenghi, che giunse in citt\u00e0 nel gennaio 1780 in veste di \u00abvirtuoso architetto\u00bb della corte imperiale russa.\nFu cos\u00ec che si concluse il periodo di formazione di Quarenghi, durato ben diciotto anni. In Russia l'architetto lavor\u00f2 alacremente, progettando a ritmo incalzante costruzioni sia a Pietroburgo e a Mosca che in campagna, tanto che la stessa Caterina II dovette ammettere che egli lavorava \u00abcome un cavallo\u00bb. Le varie realizzazioni russe di Quarenghi di questi anni sono dettagliatamente elencate in una lettera autobiografica che indirizz\u00f2 all'amico bergamasco Luigi Marchesi: il prestigio acquisito, inoltre, gli consent\u00ec di promuovere il suo stile monumentale, d'ispirazione palladiana, il quale riscosse vasti consensi, tanto che l'incarico (che inizialmente aveva una durata di tre anni) venne gradualmente rinnovato.\nA Pietroburgo, oltre al palazzo Bezborodko (1780-90), Quarenghi realizz\u00f2 il Collegio degli Affari Esteri (1782-1783) il Palazzo della Banca di Stato (1783-1800), il teatro dell'Ermitage (1782-1785) il cui interno \u00e8 ispirato al Teatro Olimpico di Vicenza, l'Accademia delle Scienze (1783-1789) dove l'esterno, privo di ornamenti, \u00e8 marcato da un pesante portico in ordine ionico e all'interno le eleganti proporzioni e la solennit\u00e0 degli spazi ricordano il gusto dell'antica Roma. Al di fuori di Pietroburgo ricordiamo invece il Palazzo Inglese di Peterhof (1781-1791), andato distrutto, il Palazzo di Alessandro a Carskoe Selo (1791-1796); a Mosca, in particolare, intervenne ricostruendo il Palazzo di Caterina, costruendo il Ricovero dei Pellegrini su commissione del conte \u0160eremetev ed erigendo, con la collaborazione di Kazakov e Argunov, il Palazzo di Ostankino (1791-1798).\nUltimi anni.\nNel 1796, con l'ascesa al trono imperiale di Paolo I di Russia, figlio di Caterina II, la parabola quarenghiana sub\u00ec una lieve eclissi. Paolo infatti ripudi\u00f2 la politica materna in tutti i campi, anche in quello artistico: ci\u00f2 malgrado, egli continu\u00f2 ad avvalersi del Quarenghi che, pur conoscendo un sensibile calo nelle commissioni, prosegu\u00ec la sua attivit\u00e0 alla corte russa. La sua opera maggiore di questi anni fu la Cappella dei Cavalieri di Malta, opera che gli valse nel 1800 la nomina a Cavaliere di Giustizia del medesimo Ordine.\nAlla morte di Paolo I, nel 1801, subentr\u00f2 nel governo dell\u2019Impero il figlio primogenito Alessandro I: con il nuovo monarca Quarenghi conobbe nuovamente un periodo di straordinaria attivit\u00e0. In questi anni si spese in un lavoro senza tregua: per conto di Alessandro I e della madre di lui Maria Fedorovna il bergamasco progett\u00f2 le botteghe presso Palazzo Anickov lungo il canale Fontanka, il Maneggio della Guardia a Cavallo, l'Istituto Smolny per le fanciulle nobili e l'Istituto Caterina.\nNell'autunno del 1810 Quarenghi fece finalmente ritorno alla natia Bergamo, che non vedeva dal 1794. Scortato dai compaesani in festa, gli fu riservata l'accoglienza di un eroe: il Sindaco arriv\u00f2 perfino ad appendere nel salone municipale un suo ritratto (appositamente eseguito da Giuseppe Poli), nella galleria riservata ai bergamaschi pi\u00f9 illustri. Per l'occasione, gli venne commissionato un arco trionfale in onore di Napoleone Bonaparte da erigere presso Colognola: l'opera, seppur avviata, verr\u00e0 lasciata incompleta e poi demolita con il mutare delle circostanze politiche. Spos\u00f2 inoltre in seconde nozze Maria Laura Bianca Sottocasa (la moglie era morta diciassette anni addietro, nel 1793).\nUn editto napoleonico lo condann\u00f2 all'esilio e gli impedir\u00e0 di rimettere piedi in patria fino alla morte. Quarenghi ritorn\u00f2 a San Pietroburgo nel novembre del 1811. Anche in questi anni lavor\u00f2 intensamente: speciale menzione merita l'arco di trionfo di Narva, eretto per glorificare la vittoria dell'esercito russo sulle milizie napoleoniche. Giacomo Quarenghi, infine, mor\u00ec il 2 marzo 1817 (18 febbraio secondo il vecchio calendario): le sue spoglie, dapprima collocate nel cimitero luterano di Volkovo, oggi riposano in un sepolcro del cimitero del Monastero di Aleksandr Nevskij.\nStile.\nGiacomo Quarenghi \u00e8 stato il maggiore interprete dell'eredit\u00e0 di Andrea Palladio durante la stagione neoclassica; dal Palladio, infatti, egli trasse ispirazione per \u00abl'armonia spaziale delle masse, la scanditura degli elementi tettonici [e] l'interpretazione [...] legata al concetto di severe masse murarie (dove spesso le finestre s'aprono senza cornici), armonizzate da logge, colonnati e pronai rotondi\u00bb (Pallucchini). Le influenze assorbite dal Quarenghi, tuttavia, sono molto pi\u00f9 eterogenee, e non si limitano al ricordo costante dell'esempio palladiano. Durante gli anni romani, infatti, egli fu assai sensibile anche all'insegnamento di Giovan Battista Piranesi e della tradizione inglese: dal primo prese un segno al contempo razionale e rococ\u00f2, memore della lezione veneziana del Canaletto, mentre dalla seconda deriv\u00f2 la predisposizione per l'acquarello documentativo e quella ritmica decorativa peculiare delle architetture di Robert Adam. Quarenghi, oltre che Adam, studi\u00f2 con attenzione anche le avanguardie francesi, aggiornandosi con le utopiche novit\u00e0 di Nicolas Ledoux ed \u00c9tienne-Louis Boull\u00e9e.\n\u00c8 lo stesso Quarenghi a parlarci delle influenze che pi\u00f9 furono significative durante la sua formazione:\nAppena si trasfer\u00ec in Russia, Quarenghi concili\u00f2 il proprio orientamento di impronta prettamente palladiana con il gusto slavo, medievale e bizantino ivi imperante, realizzando architetture contraddistinte da una \u00abclassicit\u00e0 non fredda e archeologica, come quella per lo pi\u00f9 imbalsamata dalla moda contemporanea, ma fatta viva e sincera in quanto aveva le sue premesse nel Rinascimento italiano\u00bb (Pallucchini). In questo perenne confronto tra l'Oriente e la lontana classicit\u00e0 romana Quarenghi realizz\u00f2 edifici di stampo classicheggiante, ricchi di gallerie, colonne tipicamente \u00aball'italiana\u00bb, vestiboli e anticamere che si susseguono, ed elementi generalmente desunti dal lessico classico (timpani, lesene, ordini giganti...). Il suo discorso architettonico, squisitamente neoclassico, \u00e8 rivolto alla ricerca della semplicit\u00e0 e dell'equilibrio delle proporzioni, non esitando a discostarsi bruscamente dall'ornamentazione in nome della razionalit\u00e0 (i motivi decorativi, se presenti, sono ugualmente di stampo antico: cornucopie, bassorilievi, grifi...). Nelle sue realizzazioni, inoltre, Quarenghi fu assai attento nel conciliare il proprio orientamento neoclassico con le esigenze culturali e funzionali della Russia, sfruttando un linguaggio architettonico che esalta il rapporto tra architettura, paesaggio e citt\u00e0: molte, infatti, sono le architetture quarenghiane che si integrano armoniosamente con il paesaggio circostante, come nel caso dell'Accademia delle Scienze o del teatro dell'Ermitage di San Pietroburgo, adagiati lungo la riva del fiume Neva."}
{"id": "305363", "revid": "1543377", "url": "https://it.wikipedia.org/wiki?curid=305363", "title": "Organismo modello", "text": "Un organismo modello \u00e8 una specie estensivamente studiata per comprendere particolari fenomeni biologici, in base al presupposto che le acquisizioni fatte sull'organismo modello possano fornire indicazioni sugli altri organismi. Ci\u00f2 \u00e8 possibile grazie al fatto che i principi biologici fondamentali, come le vie metaboliche, di regolazione e di sviluppo, e i geni che le codificano, si mantengono attraverso l'evoluzione.\nStoricamente il primo organismo modello impiegato in esperimenti rigorosi per la comprensione dell'ereditariet\u00e0 \u00e8 stato il \"Pisum sativum\" di Gregor Mendel.\nIl pisello da orto infatti risponde a specifiche esigenze di incrocio controllato, rapido passo generazionale, prole numerosa, caratteri fenotipici alternativi e disponibilit\u00e0 di numerose variet\u00e0 commerciali. Queste caratteristiche lo resero ottimale per un approccio ai problemi della ereditariet\u00e0 di tipo quantitativo e statistico.\nCriteri di scelta.\nSpesso, gli organismi modello vengono scelti in base alla loro capacit\u00e0 di essere adattabili a manipolazioni sperimentali. Di solito vengono preferite le seguenti caratteristiche: breve ciclo cellulare, tecniche per manipolazione genetica (ceppi inbred, linee di cellule staminali, e sistemi di transfezione). A volte, il riarrangiamento genetico favorisce il sequenziamento del genoma dell'organismo modello, per esempio, perch\u00e9 \u00e8 molto compatto o per avere scarsa quantit\u00e0 di DNA non codificante, il cosiddetto \"DNA spazzatura\" (\"junk DNA\").\nEsistono numerosi organismi modello. Il primo organismo modello per la biologia molecolare probabilmente \u00e8 stato il batterio \"E.coli\", comunemente presente nel sistema digerente umano (e di solito ha attivit\u00e0 benefica\u2014il pericoloso ceppo \"Escherichia coli O157:H7\" \u00e8 raro). Viene utilizzato anche nello studio di molti batteriofagi, specialmente il fago lambda.\nNegli eucarioti sono stati studiati approfonditamente alcuni lieviti, specialmente il \"Saccharomyces cerevisiae\" (lievito della birra), soprattutto perch\u00e9 sono facili da gestire. Il ciclo cellulare in un lievito \u00e8 molto simile al ciclo cellulare negli umani ed \u00e8 regolato da proteine omologhe. \u00c8 stato studiato anche il moscerino della frutta \"Drosophila melanogaster\", sempre perch\u00e9 \u00e8 facile da gestire per essere un organismo multicellulare. Il verme \"Caenorhabditis elegans\" \u00e8 stato studiato perch\u00e9 ha stadi di sviluppo estremamente definiti ed \u00e8 possibile, quindi, rilevare rapidamente delle anormalit\u00e0.\nQuando i ricercatori cercano un organismo da usare nei loro studi, prendono in considerazione parecchie caratteristiche. Le pi\u00f9 comuni sono le dimensioni, il tempo di generazione, l'accessibilit\u00e0, la manipolazione, la genetica, la conservazione dei meccanismi e un potenziale beneficio economico. Con la diffusione della biologia molecolare comparata, i ricercatori hanno cercato organismi modello che rappresentassero diverse tipologie di vita.\nTavola genetica degli organismi modello.\nLa tabella indica lo status del Progetto genoma per ciascun organismo, mostrando dell'organismo la ricombinazione omologa e lo stato delle conoscenze delle vie biochimiche dell'organismo."}
{"id": "305365", "revid": "6923", "url": "https://it.wikipedia.org/wiki?curid=305365", "title": "BullGuard", "text": "BullGuard \u00e8 una societ\u00e0 di sicurezza informatica fondata nel 2002 da Morten Lund e Theis S\u00f8ndergaard. BullGuard produce principalmente prodotti di internet security e antivirus per utenti privati e piccole/medie aziende.\nBullGuard ha il suo quartier generale a Londra e ha uffici in Australia, Belgio, Danimarca, Francia, Germania, Romania, Svezia e USA.\nIn base al suo motto (\"Sicuro. Semplice. BullGuard.\"), l'elemento fondamentale attorno al quale BullGuard sviluppa tutti i suoi software \u00e8 la semplicit\u00e0 di utilizzo.\nIl logo di BullGuard \u00e8 un bulldog. Il cane da guardia simboleggia sia la protezione fornita dalla societ\u00e0 ai propri utenti sia la facilit\u00e0 di utilizzo dei relativi prodotti. Il bulldog \u00e8 tuttavia un vero cane chiamato Winston, che apparteneva ad un impiegato della societ\u00e0. Sebbene Winston sia ormai andato in pensione, occasionalmente visita ancora gli uffici di BullGuard.\nBullGuard \u00e8 un Microsoft Gold Certified Partner e un OPSWAT Certified Partner., con sia la certificazione OPSWAT Gold Certified Antivirus che la certificazione OPSWAT Mobile Certified Android.\nStoria.\nBullGuard \u00e8 stata fondata nel 2002 da due imprenditori danesi, Morten Lund e Theis S\u00f8ndergaard. Il loro scopo era quello di creare un prodotto di Internet Security che includesse tutte le caratteristiche di sicurezza necessarie per proteggere gli home users, senza tuttavia essere troppo complicato.\nLa prima versione di BullGuard Internet Security \u00e8 stata lanciata nel giugno 2002.\nNel 2003, i clienti registrati dall'azienda erano gi\u00e0 oltre i 3 milioni. Questo ha segnato un record nel Regno Unito.\nNel 2005 i suoi prodotti hanno ottenuto un'ulteriore notoriet\u00e0, specialmente nel Regno Unito e nell'Unione europea, e svariati riconoscimenti da riviste di sicurezza informatica e di computer, come ad esempio: \"Computer Buyer\", \"PC Answers\", \"PC Plus\", \"PC Pro\", \"Top Ten\", \"Virus Bulletin\" e \"Which?\".\nDal 2007 BullGuard ha iniziato a partecipare ai test di Virus Bulletin, ottenendo fin dal primo test la certificazione VB100 su Microsoft Windows XP con uno dei pi\u00f9 alti tassi di rilevamento.\nOltre a sviluppare prodotti per la sicurezza dei computer, BullGuard ha anche lavorato nella sicurezza dei prodotti mobile. Infatti, nel 2005, BullGuard \u00e8 stata tra le prime aziende a lanciare prodotti un prodotto di mobile security, disponibile per: BlackBerry, Nokia Symbian e Microsoft Windows Mobile.\nIn febbraio 2011, BullGuard annunci\u00f2 la sua partnership con Juniper Networks per il co-brand e la vendita di BullGuard Mobile Security 10 basato su Junos Pulse Mobile Security Suite, la suite di sicurezza informatica di Juniper per i dispositivi mobili.\nIn maggio 2011, BullGuard ha lanciato BullGuard Mobile Security sull'Android Market.\nIn marzo 2012, BullGuard ha raggiunto il 98,6% del tasso di rilevamento del malware su AV Comparatives. Questo ha segnato il pi\u00f9 alto tasso di rilevamento registrato da AV Comparatives Test.\nStando a quanto pubblicato da Virus Bulletin, alla fine del 2012, BullGuard \u00e8 stata una delle sole otto compagnie ad aver sempre ottenuto il VB100 per la categoria di Microsoft Windows 7, insieme a: AVG, Avira, ESET, FRISK Software International, G Data, Kaspersky and F-Secure.\nBullGuard ha ottenuto ben presto la certificazione \"Windows 8 approved security products\" di AV-Comparatives.\nAV Test e Confronti.\nNella classifica \"2011 Internet Security Suite Review\" di TopTenREVIEWS, BullGuard Internet Security si \u00e8 piazzata nona, mentre BullGuard Mobile Security \u00e8 al primo posto nella classifica \"2011 Mobile Security Software Review\".\nVirus Bulletin.\nDal 2007 BullGuard ha iniziato a partecipare ai test di Virus Bulletin, ottenendo fin dal primo test la certificazione VB100 su Microsoft Windows XP con uno dei pi\u00f9 alti tassi di rilevamento.\nDa giugno 2007 a dicembre 2012 BullGuard ha passato con successo 17 test Virus Bulletin, fallendone solamente 2.\nNel giugno 2011, BullGuard Antivirus \u00e8 entrato nella top 3 (su 43 prodotti) con un risultato di 97.7% nel RAP (reactive and proactive) test. Inoltre, nell'ultimo grafico - che copre le medie RAP sul periodo febbraio-agosto 2011, emesso da Virus Bulletin, BullGuard Antivirus \u00e8 riuscito ad ottenere la prima posizione.\nStando a quanto pubblicato da Virus Bulletin alla fine del 2012, BullGuard \u00e8 stata una delle sole otto compagnie ad aver sempre ottenuto il VB100 per la categoria di Microsoft Windows 7, insieme a: AVG, Avira, ESET, FRISK Software International, G Data, Kaspersky and F-Secure.\nAV-Comparatives.\nDal marzo 2012 BullGuard ha iniziato a partecipare pure ai test di AV-Comparatives. Nel suo primo test, \"marzo-giugno 2012\", BullGuard Internet Security ha raggiunto il 99.2% di protection rate (tasso di protezione) nel \"Real World Protection-Test\" e il 98.6% di detection rate (tasso di rilevamento).\nBullGuard ha ottenuto ben presto la certificazione \"Windows 8 approved security products\" di AV-Comparatives.\nAV-Test.\nDal 2010 BullGuard ha iniziato a partecipare pure ai test di AV-Test..\nNegli ultimi 3 \"home user test\" di AV-Test su Microsoft Windows XP, da quello di settembre/ottobre 2011 a quello di luglio/agosto 2012, BullGuard ha sempre raggiunto il 6.0/6.0 in protezione e almeno un minimo di 4.5/6.0 in semplicit\u00e0 di utilizzo.\nBullGuard Internet Security.\nIl prodotto di punta di BullGuard \u00e8 l'all-in-one suite di Internet Security, BullGuard Internet Security.\nBullGuard Internet Security 2004 (4.5).\nLa beta del programma per BullGuard Internet Security 2004 \u00e8 stata lanciata nel maggio del 2004. La suite includeva i moduli di: BullGuard Antivirus, BullGuard Firewall e BullGuard Online Backup.\nIl supporto a BullGuard Internet Security 2004 \u00e8 stato ufficialmente interrotto il 26 ottobre 2007.\nBullGuard Internet Security 2005 (5.0).\nIn BullGuard Internet Security 2005 venne implementato un nuovo Firewall, basato sulla tecnologia Sygate, e venne aggiunto il nuovo modulo AntiSpam, Bullguard Spamfilter.\nBullGuard Internet Security 2006 (6.0).\nIn BullGuard Internet Security 2006, il modulo di Spamfilter venne ulteriormente potenziato e semplificato in quanto a semplicit\u00e0 di utilizzo. Inoltre vennero aggiunte alcune funzionalit\u00e0 avanzate per la scansione delle e-mail da parte dell'Antivirus.\nBullGuard Internet Security 2007 (7.0).\nBullGuard Internet Security 2007 segna una nuova pietra miliare per i prodotti BullGuard, in quanto introduce modifiche a tutti i moduli e una nuova interfaccia grafica. Il Firewall basato sulla tecnologia Sygate viene sostituito da una nuova tecnologia di Outpost che permette una migliore e pi\u00f9 approfondita gestione del traffico di rete. Le funzionalit\u00e0 per rilevamento e la rimozione di Spyware dell'Antivirus vengono ulteriormente migliorate. Il modulo per l'Online Backup viene modificato per permettere il backup delle e-mail per Outlook Express e Microsoft Outlook.\nInfine, in BullGuard Internet Security 2007 viene implementato un nuovo modulo per il Supporto che fornisce accesso istantaneo, via Live Chat o e-mail, al team di supporto tecnico di BullGuard.\nBullGuard Internet Security 2008 (8.0).\nIn BullGuard Internet Security 2008 vengono introdotte diversi cambiamenti che migliorano le pervormance e l'interfaccia grafica. Sia allo Spamfilter sia al modulo per l'Online Backup viene aggiunto il supporto a Mozilla Thunderbird.\nBullGuard Internet Security 2009 (9.0).\nA BullGuard Internet Security 2009 viene aggiunto anche un modulo di AntiPhishing.\nA Spamfilter vengono aggiunti nuove funzionalit\u00e0 e il supporto a Windows Live Mail e a IncrediMail.\nAl Firewall vengono aggiunte nuove funzionalit\u00e0, tra cui una whitelist locale per le applicazioni pi\u00f9 comunemente usate.\nAlla versione viene anche aggiunta una modalit\u00e0 di \"Game Mode\", che protegge l'utente senza abbassare la qualit\u00e0 e la velocit\u00e0 di gioco.\nBullGuard Internet Security 2010 (10.0).\nBullGuard Internet Security 2010 aggiunge un nuovo modulo di Safe browsing, per protezione durante la navigazione online.\nBullGuard Mobile Security.\nIl secondo prodotto di punta di BullGuard \u00e8 l'all-in-one suite di Mobile Security, BullGuard Mobile Security.\nBullGuard Mobile Security 10.\nBullGuard Mobile Security 10 supporta quattro sistemi operativi mobile \u2013 Android, Nokia Symbian, Windows Mobile e Blackberry \u2013, coprendo oltre l'80% del mercato degli smartphone.\nCaratteristiche principali:\nAltri prodotti.\nBullGuard Online Backup.\nBullGuard Online Backup \u00e8 un servizio di backup remoto che memorizza i file importanti online.\nCaratteristiche principali:\nBullGuard Spamfilter.\nBullGuard offre gratuitamente BullGuard Spamfilter, un filtro AntiSpam per le e-mail. BullGuard Spamfilter \u00e8 anche integrato all'interno di BullGuard Internet Security.\nCaratteristiche principali:"}
{"id": "305367", "revid": "14691", "url": "https://it.wikipedia.org/wiki?curid=305367", "title": "Sit-com", "text": ""}
{"id": "305368", "revid": "118807515", "url": "https://it.wikipedia.org/wiki?curid=305368", "title": "Paperino nel tempo che fu", "text": "Paperino nel tempo che fu (\"In Old California!\") \u00e8 una storia a fumetti scritta e disegnata da Carl Barks e pubblicata per la prima volta su \"Four Color\" n. 328 nel maggio del 1951.\nL'avventura (una delle pi\u00f9 lunghe della produzione barksiana; 28 tavole, di quattro strisce ciascuna) l'\"Uomo dei Paperi\", rievoca le atmosfere della vecchia California, quella della fine del XIX secolo, popolata da coloni di origine spagnola e da ricchi proprietari terrieri nobili e dai costumi ormai perduti. La storia, malinconica in s\u00e9, rievoca quindi un tempo ormai perduto attraverso quello che sembra un sogno vissuto, in contemporanea, da Paperino e dai suoi nipotini.\nLa prima pubblicazione italiana risale al \"Topolino\" libretto nn. 31-32 del 10-25 agosto 1951. Una delle ultime, con a fronte versione originale in bianco e nero, su \"Carl Barks - L'Uomo dei Paperi\" (\"Tutto Disney\" n. 18 del marzo 2001), in occasione dei 100 anni di Barks.\nTrama.\nIn gita vicino a Los Angeles, Paperino e i suoi nipoti rimangono imbottigliati su una superstrada intasata di automobili fino all'inverosimile. Paperino e i nipoti prendono allora una via secondaria.\nParlando parlando, incontrando lungo la via vecchie missioni e fattorie spagnole ridotte oramai a ruderi, a un incrocio la macchina dei nostri urta contro un grande masso ai bordi della strada.\nRaccolti da alcuni indiani di una riserva poco lontana, vengono adagiati su un grande letto ai piedi di un albero. Lo stregone del villaggio offre ai quattro degenti un infuso di erbe, e in loro onore viene ballata la danza del Nighthawks. Le danze e le erbe fanno uno strano effetto, e i paperi si addormentano.\nRinvigoriti, qualche minuto dopo lasciano il villaggio per andare a riprendere la macchina contro la roccia, in fondo alla strada.\nMa notano delle incongruenze ambientali. Montagne improvvisamente rimboschite, orsi dove non dovrebbero pi\u00f9 stare da ottant'anni; valli piene di bovini e antilopi. E, soprattutto, la misteriosa sparizione della sua utilitaria che pensano sia stata rubata dagli indiani.\nPaperino non comprende quanto intorno a lui sta accadendo. I piccoli paperi danno invece l'unica e vera spiegazione ai fatti che stanno vivendo: sono tornati indietro nel tempo nel lontano 1848.\nUna gioiosa euforia si impadronisce dei quattro protagonisti:\nci sono decisamente dentro, oramai.\nPresi dai crampi della fame, Paperino e i suoi nipoti camminano per diverse miglia fino a incontrare una casa. Una splendida fazenda appare davanti ai loro occhi. Decidono di presentarsi agli occupanti della casa ballando e cantando, convinti com'erano che a quei tempi la gente altro non facesse.\nTina, una corpulenta cameriera indiana, li accoglie.\nDon Gaspar, il padrone di casa, origliando da dietro la porta con un fucile in mano, si convince finalmente che i quattro americani sono solo dei viandanti che si son persi e per giunta affamati. Decide cos\u00ec di offrire loro la propria ospitalit\u00e0.\nIn questo modo, Paperino e i nipotini dell'anno 1951, diventano ospiti di persone vissute nei romantici giorni del Tempo che fu.\nPi\u00f9 tardi, i quattro paperi accompagnano Don Gaspar e i suoi vaqueros al rodeo, il raduno del bestiame da portare a San Diego per essere venduto.\nMa un toro infuriato mette in serio pericolo la bella Panchita, figlia di Don Gaspar. Dopo un tentativo di cattura maldestro, manco a dirlo, da parte di Paperino, un altro lazo fende l'aria: \u00e8 quello lungo e sicuro di Rolando, un vaquero segretamente innamorato di Panchita e da essa timorosamente corrisposto.\nFinalmente, alla fine del rodeo, c'\u00e8 la grande fiesta che oramai tutti aspettavano. Tonnellate di carne alla brace, e frijoles e tamales e tacos e rellenos de chili. Come si suol dire, ce n'\u00e8 da sfamare un esercito! E Rolando canta a Panchita le nuove canzoni che Paperino gli ha insegnato..\nMa c'\u00e8 qualcosa che guasta l'idilliaco quadro del Tempo che fu.\nL'amore tra Rolando e Panchita \u00e8 ostacolato da Don Puerco de Lardo, un riccone a cui \u00e8 stata promessa in sposa la giovane. A Paperino, nel frattempo, \u00e8 stato offerto un passaggio in carrozza verso nord, fino a Monterey.\nPaperino, ancora intenzionato a fare il turista nel suo sogno, accetta; non prima per\u00f2 di aver fatto qualcosa per i due innamorati. Il problema \u00e8 far diventare ricco Rolando, perch\u00e9 possa sposare Panchita.\nChiede a Tina in che anno sono e Tina gli risponde nel 1848, proprio l'anno della scoperta dell'oro.\nAllora Paperino consiglia Don Gaspar di dire a Rolando di andare nelle colline dietro Sacramento con un setaccio prima della corsa all'oro.\nCon il cuore pi\u00f9 leggero, i quattro saltano a bordo della carrozza che li porter\u00e0 a nord, a vivere un altro capitolo di questa avventura.\nDopo molte miglia di strada, eccoli in vista di Los Angeles. Dal finestrino della carrozza, i passeggeri scorgono un paesotto di non pi\u00f9 di una trentina di case.\nPi\u00f9 in l\u00e0 nel viaggio, presi in simpatia i quattro paperi, il Don decide di regalare loro addirittura una concessione di qualche migliaio di acri, nella valle di San Joaquin.\nScesi dalla carrozza, e dopo ben due giorni di cammino, Paperino e i nipoti giungono ai bordi del loro splendido pezzo di California. Ma le sorprese non sono finite. Poco pi\u00f9 in l\u00e0, qualcuno sta cacciando il bestiame da poco di propriet\u00e0 di Paperino.\nSi tratta di un losco figuro di nome Ezry, contro cui Paperino reclama il diritto di propriet\u00e0 delle terre sopra cui il turpe sta poggiando i piedi, ed esibisce l'atto di donazione.\nMa non esistono n\u00e9 regole n\u00e9 leggi che tutelino gli individui. Cos\u00ec, rivolgendosi alla moglie, nasuta donna con una cuffia calvinista sulla testa ed un lungo fucile tra le mani, Ezry, con in mano i documenti di Paperino, le dice che da allora si chiameranno \u201cPaperino\u201d e scaccia i paperi.\nSi conclude in questo modo la breve parentesi da proprietario terriero di Paperino.\nIntenzionato a comprare un fucile per vendicarsi di Ezry, Paperino e nipoti raggiungono Forte Sutter a bordo di una zattera sul fiume Sacramento. Ma non appena arrivati i quattro vengono travolti da orde di uomini e carri pronti per iniziare la corsa all'oro, l'epica \u201cGold Rush\u201d.\nInvece di comprare il fucile Paperino cede alla tentazione e fa ritorno dai nipoti con un sacco pieno di pale, picconi e setacci: decide di andare a cercare l'oro.\nMa le strade dei due finiscono nuovamente per incrociarsi.\nSu una spiaggia del fiume, raccolte tra la sabbia delle pepite d'oro, i quattro vengono affrontati nuovamente da Ezry, diventato oramai un autentico incubo, e da un suo compare.\nMa poco lontano qualcuno sta osservando la scena e, a spron battuto, accorre in aiuto dei paperi: \u00e8 Rolando che affronta i due balordi costringendoli alla fuga.\nSi pu\u00f2 cos\u00ec riprendere a cercare oro, con Rolando addetto alla guardia, munito com'era di pistole e fucili a quei tempi unica legge, e i paperi a setacciare fortune dalla sabbia.\nIn pochi giorni accumulano oro a sufficienza per tutti, giungendo cos\u00ec il momento del commiato. Rolando torner\u00e0 da Panchita in condizione, ora, di poterla sposare.\nPaperino e Qui Quo e Qua, vengono assaliti dalla commozione e melanconiche parole usano a commento di quanto \u00e8 accaduto.\nDon Gaspar, la Senora, Tina, Rolando, Panchita. Lontani ora come le figure di un libro letto molto tempo fa. Sotto un albero si addormentano, a conforto della loro memoria.\nSei settimane prima Paperino e i suoi nipotini, a bordo della loro automobile, si erano schiantati contro una roccia. E degli indiani avevano cercato di curarli con danze ed erbe.\nSei settimane dopo si svegliano da uno stato di coma nel letto di un moderno ospedale.\nDimessi dall'ospedale, Paperino e i tre nipoti, recuperata la macchina, fanno ritorno a casa, non senza per\u00f2 dare un ultimo saluto ad un vecchio ranch, lo stesso che avevano notato prima dell'incidente, lo stesso dove in qualche modo avevano passato parte del loro onirico viaggio."}
{"id": "305370", "revid": "245318", "url": "https://it.wikipedia.org/wiki?curid=305370", "title": "Sitcom", "text": ""}
{"id": "305371", "revid": "1924342", "url": "https://it.wikipedia.org/wiki?curid=305371", "title": "K.d. lang", "text": "Nel corso della sua carriera ha pubblicato tre album insieme al suo gruppo \"The Reclines\" (scritto anche \"The Re-Clines\"), quindi due album di cover, \"Drag\" e \"Hymns of the 49th Parallel\", rispettivamente del 1997 e del 2004 e 9 album da solista. Ha vinto sia il Juno Award che il Grammy Award. Ha pi\u00f9 volte duettato con colleghi d'eccezione, quali Roy Orbison, Tony Bennett, Jane Siberry e Anne Murray.\nBiografia.\nLang nasce a Edmonton, in Alberta, da Audrey e Adam Frederick Lang. All'et\u00e0 di nove anni, si trasferisce con la famiglia a Consort, in Alberta, dove cresce con le due sorelle e il fratello maggiore. \nUna volta finita la scuola secondaria, la Lang frequenta il Red Deer College, dove rimane affascinata dalla vita e le opere di Patsy Cline e decide che former\u00e0 la sua carriera sulle basi della musica country, diventando una cantante. Nel 1983 crea una band chiamata \"The Reclines\", inizialmente pensata come forma di tributo alla musica di Cline, e registra il suo primo CD, \"Friday Dance Promenade\". Nell'agosto 1984, la lang, anche a causa della sua costante attivit\u00e0 sociale e scientifica, viene invitata ad esibirsi al World Science Fair nella citt\u00e0 di Tsukuba, in Giappone.\nNel 1985 si esibisce in Canada con i suoi singoli pi\u00f9 interessanti. Questa esibizione le ha valso il Juno Awards, come migliore cantante country emergente. Ne vincer\u00e0 altri otto. Nel 1986, firma un contratto con un produttore musicale di Nashville, in Tennessee, e l'anno seguente riceve critiche positive per il suo nuovo album, \"Angel with a Lariat\", prodotto da Dave Edmunds, che con singoli come \"Rose Garden\" scala le classifiche di vendita. Nello stesso anno duetta con Roy Orbison nella canzone \"Crying\" inserita nella colonna sonora del film \"Hiding Out\". Due anni pi\u00f9 tardi inizia la realizzazione dell'album \"Shadowland\", prodotto da Owen Bradley. In quell'anno interpreta anche \"Turn Me Round\" alla cerimonia di chiusura delle quindicesime Olimpiadi Invernali di Calgary e canta con Jennifer Warnes e Bonnie Raitt per lo speciale televisivo di Roy Orbison \"Roy Orbison and Friends, a Black and White Night\".\nNel 1989 vince il prestigioso Grammy Award per la migliore interpretazione country femminile grazie al suo nuovo album \"Absolute Torch and Twang\". Il brano \"Full Moon Full of Love\" diventa una grande hit negli USA durante l'estate di quell'anno, e scala la classifiche posizionandosi al primo posto nella RPM Country chart. La popolarit\u00e0 della cantante cresce al punto da essere scelta da Percy Adlon come protagonista del film \"Salmonberries - A piedi nudi nella neve\", accanto a Rosel Zech. Il film ottiene grandi riscontri dalla critica, mentre il pubblico \u00e8 pi\u00f9 tiepido, specialmente in Europa. La Lang ha firmato la colonna sonora della pellicola, e la canzone \"Barefoot\" viene pubblicata anche come singolo.\nNel 1992 realizza quello che \u00e8 considerato il suo album meglio riuscito, nonch\u00e9 il pi\u00f9 famoso a livello internazionale, \"Ing\u00e9nue\", che impone la Lang oltreoceano. La ballata \"Constant Craving\", singolo che le far\u00e0 vincere un secondo Grammy Award per la migliore interpretazione femminile, \u00e8 uno dei cavalli di battaglia dell'artista, spesso proposta nelle tourn\u00e9e. L'anno seguente \u00e8 invitata da Gus Van Sant a firmare la colonna sonora del film \"Cowgirl - Il nuovo sesso\" (\"Even Cowgirls get the Blues\"), interpretato da Uma Thurman. Le musiche, scritte e interpretate con la collaborazione di Ben Mink, saranno raccolte nell'album omonimo. Lo stesso anno appare sulla copertina di \"Vanity Fair\", assieme alla modella Cindy Crawford.\nRealizza in seguito una cover di \"Skylark\". Nel 1997 interpreta \"Surrender\" per il film \"Il domani non muore mai\", per la serie di James Bond, interpretato da Pierce Brosnan. Alla fine degli anni Novanta si concede un ritorno sul grande schermo. Compare infatti nel film \"The Eye - Lo sguardo\" del 1999, accanto a Ewan McGregor. Ha anche partecipato all'album \"Duets\" di Elton John dove interpreta \"Teardrops\". \"Hain't it Funny\", dell'album \"Drag\", \u00e8 la canzone che chiude il film \"Parla con lei\" di Pedro Almod\u00f3var. Nel 2006 interpreta la canzone \"Love for sale\" nel film di Brian De Palma \"Black Dahlia\".\nNel 2010 prosegue la sua carriera discografica con \"Recollection\" e interpreta \"Hallelujah\", di Leonard Cohen, alla cerimonia di apertura della Olimpiadi Invernali a Vancouver. Nel 2011 realizza un nuovo album di inediti, \"Sing it loud\", con la sua nuova band, Siss Boom Bang. Questo disco segna il ritorno della cantante al fianco di una sua band, vent'anni dopo i \"Reclines\". Il primo singolo estratto \u00e8 \"I confess\". Per la televisione \u00e8 apparsa come guest star nel \"Christmas Special\" del programma \"Pee Wee's Playhouse\", dove si esibisce con la canzone \"Jingle Bell Rock\", e nel ruolo di se stessa negli episodi 15 e 23 della terza stagione della fortunata sit-com \"Dharma &amp; Greg\".\nVita privata.\nk.d. lang ha fatto coming out dichiarandosi lesbica nel giugno del 1992, in un'intervista per la rivista LGBT \"The Advocate\". Ha sempre dimostrato impegno e attivismo per i diritti degli omosessuali, degli animali e dei diritti umani in Tibet."}
{"id": "305376", "revid": "14894", "url": "https://it.wikipedia.org/wiki?curid=305376", "title": "Giacomo Antonio Quarenghi", "text": ""}
{"id": "305377", "revid": "767487", "url": "https://it.wikipedia.org/wiki?curid=305377", "title": "Geometria assoluta", "text": "La geometria assoluta o neutrale \u00e8 una geometria che non assume il V postulato di Euclide, in nessuna delle sue forme equivalenti. I teoremi derivanti da questo sistema assiomatico sono quindi validi in tutte quelle geometrie che contengono tutti gli assiomi di Hilbert eccetto il IV.1 che \u00e8 quello relativo al V postulato di Euclide."}
{"id": "305381", "revid": "21079", "url": "https://it.wikipedia.org/wiki?curid=305381", "title": "Geometria neutrale", "text": ""}
{"id": "305382", "revid": "6199", "url": "https://it.wikipedia.org/wiki?curid=305382", "title": "Escrementi", "text": ""}
{"id": "305385", "revid": "339392", "url": "https://it.wikipedia.org/wiki?curid=305385", "title": "Pangassius", "text": ""}
{"id": "305389", "revid": "712828", "url": "https://it.wikipedia.org/wiki?curid=305389", "title": "Baroque Works", "text": ""}
{"id": "305391", "revid": "81103", "url": "https://it.wikipedia.org/wiki?curid=305391", "title": "Miracolo eucaristico di Bolsena", "text": "Il miracolo eucaristico di Bolsena sarebbe avvenuto nel 1263 nell'omonima cittadina: mentre un sacerdote stava celebrando la messa, al momento della consacrazione l'ostia avrebbe sanguinato.\nStoria.\nUna delle pi\u00f9 antiche narrazioni \u00e8 contenuta nella Chronica (III, tit. 19, cap. 13) di sant'Antonino da Firenze, frate domenicano e Arcivescovo di Firenze (\u2020 1459), che diede anche il resoconto del miracolo eucaristico di Parigi del 1290. Quest'ultimo \u00e8 simile al racconto della \"Nuova Chronica\" di Giovanni Villani.\nNell'estate del 1263, un sacerdote boemo, di nome Pietro da Praga, inizi\u00f2 a dubitare della reale presenza di Ges\u00f9 nell'ostia e nel vino consacrati. Il sacerdote si rec\u00f2 allora in pellegrinaggio a Roma per pregare sulla tomba di Pietro e fugare i suoi dubbi: il soggiorno romano lo rasseren\u00f2 e intraprese il viaggio di ritorno. Percorrendo la via Cassia si ferm\u00f2 a pernottare a Bolsena, dove i dubbi di fede lo assalirono nuovamente. Il giorno successivo celebr\u00f2 la messa nella Grotta di Santa Cristina. L'evento fu immortalato da Raffaello nel 1512 nel celebre affresco della Messa di Bolsena ed \u00e8 ricordato da un'epigrafe latina apposta nel luogo del miracolo.\nSecondo quanto tramandato dalla tradizione, al momento della consacrazione l'ostia cominci\u00f2 a sanguinare sul corporale. Impaurito e confuso, il sacerdote, cercando di nascondere il fatto, concluse la celebrazione, avvolse l'ostia nel corporale di lino e fugg\u00ec verso la sacrestia. Durante il tragitto alcune gocce di sangue caddero sul marmo del pavimento e sui gradini dell'altare.\nPietro da Praga si rec\u00f2 subito dal papa Urbano IV, che si trovava a Orvieto, per riferirgli l'accaduto. Il pontefice, allora, invi\u00f2 a Bolsena il vescovo di Orvieto per verificare la veridicit\u00e0 del racconto e per recuperare le reliquie. Urbano IV dichiar\u00f2 la soprannaturalit\u00e0 dell'evento e, per ricordarlo, l'11 agosto 1264 estese a tutta la Chiesa la solennit\u00e0 chiamata \"Corpus Domini\", nata nel 1247 nella diocesi di Liegi per celebrare la presenza reale di Ges\u00f9 nell'Eucaristia, in contrapposizione alle tesi di Berengario di Tours, secondo le quali la presenza eucaristica di Cristo non era reale, ma solo simbolica.\nUrbano IV, inoltre, affid\u00f2 a Tommaso d'Aquino il compito di preparare i testi per la liturgia delle ore e per la messa della festivit\u00e0, e stabil\u00ec che il \"Corpus Domini\" dovesse essere celebrato il primo gioved\u00ec dopo l'ottava di Pentecoste.\nNel 1290, Niccol\u00f2 IV fece edificare il duomo di Orvieto per custodire il corporale. Successivamente, il duomo fu ampliato con la cappella del corporale, nel 1364, e la cappella nuova, nel 1504.\nLa Chiesa cattolica riconobbe ufficialmente il miracolo eucaristico, le cui reliquie si conservano nel duomo di Orvieto e nella basilica di Santa Cristina a Bolsena: nella cappella del corporale, a Orvieto, sono custoditi l'ostia, il corporale e i purificatoi, che in seguito, nel 1338, furono collocati nel reliquiario di Ugolino di Vieri, dove si trovano attualmente. Il reliquiario venne posto, a partire dal 1363, nel tabernacolo in marmo che si trova nella stessa cappella. L'altare dove sarebbe avvenuto il prodigio fu collocato, fin dalla prima met\u00e0 del XVI secolo.\nNel vestibolo della basilica ipogea di santa Cristina a Bolsena sono conservate le quattro lastre di marmo macchiate di sangue che, dal 1704, si trovano all'interno della cappella nuova del miracolo a Bolsena. Una quinta lastra fu donata, nel 1574, alla parrocchia di Porchiano del Monte.\nAnalisi scientifiche e controversie.\nIl corporale di lino custodito presso il duomo di Orvieto, tra il 3 febbraio ed il 27 marzo 2015, \u00e8 stato oggetto di un intervento di natura conservativa in occasione del quale sono stati raccolti dati scientifici. \n&lt;br&gt;L'intervento \u00e8 stato preceduto da un'analisi della documentazione fotografica ottenuta in luce normale ed in fluorescenza ultravioletta (UV), da cui si \u00e8 evidenziata la presenza in ogni sezione del corporale di depositi biologici costituiti da sangue, scisso in plasma e siero. \nQualche tempo prima dello svolgimento di tale analisi, il sanguinamento dell'ostia di Bolsena era stato ritenuto spiegabile da Johanna C. Cullen, ricercatrice presso la Georgetown University di Washington, con la presenza di un batterio molto comune, la \"Serratia marcescens\", che, in periodi di caldo e in luoghi umidi, produce su pane e focacce un abbondante pigmento rosso vivo chiamato \"prodigiosina\", di consistenza leggermente viscosa, facilmente scambiabile per sangue fresco. La Cullen, inoltre, riusc\u00ec a riprodurre in laboratorio gli effetti del presunto miracolo.\n&lt;br&gt;L'esperimento della Cullen venne ripetuto nel 1998 dal dottor Luigi Garlaschelli, ricercatore del dipartimento di chimica organica dell'universit\u00e0 di Pavia, il quale utilizz\u00f2 una fettina di pane di forma circolare. . Risultati simili furono ottenuti anche J. W. Bennett e Ronald Bentley, ricercatori di biologia molecolare alla Tulane University di New Orleans e di scienze biologiche all'universit\u00e0 di Pittsburgh, nel 2000."}
{"id": "305393", "revid": "767487", "url": "https://it.wikipedia.org/wiki?curid=305393", "title": "Jamie Cullum", "text": "Biografia.\nJamie Cullum, pseudonimo di Jamie Paul Cullum, \u00e8 nato il 20 agosto 1979 a Rochford, (Essex), in Inghilterra. Sua madre, Yvonne, proveniva da una famiglia anglo-birmana stabilitasi nel Galles dopo l'indipendenza della Birmania; suo padre, John Cullum, lavorava nella finanza; il nonno paterno era ufficiale nell'Esercito Britannico; la nonna paterna, invece, era stata una rifugiata ebraica di Prussia che cantava nei locali notturni di Berlino.\nJamie \u00e8 cresciuto a Hullavington, nello Wiltshire. Durante l'adolescenza ha ascoltato numerosi generi musicali: dal rock all'hip-hop, dal jazz al blues ed \u00e8 stato molto influenzato da artisti come Herbie Hancock, Tom Waits e Miles Davis, ma anche dagli album innovativi di band come gli Steely Dan. Parallelamente, Jamie afferma che suo fratello, Ben Cullum, \u00e8 la sua pi\u00f9 grande influenza; i due hanno collaborato spesso e Ben ha suonato il basso nell'album di Jamie \"Catching Tales\".\nAll'et\u00e0 di 20 anni, nel 1999, Cullum ha registrato un CD intitolato \"Jamie Cullum Trio - Heard It All Before\".\nNe furono prodotte solo 500 copie, oggi rarissime: una di queste fu acquistata su Internet per 600 sterline britanniche.\nDa studente ha suonato ovunque: matrimoni, pub, navi da crociera, bar mitzvah. Si \u00e8 laureato nel 2001 all'Universit\u00e0 di Reading, dove ha studiato Inglese.\nNel 2002 Jamie ha registrato il suo secondo album, \"Pointless Nostalgic\", che ha venduto un buon numero di copie in Gran Bretagna e ha attirato l'attenzione di giornalisti quali Michael Parkinson e Melvyn Bragg.\nNel 2003 ha firmato un contratto con Universal per tre nuovi dischi.\nNel 2004, Jamie ha registrato il suo secondo album in studio, intitolato \"Twentysomething\", che ha venduto pi\u00f9 di due milioni di copie in tutto il mondo ed \u00e8 stato candidato per un Grammy Award.\nIl brano \"These Are the Days\" \u00e8 arrivato fino alla dodicesima posizione nelle classifiche britanniche, mentre \"Everlasting Love\" ha raggiunto la ventesima posizione in Gran Bretagna e la trentacinquesima nei Paesi Bassi.\nNel 2005, Jamie ha registrato il suo terzo album in studio, \"Catching Tales\", in cui si possono cogliere diverse influenze musicali, dal funk, al jazz, all'hip-hop. Molti brani sono stati scritti proprio da Cullum, come \"Get Your Way\", quarantaquattresima nelle classifiche britanniche e venticinquesima nei Paesi Bassi, e \"Mind Trick\", trentaduesima in Gran Bretagna e ventiseiesima nei Paesi Bassi. La nostalgica \"Photograph\" \u00e8 stata scritta dopo aver ritrovato una scatola di fotografie sul Capodanno.\nIl 10 novembre 2009 \u00e8 stato pubblicato il suo quinto album, \"The Pursuit\", registrato a Los Angeles.\nIl nuovo lavoro costituisce uno spartiacque nella carriera solista di Cullum, che ha deciso di non utilizzare pi\u00f9 n\u00e9 la sua vecchia band n\u00e9 il suo precedente produttore.\nNel maggio 2013 esce \"Momentum\" il sesto album dell'artista britannico. In quest'ultima incisione abbandona quasi totalmente le sonorit\u00e0 Jazz dei precedenti album, orientandosi verso sonorit\u00e0 decisamente Pop e commerciali.\nNel 2014 esce \"Interlude\", album costituito intieramente da cover di artisti quali Ray Charles, Randy Newman, Sufjan Stevens e Dizzy Gillespie, con la partecipazione di Gregory Porter e Laura Mvula."}
{"id": "305403", "revid": "125875390", "url": "https://it.wikipedia.org/wiki?curid=305403", "title": "Metro-Goldwyn-Mayer", "text": "Metro-Goldwyn-Mayer, anche scritta Metro Goldwyn Mayer, anche conosciuta con la sigla MGM, \u00e8 una storica compagnia privata di cineproduzione degli Stati Uniti d'America.\nLa compagnia possiede la pi\u00f9 vasta cine-libreria del mondo con oltre 4.100 titoli, pi\u00f9 di 10.400 episodi di serie televisive e ha vinto 208 premi Oscar.\nStoria.\nLa Metro Goldwyn Pictures (MGP), nacque nel 1924 quando Marcus Loew, stringendo un accordo con Samuel Goldwyn e Louis B. Mayer, prese il controllo della Goldwyn Pictures Corporation, della Louis B. Mayer Pictures e della Metro Pictures Corporation. La MGM, guidata da Louis B. Mayer, divenne rapidamente il pi\u00f9 importante studio hollywoodiano, anche in virt\u00f9 delle consistenti risorse economiche derivanti dalle compartecipazioni bancarie e dalla infinita catena di cinema affiliati. Il primo film da essa prodotto fu \"L'uomo che prende gli schiaffi\" (\"He Who Gets Slapped\").\nSotto la guida del brillante produttore Irving Thalberg (scomparso prematuramente nel 1936) vengono prodotti capolavori come \"Rapacit\u00e0\" (\"Greed\", 1924) di Erich von Stroheim, \"Ben Hur\" (1926) di Fred Niblo, e \"La tragedia del Bounty\" (\"Mutiny on the Bounty\", 1935), vincitore quest'ultimo del premio Oscar al miglior film. Sar\u00e0 lui a reclutare i migliori artisti in circolazione e a realizzare i migliori prodotti della MGP.\nNel 1928 con l'invenzione del sonoro \"Leo the Lion\", la mascotte della compagnia, ebbe per la prima volta un ruggito sonoro. Con l'avvento del sonoro con la MGP firmano attori come Clark Gable, Greta Garbo, Jean Harlow, Spencer Tracy, Joan Crawford, James Stewart, Judy Garland e registi come Vincente Minnelli, George Cukor, King Vidor e W. S. Van Dyke.\nInizialmente il nome Metro Goldwyn Mayer era in uso in alternanza a quello di Metro Goldwyn Pictures che, defunto nel 1928, era in uso in alternanza al nome MGM.\nNegli anni tra la morte di Thalberg e la seconda guerra mondiale, la MGM trionfa ai botteghini con film come il kolossal da Oscar \"Via col vento\" (Gone With the Wind) e il musical \"Il mago di Oz\" (The Wizard of Oz), entrambi diretti nel 1939 da Victor Fleming, ma anche alcune serie di successo come quella de \"L'uomo ombra\", con William Powell &amp; Myrna Loy e quella dedicata a Tarzan.\nA partire dagli anni 1940 sono iniziate per la prima volta le popolari storie a cartoni animati di Tom &amp; Jerry.\nCon lo scoppio del conflitto il famigerato boss dello studio Louis B. Mayer ordina la produzione di una serie di film propagandistici, come \"La signora Miniver\" (Mrs. Miniver, 1942). Dopo un periodo di relativa crisi dovuto alla dismissione forzata del circuito delle sale, a cavallo tra gli anni quaranta e cinquanta la MGM produce, grazie alla supervisione del musicista e produttore Arthur Freed, una serie di splendidi musical, avvalendosi di grandi musiche (come Irving Berlin e George Gershwin) e dell'uso del technicolor. \u00c8 il periodo della coppia Gene Kelly &amp; Stanley Donen (\"Cantando sotto la pioggia\", 1952) e del mitico Fred Astaire (\"Ti amavo senza saperlo\", 1948; \"Spettacolo di variet\u00e0\", 1953).\nNegli anni cinquanta lo Studio realizza film di qualsiasi genere, oltre al musical: si va infatti dal dramma \"Il bruto e la bella\" (The Bad and the Beautiful, 1952) di Vincente Minnelli, al \"kolossal\", \"Ben-Hur\" (Ben Hur, 1959) di William Wyler, che stabilisce un nuovo record con 11 premi Oscar vinti.\nNegli anni sessanta comincia una crisi economica che attraversa numerosi cambi di propriet\u00e0, nonostante riesca a produrre ancora film di grande livello. Nel 1962 il mondo saluta il primo Agente 007, con Sean Connery. Nel 1963 viene nominato a capo della societ\u00e0 Robert O'Brien che riesce a produrre con grosso rischio economico alcuni tra i capolavori della MGM, tra cui \"Il dottor \u017divago\" (Doctor Zhivago, 1965), \"Quella sporca dozzina\" (The Dirty Dozen, 1967) e \"\" (1968). Nonostante ci\u00f2, questi capolavori diedero profitto in un arco lungo di tempo, e gli azionisti insofferenti per i profitti immediati, costrinsero Robert H. O'Brien alle dimissioni nel 1969.\nIn seguito altre produzioni di rilievo furono \"Rocky\" (1976), \"Thelma &amp; Louise\" (1991), \"Quattro matrimoni e un funerale\" (1994) e \"La maschera di ferro\" (1998).\nAll'inizio degli anni ottanta il rilevamento da parte della MGM della United Artists si \u00e8 rilevato fallimentare.\nNei primi anni novanta una cordata di imprenditori italiani, rappresentati dai finanzieri Giancarlo Parretti e Florio Fiorini con l\u2019amministrazione della societ\u00e0 ADS di Milano , acquis\u00ec la societ\u00e0, avvalendosi dell'appoggio della banca francese Cr\u00e9dit Lyonnais. Nell'anno successivo Parretti dichiar\u00f2 fallimento cedendo l'azienda al gruppo transalpino Chargeurs.\nNel 1997 viene finanziata alla United Artists la costruzione della cine-libreria pi\u00f9 grande nel mondo.\nL'8 aprile 2005 la compagnia \u00e8 stata acquistata da un gruppo di investitori guidato da Sony e Comcast Corporation per 4.8 miliardi di dollari, che ha portato alla nascita della MGM Holdings. La MGM ora produce film e contenuti televisivi in collaborazione con Sony Pictures Entertainment.\nNel dicembre 2020, MGM ha assunto Morgan Stanley e la LionTree Advisors per gestire la potenziale vendita dello studio a causa del COVID-19 e del dominio delle piattaforme di streaming a causa della chiusura delle sale cinematografiche. Il 17 maggio 2021, Amazon ha avviato le trattative per l'acquisizione dello studio facendo un'offerta di circa 9 miliardi di dollari. Il 26 maggio 2021 viene ufficializzata la trattativa per l'acquisizione dello studio da parte di Amazon per 8,45 miliardi di dollari.\nIl logo della compagnia.\nLa mascotte della MGM, e prima ancora della Goldwyn Pictures, che compare nei loghi animati delle compagnie, si chiama Leo the Lion (\"Leo il leone\"); storicamente, nel ruolo di \"Leo the Lion\" furono alternati sei leoni diversi, il primo dei quali, Slats, fu addestrato da Volney Phifer a ruggire al segnale del ciak. Nato allo Zoo di Dublino il 20 marzo 1919, Slats \u00e8 morto nel 1936 ed \u00e8 sepolto a Gillette, nel New Jersey.\nA lui si sono succeduti:"}
{"id": "305406", "revid": "94480692", "url": "https://it.wikipedia.org/wiki?curid=305406", "title": "Regola della leva", "text": "La regola della leva \u00e8 una regola che permette di calcolare le frazioni massiche in una qualsiasi regione bifasica di un diagramma di fase.\nDefiniamo wL e wS rispettivamente le frazioni che esprimono la massa relativa della fase liquida e fase solida nella soluzione totale (soluzione che \u00e8 formata dall'insieme della fase liquida e di quella solida). Segue che formula_1 ed formula_2 ; ovviamente deve essere sempre verificata la seguente relazione formula_3.\nDefiniamo wL come la frazione della fase liquida di un dato elemento nella fase liquida totale. Analogamente wS rappresenta la frazione massica della fase solida di un dato elemento nella fase solida totale. Nel caso trattato in questo articolo i due elementi in analisi sono il rame (Cu) e il nichel (Ni).\nIn questo caso wL,Ni \u00e8 pari a circa 0,5 (riferito a tutta la porzione di soluzione liquida), mentre wS,Ni \u00e8 pari a circa 0,6 (riferito a tutta la porzione di soluzione solida). \nSvolgendo il prodotto wL,Ni \u00b7 wL si trova qual \u00e8 la frazione massica della fase di Ni liquida (riferita alla massa) rispetto a tutta la soluzione, somma delle fasi globali liquida e solida. Specularmente wS,Ni \u00b7 wS rappresenta la frazione della fase di Ni solida (riferita alla massa) rispetto a tutta la soluzione. Ovviamente ci\u00f2 vale anche per l'elemento rame. Svolgendo wL,Ni \u00b7 wL + wS,Ni \u00b7 wS si calcola la frazione massica totale dell'elemento nichel, presente sia in fase solida che liquida, nella soluzione globale. Questo valore lo si pu\u00f2 ricavare dal grafico ed \u00e8 indicato con il simbolo w0. L'asse delle ascisse riporta il relativo arricchimento in nichel o rame: nel caso in cui un solido precipiti come puro nichel, sar\u00e0 visualizzato nel diagramma di fase come una linea che parte dell'estremo destro della curva del solidus e raggiunge l'asse delle ascisse presso l'angolo inferiore destro, indicando che \u00e8 composto al 100% da nichel. Viceversa vale per un solido composto al 100% da rame.\nOra svolgendo semplici passaggi si perviene al significato della regola della leva.\nSi ottiene sostituendo prima formula_5 e dopo formula_6 otteniamo le seguenti due espressioni:\nDa queste relazioni si pu\u00f2 trarre la seguente conclusione. La frazione massica liquida di una soluzione \u00e8 proporzionale al tratto che congiunge il punto nella regione bifasica alla linea di solidus (BC), mentre la frazione massica solida di una soluzione \u00e8 proporzionale al tratto che congiunge il punto nella regione bifasica alla linea di liquidus (AB).\nQuindi nel grafico sopra riportato ci aspetteremo una soluzione con una frazione di solidit\u00e0 maggiore rispetto alla frazione di liquidit\u00e0; infatti il punto che indica la frazione della lega (B) \u00e8 vicino alla curva di \"solidus\" ove tutto il liquido rimanente reagir\u00e0 trasformandosi in solido."}
{"id": "305407", "revid": "78273", "url": "https://it.wikipedia.org/wiki?curid=305407", "title": "Web designer", "text": ""}
{"id": "305408", "revid": "287204", "url": "https://it.wikipedia.org/wiki?curid=305408", "title": "Il mito di Sisifo", "text": "Il mito di Sisifo. Saggio sull'assurdo (\"Le mythe de Sisyphe. Essai sur l'absurde\") \u00e8 un saggio pubblicato da Albert Camus nel 1942 presso Gallimard (Parigi), quando non aveva ancora trent'anni, in nuova edizione con aggiunta del saggio su Kafka nel 1948 e con nuovo confronto critico rispetto al manoscritto nel 1957. In italiano \u00e8 stato pubblicato per la prima volta nel 1947 dall'Editore Bompiani.\nContenuto.\nIn questa opera Camus negando qualsivoglia valore a un significato trascendente alla vita e al mondo, riconosce come assurda l'esistenza: senza un significato l'esistenza \u00e8 irrazionale ed estranea a noi stessi. Resta dunque il suicidio, ma quello \"fisico\" non risolve il problema del senso; mentre quello spirituale (Kierkegaard con la \"speranza\" in Dio, e Husserl con la ragione portata oltre i limiti della propria finitudine) svia dal vero problema. La soluzione per Camus \u00e8 la \"sopportazione\" della propria presenza nel mondo, \"sopportazione\" che consente la libert\u00e0; e la \"protesta/ribellione\" nei confronti dell'assurdit\u00e0 dell'esistenza, quindi contro il \"destino\", consegna alla vita il suo valore effettivo. Camus non cerca quindi pi\u00f9 Dio o l'Assoluto, il suo obiettivo diviene \"l'intensit\u00e0 della vita\". Per Camus Sisifo \u00e8 quindi felice perch\u00e9 nella sua condanna diviene consapevole dei propri limiti e quindi assume su di s\u00e9 il proprio destino.\n\u00c8 quindi una presa di coscienza del sentimento dell'assurdo, attraverso alcune figure chiave della filosofia (anche se l'autore ci tiene a dire subito che non si considera un filosofo) e della letteratura. Il libro cita \u0160estov, Jaspers, Heidegger e Kierkegaard (nomi in fondo non molto conosciuti all'epoca in Francia), e guarda a certi personaggi simbolo come l'attore, Don Giovanni, il conquistatore, Aleksej Nili\u010d Kirillov (un personaggio nichilista del romanzo \"I demoni\" di Dostoevskij) e Kafka (soprattutto per \"Il castello\" e \"Il processo\"): \"tipi estremi\", come dice lui stesso che gli danno modo di affrontare il tema centrale che \u00e8 appunto l'assurdit\u00e0 della condizione umana.\nEgli considera i grandi romanzi (nominando Balzac, Sade, Melville, Stendhal, Proust, Malraux) e il grande teatro (nominando Shakespeare e Moli\u00e8re) come opere di filosofia e cerca di dimostrare che l'unico problema veramente serio sia il suicidio, atto di confronto tra \"richiamo umano\" e \"irragionevole silenzio del mondo\", quindi quello della libert\u00e0 (la temibile innocenza del \"tutto \u00e8 possibile\") e della scelta. La parte dedicata al mito di Sisifo, condannato a spingere un pesante masso per l'eternit\u00e0, offre un'ulteriore riflessione, quella della felicit\u00e0, poich\u00e9 come Camus disse in \"Nozze\" \"non c'\u00e8 amore del vivere senza disperazione di vivere\". Il saggio \u00e8 dedicato a Pascal Pia (1903-79) e porta in epigrafe una frase di Pindaro: \"O anima mia, non aspirare alla vita immortale, ma esaurisci il campo del possibile\" (\"Pitiche\" III).\nCommento.\nL'assurdo per Camus non \u00e8 la deduzione di un ragionamento logico o la sintesi di esperienze di vita: esso \u00e8 il punto di partenza. L'inizio avviene da una nuova concezione della vita, una nuova forma di conoscenza. \u00c8 possibile la conoscenza, vera e profonda? La risposta \u00e8 senz'altro negativa. Camus cita Jaspers: \"Questa limitazione mi conduce a me stesso, l\u00e0 dove non mi ritraggo pi\u00f9 dietro un punto di vista obiettivo, che riesco soltanto a rappresentare, l\u00e0 dove n\u00e9 io stesso n\u00e9 l'esistenza altrui pu\u00f2 ormai divenire un oggetto per me\".\nL'uomo si scontra col muro dell'impenetrabilit\u00e0 della realt\u00e0, del significato intimo della stessa vita.\nDavanti al non-senso, all'assurdo, la domanda nasce spontanea: ha senso vivere?\nIl suicidio. Ecco ci\u00f2 di cui si vuole occupare Camus, \"l'unico problema filosofico veramente serio\". Il punto di partenza di tale ragionamento \u00e8 proprio l'assurdo. Il suo primo segno? \n\"Quel particolare stato d'animo in cui il vuoto diviene eloquente, in cui la catena dei gesti quotidiani viene interrotta e il cuore cerca invano l'anello che lo ricongiunga\".\nQuesto vuoto esistenziale, questo nulla eloquente circonda l'uomo fino a isolarlo da tutto e da tutti.\nE quando lo cinge e lo soffoca, penetra al di dentro al punto da scrivere: \"L'abisso che c'\u00e8 fra la certezza che io ho della mia esistenza e il contenuto che tento di dare a questa sicurezza, non sar\u00e0 mai colmato\". \u00c8 il rovesciamento del \"\u0393\u03bd\u03c9\u03b8\u03b9 \u03a3\u03b5\u03b1\u03c5\u03c4\u03cc\u03bd\" (\"conosci te stesso\") di Socrate.\nAllora si pu\u00f2 intuire l'umiliazione che sorge entro l'animo dell'uomo assurdo, tanto piccolo al confronto di una realt\u00e0 cos\u00ec immensa.\nL'assurdo \u00e8 una divergenza irrimediabile fra termini di paragone. Una divergenza che squarcia ogni plausibile luce (scienza, fede, religione) e non lascia spazio nemmeno alla speranza. L'assurdo non conosce domani.\nAltri filosofi, che pure si erano avvicinati ad esso, non superano questo punto.\nKierkegaard ripiega nella religiosit\u00e0, \"divinizza l'assurdo\", gli d\u00e0 un volto, quello di Dio. Per Camus invece non esiste Dio: \" l'assurdo \u00e8 il peccato senza Dio\". Non esistono pi\u00f9 termini di confronto, punti di riferimento, valori assoluti. Anche questo costituisce un punto di rottura con alcuni filosofi: Husserl, ad esempio, arriva a razionalizzare tutto, a creare valori assoluti.\nCome approcciare una vita assurda?\nPer Camus \"essa sar\u00e0 tanto meglio vissuta in quanto non avr\u00e0 alcun senso\". L'atteggiamento dell'uomo assurdo non \u00e8 quello del suicida, ma del suo contrario: il condannato a morte. Egli ha in mano la libert\u00e0 assurda, la libert\u00e0 da ogni spiegazione, da ogni obiettivo.\n\"Prima di incontrare l'assurdo l'uomo quotidiano vive con degli scopi e con il pensiero dell'avvenire o della giustificazione (...). Egli valuta le proprie possibilit\u00e0, fa assegnamento sul pi\u00f9 tardi, sulla pensione o sul lavoro dei figli, crede anche che nella sua vita qualche cosa possa avere una direzione. In realt\u00e0 egli agisce come se fosse libero, anche se tutti i fatti si incaricano di contraddire tale libert\u00e0. (...). In quanto immaginava uno scopo nella vita, si conformava alle esigenze di una m\u00e8ta da raggiungere, e diveniva schiavo della propria libert\u00e0\".\nQual \u00e8 la nuova libert\u00e0, la libert\u00e0 assurda?\n\u00c8 la libert\u00e0 del domani, la non speranza, la mancanza di obiettivi, il disinteresse. Questo \u00e8 il lato pi\u00f9 tragico di Camus: potrebbe essere la disperazione. Eppure lui contrasta ci\u00f2: per lui non c'\u00e8 disperazione, c'\u00e8 il vivere per il gusto di vivere. Bruciare l'esistenza, come Meursault ne Lo straniero. Bruciare fin quando c'\u00e8 legna: quantit\u00e0 al posto della qualit\u00e0. Una sorta di mercificazione del vissuto? No, \u00e8 rivolta cosciente, rivolta senza nessuno scopo, senza presunzione di fecondit\u00e0.\n\"Nel mondo assurdo, il valore di una nozione o di una vita viene misurato in base alla sua infecondit\u00e0\". Questo aspetto \u00e8 intrigante. \u00c8 la negazione dell'eternit\u00e0, \u00e8 l'atto che trova giustificazione solamente in s\u00e9 stesso, slegato dal futuro, dagli obiettivi, dalla logica della funzionalit\u00e0, dall'interesse, dalla contingenza. \u00c8 il Dongiovannismo, il distaccamento dai valori eterni, \u00e8 la creazione fine a s\u00e9 stessa, che rifugge l'eternit\u00e0, e va incontro all'autodistruzione senza rimpianti. La vita \u00e8 una causa persa per Camus. Non c'\u00e8 esoterismo, non v'\u00e8 posto nemmeno per la luce di Cristo. Eppure Camus riconosce l'assurdit\u00e0 del Vangelo, dell'amore, dell'uomo Ges\u00f9. E lo esalta, perch\u00e9 l'amore non \u00e8 solo contemplazione, \u00e8 azione slegata dal funzionale, dal ritorno. L'amore \u00e8 assurdo. \u00c8 passione senza domani, creazione che sfugge all'eternit\u00e0. L'uomo assurdo sfugge anch'egli all'eternit\u00e0, rifugge l'unit\u00e0... Tutto \u00e8 bene.\n\"Il faut imaginer Sisyphe heureux\"."}
{"id": "305414", "revid": "124971379", "url": "https://it.wikipedia.org/wiki?curid=305414", "title": "Art d\u00e9co", "text": "L'Art d\u00e9co (nome derivato per estrema sintesi dalla dicitura \"Exposition internationale des arts d\u00e9coratifs et industriels modernes\", Esposizione internazionale di arti decorative e industriali moderne, tenutasi a Parigi nel 1925 e perci\u00f2 detto anche stile 1925) \u00e8 stato un fenomeno del gusto che interess\u00f2 sostanzialmente il periodo fra il 1919 e il 1930 in Europa, mentre in America, in particolare negli USA, si prolung\u00f2 fino al 1940: riguard\u00f2 le arti decorative, le arti visive, l'architettura e la moda.\nStoria.\nL'Expo parigina del 1925 vide trionfare, fra i molti espositori stranieri, la speciale raffinatezza francese in varie categorie merceologiche, dall'ebanisteria agli accessori di moda: Parigi restava il centro internazionale del buon gusto anche negli anni critici seguiti alla prima guerra mondiale. Ma l'Art d\u00e9co non nasceva con l'Esposizione, che fu semmai una sorta di rutilante rassegna di un fenomeno nella fase della sua tarda maturit\u00e0, scaturito nella stessa Parigi intorno al 1910 per opera di Paul Poiret, stilista dai molteplici interessi, rivolti alla completa riforma estetica dell'ambiente esistenziale moderno. Oltreoceano, gli Stati Uniti d'America aderirono pi\u00f9 lentamente al d\u00e9co, raccogliendone in un certo senso il testimone verso gli anni trenta, con il caratteristico gusto per un modellato aerodinamico del cosiddetto Streamlining Modern, di cui furono artefici principalmente i designer Raymond Loewy, Henry Dreyfuss e Walter Dorwin Teague.\nCaratteristiche.\nParigi rimase in ogni caso il centro maggiore del \"design\" Art d\u00e9co, con il mobilio di Jacques-\u00c9mile Ruhlmann che rinnovava i fasti dell'ebanisteria parigina fra rococ\u00f2 e stile Impero, con l'azienda di S\u00fce et Mare, con i pannelli e i mobili modernistici di Eileen Gray, con il ferro battuto di Edgar Brandt e gli oggetti in metallo e le lacche di Jean Dunand, con i lavori in vetro di Ren\u00e9 Lalique e Maurice Marinot, con gli orologi e la gioielleria di Cartier, con i manifesti di Cassandre e Sepo.\nIl termine \"Art d\u00e9co\" non ebbe un ampio uso fino a che quel gusto non fu rivalutato negli anni sessanta.\nVarie e disparate le principali fonti di tale stile eclettico:\nOltre a queste influenze l'Art d\u00e9co \u00e8 caratterizzata dall'uso di materiali come l'alluminio, l'acciaio inossidabile, lacca, legno intarsiato, pelle di squalo o di zebra. L'uso massiccio di forme a zigzag o a scacchi, e curve vaste (diverse da quelle sinuose dell'Art Nouveau), motivi a 'V' e a raggi solari. Alcuni di questi motivi erano usati per opere molto diverse fra loro, come ad esempio i motivi a forma di raggi solari: furono utilizzati per delle scarpe da donna, griglie per termosifoni, l'auditorium del Radio City Music Hall e la guglia del Chrysler Building. L'Art d\u00e9co fu uno stile sintetico, e al tempo stesso volumetricamente, aerodinamico, turgido e opulento, probabilmente in reazione all'austerit\u00e0 imposta dagli anni della prima guerra mondiale e della conseguente crisi economica.\nFu peraltro uno stile molto popolare per gli interni dei cinematografi, e dei transatlantici come l\"'\u00cele de France\" e il \"Normandie\".\nAlcuni storici considerano l'Art d\u00e9co come una forma popolare e alternativa del modernismo o del Movimento Moderno in architettura. Di fatto, il razionalismo italiano utilizz\u00f2 alcuni elementi di questa espressione artistica frammisti a strutture razionali, soprattutto nelle nuove citt\u00e0 costruite durante il regime fascista - in Italia e ancor di pi\u00f9 nelle colonie (Dodecaneso, Libia, Eritrea, Etiopia) - dove riagganci alla tradizione locale e un certo gusto dell'esotico ne furono il filo conduttore. Come esempi pi\u00f9 significativi potremmo citare diversi palazzi di Rodi, che ne portano i segni pi\u00f9 evidenti, mentre in citt\u00e0 di nuova fondazione ma essenzialmente razionaliste, come Portolago, nell'isola greca di Lero, o Sabaudia in Italia se ne leggono solo accenni in alcuni edifici.\nL'Art d\u00e9co cominci\u00f2 a perdere lentamente campo in Occidente una volta raggiunta la produzione di massa. Cominci\u00f2 a essere derisa perch\u00e9 si riteneva che fosse kitsch e che presentasse un'immagine falsa del lusso. Alla fine questo stile fu stroncato dall'austerit\u00e0 della seconda guerra mondiale. In stati coloniali, come l'India, divenne il punto di partenza del modernismo e continu\u00f2 a essere usato fino agli anni sessanta.\nVi fu un nuovo interesse per l'Art d\u00e9co negli anni ottanta, grazie al design grafico di quel periodo, dove la sua associazione ai film noir e alla moda degli anni trenta port\u00f2 al suo uso nella pubblicit\u00e0 per la moda e la gioielleria.\nL'\"Art D\u00e9co Historic Districts\" a Miami Beach, in Florida, \u00e8 il luogo con la pi\u00f9 alta concentrazione al mondo di architettura Art d\u00e9co. Dalla Ocean Drive alla Collins Avenue, da Lincoln Rd. a Espanola Way, si possono ammirare hotel, appartamenti e altri edifici in questo stile costruiti tra 1923 e 1943. In particolar modo, il frequente utilizzo di elementi tropicali all'interno delle decorazioni (come fenicotteri, palme e fiori), dei motivi nautici e delle tonalit\u00e0 pastello (come il giallo, il celeste, il lilla e il rosa) ha comunemente ribattezzato questo movimento, nel caso di Miami, \"Tropical Art D\u00e9co\".\nIl 2017, invece, \u00e8 l'anno della grande mostra sull'Art d\u00e9co in Italia, a Forl\u00ec, presso i Musei di San Domenico, dall'11 febbraio al 18 giugno."}
{"id": "305415", "revid": "834", "url": "https://it.wikipedia.org/wiki?curid=305415", "title": "Virgulae Numeratrices", "text": ""}
{"id": "305438", "revid": "287204", "url": "https://it.wikipedia.org/wiki?curid=305438", "title": "Art Deco", "text": ""}
{"id": "305439", "revid": "71155", "url": "https://it.wikipedia.org/wiki?curid=305439", "title": "Agostino Novella", "text": "Biografia.\nRimasto orfano in giovane et\u00e0, per sopperire alle difficolt\u00e0 economiche seguite alla perdita del padre, entr\u00f2 nel mondo del lavoro come operaio. Dopo aver aderito al marxismo si iscrisse alla FIOM e partecip\u00f2 alle proteste sindacali del \"biennio rosso\" (1919-1920). Segretario dei metalmeccanici di Genova, nel 1924 ader\u00ec al Partito Comunista Italiano ma l'avvento del fascismo lo costrinse all'inattivit\u00e0 per quasi vent'anni.\nDurante la seconda guerra mondiale si trasfer\u00ec a Roma, dove prese parte alla Resistenza partigiana tra le file delle Brigate Garibaldi. Membro della direzione del PCI, dal 1946 al 1949 fu segretario regionale dei comunisti in Lombardia ma, successivamente, prefer\u00ec dedicarsi al sindacato: entrato nella segreteria nazionale della CGIL, dal 1951 al 1953 diresse, insieme con Giuseppe Di Vittorio, il dipartimento organizzativo della confederazione.\nNel 1955, a seguito di un arretramento della CGIL nelle elezioni sindacali, torn\u00f2 alla FIOM. Tuttavia nel 1957, alla morte di Di Vittorio, venne eletto, quasi all'unanimit\u00e0, segretario nazionale della CGIL, incarico che manterr\u00e0 per tredici anni. Sotto la sua gestione si realizz\u00f2 quella \"riscossa operaia\" che port\u00f2 il suo sindacato a superare nettamente, come numero di iscritti, la UIL e la CISL. A differenza di molti dei suoi successori, Novella non tent\u00f2 sempre la strada unitaria e, nel biennio 1968-1969, appoggi\u00f2 alcuni scioperi anche a costo di raffreddare i rapporti con le altre confederazioni.\nNel 1970 si dimise dalla segreteria (venendo sostituito da Luciano Lama) e torn\u00f2 ad occuparsi del PCI: fu collaboratore di Enrico Berlinguer ed entr\u00f2 nella segreteria nazionale del partito."}
{"id": "305443", "revid": "1652635", "url": "https://it.wikipedia.org/wiki?curid=305443", "title": "Saiyuki (manga)", "text": " \u00e8 un manga di Kazuya Minekura. \u00c8 stato pubblicato dall'editrice Enix sulla rivista \"Monthly GFantasy\" per un totale di 55 capitoli, serializzati da marzo 1997 a dicembre 2001, raccolti in seguito in nove \"tank\u014dbon\", distribuiti dal 25 ottobre 1997 al 27 febbraio 2002. In Italia il manga \u00e8 edito da parte di Dynit, che ne ha iniziato la pubblicazione dal 15 aprile 2004 al 27 luglio 2005, sempre in nove volumi, con periodicit\u00e0 bimestrale e lettura originale da destra a sinistra.\n\"Saiyuki\" ha generato una vasta serie di adattamenti e di media derivati, tra cui manga, serie televisive anime, OAV e film d'animazione.\nL'opera \u00e8 un'interpretazione della leggenda dello scimmiotto di pietra Sun Wukong, narrata nel libro \"Viaggio in Occidente\" (in giapponese \"Saiyuki\"); in questo fumetto vi sono infatti un monaco Sanzo, che equivarrebbe appunto al monaco della storia iniziale; Son Goku, la scimmia protagonista della storia; Sha Gojyo e Cho Hakkai, coloro che accompagnano i due nel loro viaggio e che prendono i ruoli dei due accompagnatori della leggenda originaria (un demone fluviale, dai giapponesi recepito come affine al kappa, ed un maiale). Uno dei kanji che la Minekura usa per scrivere \u00e8 diverso da quello usato per , e, con un gioco di parole, potrebbe essere tradotto \"La leggenda del demone dell'illusione\" oppure \"La scimmia \u00e8 intelligente\", o ancora \"Cronache del viaggio per eccellenza\".\nTrama.\nManga.\n\"Saiyuki\".\nLa storia ruota tutta attorno al passato dei quattro personaggi, alla ricerca dei sutra (dei testi sacri che conservano l'origine del mondo) ed a questo viaggio verso ovest per fermare la resurrezione del potente re dei demoni sigillato 500 anni prima dagli dei: Gyumaoh.\n\u00c8 proprio per impedire questo evento che i quattro partono alla volta del castello di Houtou nel Tenjiku, che si trova ad ovest; in tutto il territorio per\u00f2 i demoni sono impazziti (un misterioso effetto collaterale causato dagli esperimenti di resurrezione tentati dai seguaci di Gyumaoh), diventando degli esseri sanguinari e senza scrupoli; cos\u00ec Sanzo, Hakkai, Goku e Gojyo cominciano a scontrarsi a poco a poco con demoni molto potenti tra cui spicca il principe Kougaiji, uno dei nemici principali dei quattro che \u00e8 al servizio di Gyokumen koushu, colei che vuole fare resuscitare Gyumaoh. Kougaiji si sposta molto pi\u00f9 velocemente dei protagonisti grazie all'utilizzo di grandi draghi volanti ed \u00e8 affiancato da tre fedeli demoni: la sua esuberante sorella minore Lirin, una bella alchimista, Yaone, ed il fratello di Gojyo, Dokugakuji (a suo tempo Sha Jien).\nLa prima serie animata segue fedelmente il manga fino al 7 volume, poi prende una piega diversa. Nel manga, infatti, i \"saiyuki boys\" si scontrano prima con Ginkaku e Kinkaku (due gemelli distinguibili solo per il colore dei capelli, come suggeriscono i loro nomi. Infatti \"Kin\" vuol dire Oro, mentre \"Gin\" vuol dire argento), e poi con Kamisama, subordinato di Nii-jieni (il dottore direttamente impegnato nella resurrezione di Gyumaoh). Queste parti sono invece presenti nella seconda serie.\nNella prima serie, invece, fa la sua comparsa il principe Dio della guerra, Homura Taishi (succeduto a Nataku Taishi, il Dio che aveva sigillato Gyoumaoh), che cerca di servirsi di \"Son Goku\" per creare il Nuovo Mondo, privo di tab\u00f9.\n\"Saiyuki Gaiden\".\n pubblicata inizialmente da Enix sempre sulla rivista \"Monthly G-Fantasy\" da giugno 1999 a febbraio 2003, \u00e8 poi passata alla casa editrice Ichijinsha sulla rivista \"Comic Zero Sum Ward\" dal novembre 2003 all'agosto 2009, con periodicit\u00e0 saltuaria, nel quale ha subito un'interruzione nel 2004 per poi essere ripresa dal 18 maggio 2005. Conta un totale di 33 capitoli raccolti in quattro volumi distribuiti dal 25 dicembre 2000 al 2009. In Italia \u00e8 stata pubblicata da Dynit dal 14 luglio 2010 al 6 ottobre dello stesso anno.\n\u00c8 un prequel di \"Gensomaden Saiyuki\": presenta sotto-storie come il \"gaiden\" ovvero il mondo delle divinit\u00e0 500 anni prima del viaggio ad ovest. Il collegamento \u00e8 dato dal fatto che, come si vede nell'anime solo dopo la comparsa di Homura (flashback non presente nel manga), Sanzo, Gojyo e Hakkai sono le reincarnazioni di tre d\u00e8i, ovvero Konzen Doji, Kenren Taisho e Tenpou Gensui; mentre Goku era gi\u00e0 presente fin da allora: infatti il ragazzo ha pi\u00f9 di 500 anni, di cui la gran parte trascorsa rinchiuso nella montagna da cui Sanzo lo ha liberato. Nessuno di loro ricorda assolutamente niente di questo passato, che a poco a poco ci verr\u00e0 presentato. Anche questa saga \u00e8 piena di colpi di scena come di scene comiche e a volte di profonda saggezza.\n\"Saiyuki Reload\".\n pubblicata dalla casa editrice Ichijinsha sulla rivista shojo Monthly Comic Zero Sum, dal maggio 2002 a giugno 2006, per un totale di 49 capitoli e raccolti in 10 volumi dal 25 luglio 2002 a giugno 2006. In Italia \u00e8 stata pubblicata da Dynit sulla collana \"Grimoire\" dal 19 aprile 2006 al 16 giugno 2010 con stesso numero di volumi e lettura originale.\n\u00c8 la serie successiva al Gensomaden, anche se le due saghe sono direttamente collegate in quanto il titolo originale della serie \u00e8 solo Saiyuki. Gensomaden e Reload sono stati aggiunti solo perch\u00e9 la mangaka aveva cambiato testata di pubblicazione. Nel Reload continuano le avventure dei protagonisti e del gruppo del principe Kougaiji con l'introduzione di un nuovo personaggio: il vescovo Hazel Glosse, che conosce molto bene l'ambiguo dottore Nii-jieni (l'unico umano presente nel Tenjiku, la terra ad ovest dove vivono i demoni e dove si effettuano gli esperimenti per la resurrezione di Gyumaoh, nonch\u00e9 custode di un altro sutra, il Muten Kyomon), e il suo subordinato Gato.\n\"Saiyuki Reload Blast\".\n \u00e8 in fase di serializzazione su Monthly Comic Zero Sum dalla fine del 2009. La serializzazione ha subito delle interruzioni a causa dei gravi problemi di salute dell'autrice. \u00c8 edito in Italia da Dynit, dal 16 novembre 2013.\n\"Saiyuki Ibun\".\n, attualmente in fase di serializzazione sulla rivista Zero Sum Ward di Ichijinsha nella quale ha esordito sul numero 11, a partire dal 2009 dopo Reload Blast. Segue le vicende di Komyo Sanzo prima che gli venga assegnato il titolo di \"Sanzo\". La serializzazione, proprio come Reload Blast, ha subito delle interruzioni a causa dei gravi problemi di salute dell'autrice. \u00c8 edito in Italia da Dynit dal 16 novembre 2013.\nAnime.\nSerie TV.\nDi Saiyuki sono state create, da Pierrot, tre serie TV per un totale di 101 episodi, di cui solo la prima, che ne comprende 50, \u00e8 stata trasmessa e distribuita in Italia. Fanno seguito una serie OAV di tre episodi, un film OAV, ed un lungometraggio d'animazione. La seconda e la terza serie hanno un differente regista, character design e compositore delle musiche, rispetto alla prima. Si aggiungono inoltre 2 OAV prodotti in precedenza da Tokyo Kids e una serie OAV di tre episodi prodotta nel 2011 da Anpro. Un adattamento anime di 12 episodi del manga \"Sayuki Reload Blast\", prodotto da Platinum Vision e diretto da Hideaki Nakano, ha iniziato la messa in onda in Giappone il 5 luglio 2017.\n\"Saiyuki - La leggenda del demone dell'illusione\".\n andata in onda in Giappone su Tv Tokyo dal 4 aprile 2000 al 27 marzo 2001, diretta da Hayato Date, e composta da 50 episodi. \u00c8 stata interamente trasmessa su MTV Italia dal 1\u00ba ottobre 2002 al 7 ottobre 2003 e successivamente riproposta in replica pi\u00f9 di una volta. \u00c8 passata anche in alcuni canali satellitari; su GXT dal 2005 e su Cooltoon dal 2008.\n\u00c8 stata pubblicata in Italia in DVD da Dynit dal 1\u00ba ottobre 2002 fino al 21 luglio 2004 per un totale di 10 uscite, e in seguito raccolta in due cofanetti con il titolo \"Saiyuki The Complete Series\", usciti rispettivamente il 20 febbraio ed il 24 aprile 2007.\nSaiyuki - La leggenda del demone dell'illusione, comprende due archi narrativi, delle quali la prima raccoglie i volumi da 1 a 7, mentre la seconda narra appunto del Principe-Dio della Guerra, che nel manga non compare, e ne rappresenta perci\u00f2 una parte originale dell'anime. Gli episodi 40-41 sono tratti da Saiyuki Gaiden.\nLa seconda parte del titolo italiano \"La leggenda del demone dell'illusione\" \u00e8 la traduzione di Gensomaden; Gens\u014d (illusione) Ma (demone) Den (leggenda).\n\"Saiyuki Reload\".\n andata in onda dal 2 ottobre 2003 al 25 marzo 2004 su Tv Tokyo, diretta da Tetsuya Endo, e composta da 25 episodi. \u00c8 attualmente inedita in Italia.\nLo svolgimento della storia raccoglie i volumi da 7 a 9 di Saiyuki Gensomaden e i primi quattro volumi del Reload.\n\"Saiyuki Reload Gunlock\".\n andata in onda dal 1\u00ba aprile 2004 al 23 settembre 2004 su Tv Tokyo, diretta da Tetsuya Endo, e composta da 26 puntate. \u00c8 inedita in Italia.\nRaccoglie i volumi del Reload da 4 a 5, e poi prende una piega totalmente diversa. Infatti in Giappone la saga 'Even a worm' nella quale compare Hazel non \u00e8 ancora conclusa.\nInoltre di \"Saiyuki\" esistono anche 24 \"urasai\" di natura comica della durata di 40-50 secondi l'uno. \"Urasai\" vuol dire letteralmente 'L'altra faccia di Saiyuki', e mostra appunto il modo di comportarsi dei protagonisti quando non sono impegnati a combattere i youkai/demoni.\n\"Saiyuki Reload Blast\".\n \u00e8 andata in onda dal 5 luglio 2017 al 20 settembre 2017 su AT-X e Tokyo MX, diretta da Hideaki Nakano e composta da 12 puntate. Differentemente dalle serie televisive precedenti questa \u00e8 realizzata da Platinum Vision piuttosto che da Studio Pierrot. In tutto il mondo, ad eccezione dell'Asia, gli episodi sono stati trasmessi in streaming in simulcast, anche coi sottotitoli in lingua italiana, da Crunchyroll.\nFilm e OAV.\n\"Saiy\u016bki\" (OAV).\n \u00e8 una serie OAV di due puntate prodotta da Tokyo Kids, diretta da Takashi Sogabe con la supervisione dell'autrice, distribuiti in Giappone il 23 aprile 1999 e il 27 agosto 1999, e rappresenta la prima trasposizione animata del manga. Da non confondere con le serie TV, i film o gli OAV prodotti in seguito da Pierrot, inoltre questi due OAV non sono collegati con essi. Il cast dei doppiatori originali \u00e8 differente dalle trasposizioni animate successive ad eccezione della voce di Cho Hakkai. \u00c8 inedita al di fuori del Giappone.\n\"Saiyuki Requiem\".\n \u00e8 un film d'animazione proiettato il 18 agosto 2001, diretto da Hayato Date, creato dopo la prima serie dell'anime. Il film racconta una \"tappa\" nel viaggio verso Ovest dei quattro protagonisti.\n\u00c8 l'unico film dopo la prima serie ad essere stato doppiato in italiano. Saiyuki Requiem \u00e8 edito nel 2005 in Italia da parte di Kaz\u00e9 e non da Dynit (casa editrice della prima serie), che ripristin\u00f2 solo parzialmente il cast delle voci. Dei protagonisti solo Sanzo ha mantenuto la voce della prima edizione (Andrea Ward), per i secondari Lirin e pochi altri.\n\"Gens\u014dmaden Saiy\u016bki: Kib\u014d no zaika\".\n \u00e8 un OAV uscito il 19 settembre 2002, tratto da un videogioco interattivo. \u00c8 inedito in Italia.\nUna luce misteriosa scende dal cielo; \u00c8 la \"Perla di Giada\", con la quale si pu\u00f2 realizzare qualunque desiderio. Il Dr. Ni ne parla a Gyokumen Koushu, Lirin ascolta e lo racconta a Kougaiji, e poi a Kanzeon Bosatsu, che perci\u00f2 impartisce a Sanzo e compagnia di andarla a trovare, e di sigillarla prima che cada nelle mani sbagliate.\nSaiyuki Reload -burial-.\n \u00e8 una serie OAV di tre episodi dalla durata di 43 minuti il primo, 26 il secondo e 31 il terzo, diretta da Koichi Ohata e distribuiti nel Sol Levante dal 27 aprile 2007 al 26 dicembre 2007. Gli OAV sono inediti in Italia.\nAmbientato nel passato rispetto a Gensomaden Saiyuki, descrive la vita dei quattro protagonisti prima della loro formazione ed il loro viaggio ad ovest.\n\"Saiyuki Gaiden\" (OAV).\n \u00e8 una recente trasposizione animata dell'omonimo manga in una serie OAV di tre episodi, diretta da Naoyuki Kuzuya e prodotta dallo studio Anpro; il primo, di cui \u00e8 stato mostrato anche un breve preview, \u00e8 uscito il 25 marzo 2011 e gode di una illustrazione della Cover e di un Drama CD ad opera della stessa autrice Kazuya Minekura. Il terzo e ultimo OAV \u00e8 uscito il 25 novembre 2011.\nMusica.\nSigle delle serie TV.\nGensomaden Saiyuki \u00e8 composto da due sigle d'apertura, e due di chiusura:\nSaiyuki Reload \u00e8 composto da una sigla d'apertura e due di chiusura:\nSaiyuki Reload Gunlock \u00e8 composto da 1 sigla d'apertura e due di chiusura:\nSigle di film e OAV.\nIl film Saiyuki Requiem \u00e8 composto da una sola ending:\nGli OAV di Saiyuki del 1999 sono composti da una sola sigla d'apertura:\nGli episodi OAV di Saiyuki Reload Burial sono composti da una sigla d'apertura ed una di chiusura:\nGli episodi OAV di Saiyuki Gaiden sono composti da una sigla d'apertura ed una di chiusura:\nPersonaggi principali.\nI personaggi del manga si scostano fortemente dalla leggenda (tra parentesi i doppiatori originali e italiani dell'adattamento in anime).\nGenjo Sanzo Hoshi.\n\u00c8 un monaco di 23 anni tutt'altro che tradizionale, infatti ha molti vizi come il fumo e l'alcool, un carattere irascibile e superbo e soprattutto una strana inclinazione ad agitare a destra e manca la pistola, minacciando tutto e tutti. Reduce da un passato burrascoso (\u00e8 stato abbandonato nelle acque di un fiume appena nato, e sarebbe morto se non fosse stato trovato da Koumyou Sanzo, il precedente custode di due dei sutra dell'origine celeste dell'universo). Prima di diventare custode dei sutra, il suo nome era Koryu. Dopo la morte del suo maestro, la persona a lui pi\u00f9 cara, \u00e8 diventato un uomo disilluso, freddo e cinico, un uomo che d\u00e0 poca importanza alla sua carica. \u00c8 il custode di due sutra: Il Seiten e il Maiten Kyomon, il primo dei quali \u00e8 stato sottratto da dei demoni che attaccarono il tempio uccidendo Koumyou Sanzo, che si sacrific\u00f2 per proteggere il Maiten Kyomon e la vita di Koryu, ma non prima di averlo nominato suo successore e avergli dato il suo ufficiale nome buddhista: Genjo Sanzo. Il giorno seguente, il giovane Sanzo lasci\u00f2 il tempio insieme al Maiten Kyomon con la missione di recuperare il Seiten sia per vendetta che per riprendersi il sutra che gli spetta di diritto.\nNella vita nel Tenkai, il Regno celeste, era Konzen Douji, un nobiluomo, nipote di Kanzeon Bosatsu. Amico di Tempou e Kenren, era il custode di Goku, ed era stato lui a dargli il nome. \"Genjo\" \u00e8 la traduzione in giapponese di Xu\u00e1nz\u00e0ng; \"Sanzo\" la traduzione in giapponese di Sanzang; \u00e8 il nome con cui si indicava un monaco buddhista itinerante. Come armi utilizza una shoreijyu (pistola con proiettili ricavati da un cristallo molto particolare in grado di uccidere i demoni), il Maiten Kyomon (sutra del cielo demoniaco) e un harisen (ventaglio usato per picchiare Goku). Oltre a questo, Sanzo \u00e8 dotato di una grande forza fisica, tale da permettergli di atterrare un demone con un pugno.\nSon Goku.\nUn ragazzo di 18 anni allegro e vivace, che lotta per proteggere le persone a lui care. Sempre affamato, ha molta fiducia nelle persone nonostante la sua storia sia stata travagliata. Infatti \u00e8 stato rinchiuso nel monte Gogyo in seguito ad una colpa della quale si era macchiato 500 anni prima nel Tenkai, e vi era rimasto fino a quando Genjo Sanzo non lo aveva liberato. Son Goku \u00e8 un essere eretico, in quanto ha avuto origine dalla terra stessa, per cui non pu\u00f2 essere considerato n\u00e9 un umano, n\u00e9 un demone e n\u00e9 una divinit\u00e0, ma in s\u00e9 custodisce poteri demoniaci tanto da esser pari in potere agli stessi d\u00e8i che lo temono. Alcuni umani che conoscono la sua vera identit\u00e0 lo hanno definito \"Immortale\" dato che \u00e8 in grado di trarre forza e governare sia il cielo che la terra nella forma del Seiten Taisei. Combatte a mani nude o con il suo bastone allungabile, Nyoibo, ha sulla testa una sorta di \"corona\" che in realt\u00e0 \u00e8 un dispositivo di controllo che serve a limitare i suoi enormi poteri; in caso se lo tolga, diventa il Seiten Taisei (il Grande Santo Pari al cielo), e il suo aspetto diventa leggermente pi\u00f9 animalesco, la sua forza aumenta a dismisura e perde il controllo di s\u00e9 stesso, arrivando a colpire anche i suoi compagni di viaggio. Il suo dispositivo di controllo \u00e8 speciale, infatti pu\u00f2 essere creato solo col potere di un dio, ragion per cui solo le divinit\u00e0 e i monaci buddhisti scelti dal cielo, vale a dire Sanzo e gli altri tre custodi dei sutra. \u00c8 l'unico del gruppo a non essere stato reincarnato, infatti \u00e8 rimasto vivo per tutti i 500 anni di prigionia senza mai invecchiare, probabilmente perch\u00e9 immortale allo scorrere del tempo essendo un essere eretico, ma ha perso tutti i ricordi del passato. Nel Tenkai era stato affidato a Konzen da Kanzeon Bosatsu perch\u00e9, a causa della sua natura e del suo potere, venne ritenuto pericoloso lasciarlo libero nel mondo terrestre. Strinse amicizia anche con Tenpou e Kenren, anche se il suo punto di riferimento rimarr\u00e0 sempre Konzen. Combatte con un nyoibo, un bastone allungabile che pu\u00f2 essere diviso nei sansetsukon, tenuti insieme da una catena.\nSha Gojyo.\n\u00c8 un mezzo-demone kappa di 22 anni sempre disprezzato da tutti per questa sua natura (riconoscibile dalla concomitanza di occhi e capelli rossi), \u00e8 un libertino che tende ad andare dietro a qualsiasi donna (in esse ricerca l'affetto che non ha mai avuto dalla madre), inoltre si guadagna da vivere col gioco d'azzardo (probabilmente barando), nonostante tutto per\u00f2 \u00e8 molto affidabile e responsabile. Sul viso ha dei graffi causati dalla sua matrigna.\nHa un fratello, Sha Jien (ora Dokugakuji, sottoposto del principe Kougaiji) che a differenza di lui \u00e8 un demone completo. Infatti Gojyo \u00e8 nato da una relazione extraconiugale, poich\u00e9 suo padre si era innamorato di un essere umano. Per poter celebrare il loro amore, i genitori di Gojyo si erano tolti la vita e la sua matrigna, madre di Jien, aveva cercato di prendersi cura del suo figliastro; ma a lungo andare aveva perso la ragione e aveva cercato di uccidere Gojyo con un'ascia, ma era intervenuto Jien che aveva ucciso la madre, e poi era scomparso a sua volta, accusato di omicidio. Gojyo \u00e8 un combattente eccellente, soprattutto grazie alla sua forma fisica invidiabile, in particolare negli scontri corpo a corpo. Altre volte usa la Shakujo, un'alabarda di ferro con una lama a mezzaluna, collegata al resto della struttura per mezzo di una catena. Nella sua vita precedente, nel Tenkai, era Kenren Taishou, capitano di un corpo d'armata delle guardie armate della divisione Ovest e grande amico e sottoposto di Tempou, oltre che del piccolo Goku. Ha invece un pessimo rapporto con Konzen, anche se non manca mai di aiutarlo se in difficolt\u00e0. \u00c8 un accanito fumatore.\nCho Hakkai.\nUn uomo di 22 anni (precedentemente conosciuto come \"Cho Gono\") diventato demone dopo aver ucciso 1000 demoni (una trib\u00f9 di demoni corvo e una di demoni Millepiedi), per poter salvare la donna che amava, Kanan, che in realt\u00e0 era sua sorella gemella separata alla nascita. Infatti Gonou era vissuto in orfanotrofio fino alla maggiore et\u00e0, quando aveva preso la licenza di maestro e aveva cominciato ad insegnare alla scuola elementare del suo villaggio, e l\u00ec aveva conosciuto Kanan. Scoprono quasi subito di essere fratello e sorella, ma decidono comunque di vivere insieme. Kanan, per\u00f2, aveva attirato gli sguardi di Hyakuganmaoh, un demone millepiedi sempre alla ricerca di donne con cui divertirsi, che l'aveva rapita, violentata e messa incinta. Inutili gli sforzi di Gonou per salvarla: infatti la donna, non potendo accettare di avere dentro di s\u00e9 il figlio di un demone, si toglie la vita davanti a lui. Hakkai \u00e8 un uomo sorridente e gentile. Ha tre orecchini su un orecchio che fungono da dispositivo di controllo, e senza di essi, diventa un demone completo, sprigionando cos\u00ec molta pi\u00f9 potenza. Combatte usando le arti marziali che potenzia con l'uso del ki per generare barriere e attacchi a distanza, oltre che a scopi curativi. Hakkai va d'accordo con le altre persone grazie alla sua affabilit\u00e0 e, nonostante le apparenze, \u00e8 estremamente abile e fortunato nel gioco d'azzardo e ha un'incredibile resistenza all'alcol. Nella sua vita precedente era Tenpou Gensui, generale delle armate della divisione ovest, amico di Kenren e Konzen, e successivamente anche del piccolo Goku. Combatte utilizzandou il ki e le arti marziali.\nHakuryu.\nI quattro viaggiano in compagnia di un piccolo draghetto bianco, Hakuryu (\"haku\" = bianco, \"ryu\" = drago), Jeep nella versione cartacea, che altri non \u00e8 che la reincarnazione di Goujin, Re dragone dei regni marini dell'ovest. \u00c8 capace di trasformarsi in una jeep verde e trasportare tutti e quattro i protagonisti.\n\u00c8 il fedele animale domestico di Hakkai e risponde principalmente a lui (solitamente si posa sulla sua spalla e lui sembra riuscire a parlare), anche se in varie occasioni aiuta anche gli altri protagonisti di sua iniziativa. \u00c8 in grado di sputare fuoco, che pu\u00f2 utilizzare per rafforzare le barriere di ki di Hakkai."}
{"id": "305446", "revid": "1762097", "url": "https://it.wikipedia.org/wiki?curid=305446", "title": "Variet\u00e0", "text": ""}
{"id": "305461", "revid": "1305772", "url": "https://it.wikipedia.org/wiki?curid=305461", "title": "Garibaldi (Brasile)", "text": "Garibaldi \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul.\nStoria.\nFondazione.\nLa maggior parte della popolazione \u00e8 di origine italiana, veneti soprattutto. La citt\u00e0, sorta nel 1900 \u00e8 famosa per la sua produzione vinicola tanto da essere definita la \"capitale dello spumante\".\nEtimologia.\nIl nome \u00e8 un omaggio al rivoluzionario italiano Giuseppe Garibaldi e alla moglie brasiliana, Anita Garibaldi, che combatterono per l'indipendenza dello Stato brasiliano del Rio Grande do Sul.\nGaribaldi \u00e8 la citt\u00e0 centrale della \"Maria Fuma\u00e7a\", una linea ferroviaria turistica, insieme alle citt\u00e0 di Carlos Barbosa e Bento Gon\u00e7alves.\nGemellaggi.\nUn patto di stretta amicizia lega la citt\u00e0 di Garibaldi alla citt\u00e0 di Conegliano in Veneto."}
{"id": "305467", "revid": "181699", "url": "https://it.wikipedia.org/wiki?curid=305467", "title": "Comitato di Szolnok-Doboka", "text": "Il comitato di Szolnok-Doboka (in ungherese \"Szolnok-Doboka v\u00e1rmegye\", in romeno \"Comitatul Solnoc-D\u0103b\u00e2ca\") \u00e8 stato un antico comitato del Regno d'Ungheria, situato nell'attuale Romania settentrionale (Transilvania). Capoluogo del comitato era la citt\u00e0 di D\u00e9s, oggi nota col nome romeno di Dej.\nIl comitato confinava con gli altri comitati di Szil\u00e1gy, Szatm\u00e1r, M\u00e1ramaros, Beszterce-Nasz\u00f3d e Kolozs.\nStoria.\nIl comitato venne formato nel 1876 mediante l'unione del comitato di Bels\u0151-Szolnok con parte del comitato di Doboka e rimase ungherese finch\u00e9 il Trattato del Trianon (1920) non lo assegn\u00f2 alla Romania. Rioccupato dall'Ungheria nel 1940 in seguito al Secondo Arbitrato di Vienna, dopo la seconda guerra mondiale venne restituito alla Romania.\nI confini del comitato non sono sopravvissuti nell'attuale suddivisione amministrativa romena ed il territorio fa oggi parte dei distretti romeni di Cluj (il centro ed il sud), Maramure\u0219 (la parte settentrionale), Bistri\u021ba-N\u0103s\u0103ud (l'est) e S\u0103laj (l'ovest)."}
{"id": "305476", "revid": "1772257", "url": "https://it.wikipedia.org/wiki?curid=305476", "title": "Baldur's Gate (serie)", "text": "Baldur's Gate \u00e8 una serie di videogiochi di ruolo che si svolge nel Faer\u00fbn, il maggior continente dell'ambientazione per il gioco di ruolo \"Dungeons &amp; Dragons\" \"Forgotten Realms\", e ambientata negli anni seguenti ai cataclismi del Periodo dei Disordini (1358 DR).\nLe serie originali, sviluppate per Microsoft Windows e Mac OS da BioWare, includono \"Baldur's Gate\" (1998), ' (espansione, 1999), ' (2000) e \"\" (espansione, 2001).\nLa serie \"Dark Alliance\" (\"Baldur's Gate: Dark Alliance\") e i suoi seguiti prodotti dall'editore di Bioware Black Isle Studios, una divisione della Interplay Entertainment, sebbene siano ambientati in Baldur's Gate non sono considerati come parte della serie, dato che la trama \u00e8 slegata dai giochi precedenti, e inoltre sono stati pubblicati esclusivamente per console.\nSerie.\nLa serie \"Baldur's Gate\" port\u00f2 molti miglioramenti tecnici ai giochi di ruolo per computer, come il famoso \"Infinity Engine\" che offre una visione isometrica del mondo, pre-rendirizzata, con personaggi rappresentati tramite sprite. Fu anche il terzo gioco per computer che abbia mai fatto uso di Lua. L'Infinity Engine fu anche usato per \"\" e la serie \"Icewind Dale\".\nI giochi sono basati su modifiche della seconda edizione delle regole di \"Advanced Dungeons &amp; Dragons\". Il gruppo del giocatore pu\u00f2 avere fino a 6 membri, creati dal giocatore o gi\u00e0 esistenti, reclutati dal protagonista nel mondo di gioco. Numerose missioni secondarie e cambi di trama sono associate ad alcuni PNG e possono essere attivate solo se questi sono nel gruppo del giocatore. Attraverso dialoghi estesi e dipendenti dal contesto la storia e la personalit\u00e0 di molti personaggi dentro e fuori il gruppo del giocatore sono sviluppati e aggiungono livelli di complessit\u00e0 al gioco.\nLo sviluppo dei personaggi riveste un'importanza primaria nel gioco, o almeno per il divertimento che si trae dal gioco, caratterizzando e modificando la trama stessa del gioco. I dialoghi, in particolare, sono punti di snodo per l'evolversi della missioni, sia quella che principale che quelle secondarie, e dei personaggi. Questa caratteristica \u00e8 stata una delle pi\u00f9 significative per il successo del gioco, in quanto permetteva di ricreare, almeno in parte, il coinvolgimento di un gioco di ruolo carta e penna sopperendo alle limitazione tecniche di un videogioco di ruolo.\nNel 1999, Baldur's Gate vinse un \"Origins Award\": \"Best Roleplaying Computer Game of 1998\" (Miglior gioco di ruolo per computer del 1998), e nel 2000, \"Baldur's Gate: Tales of the Sword Coast\" vinse lo stesso premio come \"Best Roleplaying Computer Game of 1999\" (Miglior gioco di ruolo per computer del 1999). \"Baldur's Gate\" \u00e8 stato anche paragonato a \"Diablo\", forse per le somiglianze nell'esplorazione dei dungeon e nella visione isometrica, ma il paragone \u00e8 alquanto azzardato in quanto \u00e8 molto pi\u00f9 basato sullo sviluppo di una storia e decisamente meno \"hack'n'slash\".\nIn questo gioco la strategia -in battaglia e non- \u00e8 alla base della sopravvivenza: sfruttando la modalit\u00e0 pausa \u00e8 possibile impartire ordini a ciascun membro del gruppo senza perdere tempo prezioso in battaglia.\nVideogiochi.\nLa saga \u00e8 composta da due capitoli principali, aventi un'espansione ciascuno e da un nuovo capitolo, il terzo, che \u00e8 stato lanciato in accesso anticipato il 06 ottobre 2020 e con una previsione di uscita del gioco completa per l'anno 2021.\nNel 2012, il gioco originale e le sue espansioni sono stati ripubblicati, utilizzanto motore grafico e audio aggiornati, formato widescreen e risoluzione HD.\nNei primi anni 2000, con lo sviluppo delle console, sono stati lanciati nel mercato dedicato, due Spin-off del gioco.\n\"Baldur's Gate\".\nLe sponde occidentali di Faerun lungo il Mare delle Spade contengono una moltitudine di ambienti e terreni, inclusi foreste, paludi, acquitrini, pianure, citt\u00e0 e rovine. Collettivamente chiamata la Costa della Spada, attrae avventurieri in egual misura alla ricerca del bene e del male, e provvede lo sfondo per questa epica avventura.\n\"Baldur's Gate II: Shadows of Amn\".\n\"\" inizia solo alcuni mesi dopo gli eventi di \"Baldur's Gate\", e ne prosegue la storia impostata sul sottile confine che esiste tra una persona che ricerca tutto il potere ed una persona annullata dal potere.\nIl gioco, infatti, comincia in una prigione in cui il protagonista \u00e8 stato imprigionato dopo aver ucciso Sarevok alla fine del primo capitolo. Il suo carceriere \u00e8 l'arcimago Irenicus intento a liberare lo spirito di Bhaal dall'anima dell'eroe.\nBaldur's Gate III.\nPi\u00f9 volte gli appassionati della saga hanno richiesto lo sviluppo di un terzo episodio. Nel 2002 fu in lavorazione \"Baldur's Gate III: The Black Hound\", ma il progetto venne annullato per diversi i motivi, tra i quali un contenzioso fra Interplay ed Atari; l'Atari vincitrice nel 2008 della causa eredit\u00f2 tutti i diritti del marchio Dungeons &amp; Dragons, compreso \"Baldur's Gate\".\nNel giugno 2019 \u00e8 stato annunciato \"Baldur's Gate III\", sviluppato da Larian Studios, senza indicazione di una data di uscita. Il gioco, che utilizzer\u00e0 la licenza Dungeons &amp; Dragons, \u00e8 previsto per PC, Google Stadia e Macintosh.\n L'accesso anticipato, originariamente previsto per il 30 settembre 2020, \u00e8 disponibile dal 6 ottobre.\nEnhanced Edition.\nIl 15 marzo 2012 la Atari annunciava che avrebbe pubblicato una nuova versione dei due capitoli della serie con grafica e sonori aggiornati, formato widescreen e risoluzione HD.\nLa nuova versione del primo capitolo della serie, denominata \"Baldur's Gate: Enhanced Edition\" \u00e8 stata realizzata dalla Overhaul Games, una divisione della Beamdog.\n\"Baldur's Gate Enhanced Edition\" in versione PC \u00e8 uscito il 28 novembre 2012, mentre in tempi successivi sono uscite le versioni iOS (7 dicembre 2012), MacOS (22 febbraio 2013), Android (17 aprile 2014) e Linux 27 novembre 2014."}
{"id": "305477", "revid": "767487", "url": "https://it.wikipedia.org/wiki?curid=305477", "title": "Mesoscafo", "text": "Mesoscafo \u00e8 il termine con il quale Jacques Piccard ha chiamato un sottomarino per medie profondit\u00e0.\nDopo aver fatto l'immersione pi\u00f9 profonda della storia, Piccard si \u00e8 rivolto alla progettazione e costruzione di sottomarini per lo studio e l'esplorazione della piattaforma e la scarpata continentali.\nL'idea di Piccard.\nCos\u00ec come era stato concepito nelle idee di Auguste Piccard poi riprese dal figlio Jacques al quale si devono i progetti e un prototipo, il Mesoscafo doveva avere una cabina molto leggera in vetro o in plexiglas, e doveva immergersi grazie alla spinta verso il basso di alcune eliche.\nQuesta idea presentava non solo una maggiore semplicit\u00e0 tecnica, rispetto ai normali meccanismi di immersione, ma anche un sistema naturale di emersione poich\u00e9 il sottomarino in caso di guasti alle eliche per il principio di Archimede sarebbe riemerso autonomamente.\nLa realizzazione.\nJacques Piccard aveva proposto il proprio progetto di mesoscafo alla direzione dell'esposizione nazionale del 1964 a Losanna \"Expo 64\", che in un primo tempo si era mostrata entusiasta.\nQuando per\u00f2 il prototipo fu quasi ultimato, gli organizzatori cominciarono a temere per la sicurezza dei passeggeri. Dal momento che non possedeva un diploma di ingegnere, Jacques Piccard venne escluso dal progetto. Il mesoscafo comincer\u00e0 in seguito le proprie immersioni turistiche solo due mesi dopo l'apertura dell'esposizione, e senza il suo creatore.\nIl nome ed il principio della cabina leggera sono stati utilizzati, a tutt'oggi, per tre mesoscafi costruiti in Svizzera:"}
{"id": "305491", "revid": "30297", "url": "https://it.wikipedia.org/wiki?curid=305491", "title": "Romaniska", "text": "Il romanisku o pavela romaniska o arbareska (in sardo campidanese: \"arromanisca\") \u00e8 il gergo dei ramai venditori ambulanti di Isili, nel Sarcidano in Sardegna. Questo gergo \u00e8 tuttora parlato da pochi individui ed \u00e8 pertanto in via di estinzione.\nOrigine del gergo.\nDall'analisi del gergo si deduce una origine zingara (da cui il nome stesso) o da parte di deportati di origine ebraica probabilmente avvenuto durante il periodo della dominazione iberica, forse nel XV secolo, con la presenza di termini albanesi e neogreci o del gergo della malavita, nonch\u00e9 ovviamente di numerosi apporti sardi.\nSimilitudini si ravvisano con il gergo dei calderai di Tramonti nel Friuli e con i dialetti dei calderai Camminanti siciliani (\"Baccagghiu\"), in realt\u00e0 originari dei comuni albanesi della Calabria.\nLessico.\nEscludendo le infiltrazioni del sardo, si possono distinguere alcuni termini di origine zingarica (romanes), dall'italiano \"furbesco\" della malavita, dall'albanese e dal neogreco:"}
{"id": "305494", "revid": "1057320", "url": "https://it.wikipedia.org/wiki?curid=305494", "title": "Masters of the Universe", "text": "Masters of the Universe, nota anche come MOTU o solamente come Masters (in linguaggio colloquiale), \u00e8 un media franchise nato da una linea di giocattoli del tipo action figure creata dall'azienda statunitense Mattel. Con il loro mix di stili fantasy eroico e fantascientifico e un nutrito numero di personaggi, i Masters divennero una propria icona degli anni ottanta dominando il mercato dei giocattoli di quel decennio. La prima linea ha avuto una durata di ben otto anni, dal 1981 al 1989, cosa piuttosto insolita per una linea di giocattoli fisici in un'epoca segnata dall'ascesa dellentertainment elettronico, e ha generato diverse serie a cartoni animati, fumetti, film, videogiochi e merchandise vario, comprese pi\u00f9 linee di action figure pubblicate nel corso degli anni.\nStoria.\nLe origini.\nNel 1976 l'amministratore delegato della Mattel, Ray Wagner, rifiuta la proposta di lanciare la serie di action figure dell'allora sconosciuto Star Wars di George Lucas. Con il successivo inaspettato successo del film Star Wars e la valanga di merchandise correlato (tra cui le celebri action figure della Kenner) la Mattel prova a recuperare l'occasione persa con diverse linee di giocattoli, ma senza successo.\nDurante una ricerca di mercato per una nuova linea di successo condotta su un campione di diversi bambini maschi statunitensi, Roger Sweet, il responsabile per i progetti della Mattel durante gli anni settanta e ottanta, riusc\u00ec a carpire ci\u00f2 che i bambini volevano di pi\u00f9 da una linea di giocattoli per soli maschietti: poter comandare, sentirsi potenti e che i buoni vincano sempre contro i cattivi. Il primo soggettista che lavor\u00f2 alla storia dei Masters fu Donald F. Glut.\nNel 1980, Conan Properties contatt\u00f2 la Mattel per negoziare una linea di giocattoli basata sul loro film di prossima uscita, \"Conan il barbaro\" con Arnold Schwarzenegger. L'accordo non si concretizz\u00f2 perch\u00e9 la Mattel ritenne che il film di Conan, a causa delle scene di violenza e nudo, fosse rivolto esclusivamente agli adulti e, di conseguenza, i bambini non avrebbero mai acquistato un prodotto legato a un film che non potevano neanche andare a vedere. Nonostante questo, un anno dopo, utilizzando parti della fortunata serie Big Jim, la Mattel realizz\u00f2 dei prototipi di un eroe generico con un aspetto \"barbarico\" molto simile a Conan, che avrebbe potuto adattarsi a qualsiasi universo: He-Man. Queste varianti di prototipo condividevano la caratteristica principale che avrebbe decretato il segreto del successo della linea: creare nuovi personaggi utilizzando gli stessi componenti del corpo, variando solamente accessori e testa.\nIl successo.\nDal concept iniziale, la Mattel produsse finalmente la linea \"Masters of the Universe\" alla fine del 1981, ma il grande lancio a livello globale avvenne nel 1982. Realizzati nel formato 5, 1/2 pollici, i personaggi vennero introdotta prima da dei mini-fumetti inclusi nelle confezioni delle action figure. I due personaggi principali furono He-Man \"The Most Powerful Man in the Universe\" (L'uomo pi\u00f9 potente dell'universo) e la sua nemesi, lo stregone dalla faccia a teschio Skeletor \"Lord of Destruction\" (Il signore della distruzione), insieme ad altri personaggi principali come Teela, Man-At-Arms e Battle Cat. La prima storia narrata dai mini-fumetti si ambientava in un mondo dove il fantasy medievale si fondeva con la fantascienza in stile Star Wars; gli Heroic Warriors (Guerrieri eroici) guidati da He-Man si scontravano con gli Evil Warriors (Guerrieri diabolici) per possedere le due met\u00e0 della Spada del potere e fermare le ambizioni di Skeletor nello scoprire i segreti del Castello di Grayskull. Nuove fazioni come gli Evil Horde (Orda infernale) e gli Snake Men (Uomini serpente) si sarebbero aggiunte nel corso della serie. Il successo fu garantito dalla variet\u00e0 di personaggi e di mezzi, oltre che dai vari playset, come quelli raffiguranti Il Castello di Grayskull e la Snake Mountain (Cittadella del serpente) di Skeletor.\nNel 1982, a causa della somiglianza tra i due personaggi, Conan Properties cit\u00f2 in giudizio Mattel per violazione del copyright. I tribunali si pronunciarono a favore della Mattel, ma un primo concetto di He-Man, in seguito ribattezzato Vikor, era ovviamente basato sull'archetipo di Conan. Inoltre, l'artwork presente nei primi mini-fumetti di He-Man venne ispirato dalle opere dell'artista fantasy, e famoso illustratore di Conan, Frank Frazetta.\nPer consolidare il successo della linea di giocattoli, la Mattel contatt\u00f2 la Filmation, casa di produzione di cartoni animati statunitense, che dalla serie di giocattoli produsse due serie a cartoni animati: \"He-Man e i dominatori dell'universo\", nel 1983, variando la storia dei fumetti, introducendo nuovi personaggi, tra i quali il principe Adam, l'altra identit\u00e0 di He-Man, e \"She-Ra, la principessa del potere\", nel 1985, quest'ultima basata su un'altra serie di giocattoli pensati per le bambine, perch\u00e9 la Mattel scopr\u00ec che circa il 20% del mercato dei Masters of the Universe era femminile.\nLa linea Masters of the Universe, che prevedeva di movimentare circa 13 milioni di dollari di merce nel suo primo anno, vendette quasi il triplo, circa 38 milioni di dollari, e i profitti dei prodotti sarebbero infine saliti a circa 400 milioni di dollari nel 1985. Nel suo periodo migliore, la linea MOTU ha superato l'altra grande star della Mattel, la Barbie. Roger Sweet ha stimato che, sommando le vendite di tutti i prodotti MOTU (giocattoli, vestiti, oggetti per la scuola e merchandise vario), il franchise ha guadagnato oltre 2 miliardi di dollari prima che la bolla scoppiasse.\nIl calo della popolarit\u00e0.\nGi\u00e0 a partire dal 1986, e per tutto il 1987, le vendite precipitarono improvvisamente, passando da circa 350 milioni di dollari nel 1985, a 40 milioni nel 1986 fino ad arrivare ad \"appena\" 7 milioni nel 1987. La concorrenza dei , delle Tartarughe Ninja, dei Transformers e dei videogiochi stava crescendo e la Mattel aveva inoltre inondato il mercato con un inventario di personaggi di secondo livello che i rivenditori non riuscivano a vendere abbastanza velocemente e, pertanto, i negozi di giocattoli iniziarono a restituirli alla casa madre. Mattel pens\u00f2 di dare una scossa repentina alle vendite e riportare attenzione sulla linea mettendo in sviluppo un film \"live action\" ispirato ai giocattoli e alla serie animata, la cui produzione inizi\u00f2 proprio nel pieno del calo improvviso delle vendite. Nel 1987 usc\u00ec pertanto il film: \"I dominatori dell'universo\" (\"Masters of the Universe\") di Gary Goddard, con Dolph Lundgren nel ruolo di He-Man e Frank Langella in quello di Skeletor, ma le critiche furono impietose e il successo limitato, segnando un calo del franchise soprattutto negli Stati Uniti, mentre in Europa e in altri mercati le vendite andarono meglio fino alla fine del decennio. Alla fine degli anni ottanta, col cambiamento di generazione, i Masters ebbero un definitivo calo di popolarit\u00e0 e nelle vendite.\nIl rilancio.\nPer tentare di risollevarne le sorti, nel 1990 venne realizzata una nuova serie animata: \"He-Man\", d'ambientazione fantascientifica e futuristica rispetto alla serie Filmation, e accompagnata da una nuova linea di giocattoli pi\u00f9 piccoli e simili nell'aspetto agli action figure di Star Wars; entrambe non ottennero per\u00f2 il successo sperato e la serie venne chiusa dopo una sola stagione. Nel 2002, la Mattel rilanci\u00f2 nuovamente la serie Masters sul mercato con un \"design\" rinnovato, accompagnando i nuovi giocattoli da un nuovo cartone animato, curato dal Four Horsemen Studios; il successo fu per\u00f2 limitato e la serie venne chiusa dopo solo due stagioni. In seguito la NECA, produttore di statuette da collezione, ha ripreso la serie, sotto forma di action figure statiche (dette appunto \"staction figures\") realizzando i personaggi che la Mattel non aveva fatto in tempo a pubblicare, per un target di mercato mirato a soddisfare esclusivamente i fan nostalgici dei MOTU. \nNel 2008 la Mattel concesse in licenza i Masters alla Super7, un'altra societ\u00e0 specializzata nella produzione di action figures da collezione, che, sfruttando anche l'onda della nostalgia e del revival degli anni '80, realizz\u00f2 una nuova linea di action figure da collezione dei MOTU, definita \"Classics\"; pi\u00f9 grandi, con maggiori particolari, pi\u00f9 articolazioni e pi\u00f9 rifiniture rispetto agli originali, la linea ebbe un grande successo tra i collezionisti protraendosi fino al 2019. \nNel 2020 la Mattel riacquist\u00f2 la licenza e inizi\u00f2 la produzione di diverse nuove linee sui MOTU come la linea \"Origins\" e quelle ispirate alle nuove serie a cartoni animati di Netflix: \"\", sequel della prima serie originale Filmation, e \"He-Man and the Masters of the Universe\", un nuovo reboot.\nPersonaggi.\nLa prima serie di personaggi ideati dalla Mattel era formata da: He-Man, Skeletor, Man-At-Arms, Beastman, Mer-Man, Teela, Stratos e Zodac. Questi personaggi iniziali furono modificati moltissimo in corso d'opera: Zodac era schedato nei cattivi, comportandosi come tale unicamente in alcuni dei primi fumetti, per poi divenire neutrale; Man-At-Arms era privo di baffi, aggiunti dalla Filmation per invecchiarne l'aspetto (ritorna senza baffi solamente in un paio di episodi, nei quali viene mostrato da giovane); Teela presentava incongruenze rispetto ai minicomics (colore dei capelli e tonalit\u00e0 della carnagione in primis).\nFumetti, serie animate, film e videogiochi.\nCome altre linee ludiche, i \"Masters of the universe\" sono stati impiegati in numerosi media, il che ha generato varie versioni della storia differenti fra loro e dal contesto originale, con alcune incongruenze.\nFumetti.\nMini-Eternia - i primi minicomic (1981-1983).\nIn origine tutti i pupazzi furono pubblicati con un fumetto allegato, il \"minicomic\", nel quale erano narrate storie che lo coinvolgevano. Nei primi minicomic, He-Man era un barbaro errante nel mondo di Eternia, un mondo che porta ancora le conseguenze della \"Grande guerra\", che devast\u00f2 la civilt\u00e0 affermata lasciando dietro di s\u00e9 macchinari e armi bizzarre e futuribili. Gli eventi causati dalla \"Grande guerra\" crearono una spaccatura fra le dimensioni, la quale permise al signore della guerra Skeletor di raggiungere Eternia; questi prende di mira l'antico castello del teschio grigio: Grayskull, la \"fortezza del mistero e del potere\", poich\u00e9 chiunque assuma il controllo del castello di Grayskull potr\u00e0 ottenere il potere di diventare \"Dominatore dell'universo\" (\"Master of the universe\"). Per impedire a Skeletor di raggiungere i suoi obiettivi, He-Man viene dotato di speciali poteri e armi dalla maga del castello, Sorceress (spesso nominata la Dea, \"The Goddess\", nelle primissime storie), e mandato a difendere Grayskull. He-Man \u00e8 aiutato nella sua missione da diversi alleati eroici, come Man-At-Arms, il maestro d'armi di Eternia, e Teela, figlia adottiva di Man-At-Arms. Skeletor riesce a recuperare una met\u00e0 della \"Spada del Potere\" (\"Power Sword\"), una grandiosa arma fatata, la quale \u00e8 anche la chiave per il castello di Grayskull. He-Man possiede l'altra met\u00e0, consegnatagli da Sorceress, e deve impedire a Skeletor di collegare le due met\u00e0 che permetteranno l'accesso al castello.\nPer distinguere queste storie da quelle successive, influenzate dalla serie a cartoni animati (che usc\u00ec quasi in contemporanea alla serie di giocattoli), questa prima versione di Eternia \u00e8 stata chiamata \"Mini-Eternia\" o anche \"Mineternia\". Nei primi tempi non era ancora ben chiaro chi fossero i \"Masters of the universe\"; nei primi fumetti l'espressione era riferita ai cattivi, ma poi \u00e8 passata a indicare i buoni, che comunque non hanno lasciato il loro epiteto di \"Guerrieri eroici\" (\"Heroic Warriors\").\nDC Comics (1982-1983).\nPoco dopo il debutto della linea di giocattoli, la DC Comics inizi\u00f2 la pubblicazione di una serie di fumetti sui MOTU, apportando importanti modifiche alla storia. In questi fumetti si stabilisce l'esistenza del regno di Eternia, governato da re Randor (chiamato re Miro nelle prime storie; il nome di Miro \u00e8 stato poi utilizzato per il padre di Randor) e dalla regina Marlena; il loro figlio, l'erede al trono, il principe Adam, diventa ora l'identit\u00e0 segreta di He-Man: Sorceress lo sceglie come depositario del potere di trasformarsi in He-Man, per assumere il compito di difendere Eternia. Il segreto dell'identit\u00e0 di He-Man \u00e8 conosciuto soltanto da Sorceress, da Orko e da Man-At-Arms.\nI personaggi dei MOTU furono introdotti nel numero 47 della serie DC Comics Presents; nell'albo si racconta di come Skeletor trasporta Superman nel mondo di Eternia per farlo scontrare con He-Man.\nLe strisce a fumetti (1985-1989).\nDelle strisce a fumetti sui MOTU vennero pubblicate quotidianamente in alcuni giornali dal 1985 al 1989. Le strisce vennero scritte principalmente da Chris Weber e disegnate da Karen Willson, con distribuzione in syndication negli Stati Uniti e in alcuni paesi del mondo. 1.639 delle 1.674 strisce giornaliere vennero infine raccolte in formato cartonato da Dark Horse Books nel 2017 nel volume He-Man and the Masters of the Universe: The Newspaper Comic Strips.\nMarvel/Star Comics (1986-1988).\nSeguendo la consolidata continuit\u00e0 delle serie Filmation, la Marvel Comics realizz\u00f2 una miniserie a fumetti tramite la Star Comics (una sua societ\u00e0 controllata che produceva fumetti pensati per i pi\u00f9 piccoli e tratti principalmente da serie a cartoni animati): \"Masters of the Universe\", che venne pubblicata, in versione bimestrale, dal 1986 al 1988 per la durata di 13 numeri. La serie presentava per la prima volta molti dei personaggi introdotti esclusivamente nella linea di giocattoli e successivi alla fine delle serie Filmation, oltre a personaggi nuovi come il tenente Andra.\nPubblicazioni internazionali (1983-1991).\nVari fumetti e riviste con vari contenuti relativi a Masters of the Universe sono stati pubblicati anche al di fuori degli Stati Uniti: nel Regno Unito, in Germania, Francia, Finlandia, Argentina, Brasile, Spagna, Italia e molti altri paesi nel corso degli anni '80 e nei primi '90. Uno dei pi\u00f9 notevoli fu prodotto dalla London Editions della Egmont nel Regno Unito, intitolato By The Power Of Grayskull\u2026Masters Of The Universe comic magazine dal 1986 al 1988. La serie era guidata da Brian Clarke, ed \u00e8 nota ai fan per l'approfondimento alle storie che espandono il canone e le origini di molti personaggi dei MOTU. A partire dal 1987, la London Editions aggiunse una seconda rivista mensile di fumetti pi\u00f9 grande intitolata Masters of the Universe Adventure, che \u00e8 stata pubblicata per 18 numeri prima di trasformarsi in una rivista a tema \"New Adventures/He-Man\" prima di concludersi nel 1991. In Italia molte di queste storie, oltre a storie originali, vennero pubblicate dalle riviste \"Pi\u00f9\", I Masters e il Team dell'Avventura e \"Magic Boy\".\nDC Comics (2012-2020).\nNel luglio del 2012 la Mattel e la DC Comics rinnovarono la collaborazione con la pubblicazione di una nuova serie a fumetti basata sulla linea dei Masters of the Universe per celebrare i 30 anni della linea di giocattoli. La serie, il cui primo numero \u00e8 stato scritto da Geoff Johns e disegnato da Howard Porter, \u00e8 un'espansione dell'universo classico dei MOTU ambientata definitivamente nella stessa linea temporale dei Nuovi 52. La serie \u00e8 cos\u00ec composta:\n\"He-Man: The Eternity Wa\"r (serie continuativa, 2014-2016).\nIn Italia, la serie viene pubblicata da aprile 2014 da RW Edizioni in uno spillato mensile curato da Lorenzo Bianchi.\nDark Horse Comics (2021-in corso).\nIl 7 luglio 2021, Dark Horse Comics ha pubblicato il primo numero della miniserie di quattro numeri che funge da prequel della serie animata \"Masters of the Universe: Revelation\" trasmessa da Netflix. L'arco narrativo per i nuovi fumetti \u00e8 stato concepito dai produttori esecutivi dello show Kevin Smith e Rob David, che \u00e8 stato anche il direttore creativo, e uno degli scrittori, delle pubblicazioni di Masters of the Universe della DC Comics dal 2012 al 2020.\nSerie animate.\n\"He-Man e i dominatori dell'universo\" (1983-1985).\nLa serie televisiva animata \"He-Man e i dominatori dell'universo\" (\"He-Man and the Masters of the Universe\") fu prodotta nel 1983 dalla statunitense Filmation, a supporto della linea di giocattoli della Mattel: \u201cMasters of the Universe\u201d. \u00c8 composta da due stagioni di 65 episodi cadauna. La serie ebbe un grande successo.\n\"She-Ra, la principessa del potere\" (1985-1987).\nLa serie televisiva animata \"She-Ra, la principessa del potere\" (\"She-Ra: Princess of Power\") fu realizzata nel 1985 sempre dalla Filmation; la serie fu ideata per pubblicizzare tra le bambine una nuova serie di bambole e, per i bambini, per lanciare i nuovi pupazzi della linea dei Masters of the Universe. \u00c8 composta da due stagioni, di 65 e 28 episodi.\n\"He-Man\" (1990).\nLa serie a cartoni animati \"He-Man\" (\"The New Adventures of He-Man\") fu prodotta nel 1990 da Faso Film, France 2, France 3, Mattel, Fininvest, Parafrance Communication, Titanus, e realizzata dalla Dic Enterprise; si compone di una stagione da 65 episodi.\n\"He-Man and the Masters of the Universe\" (2002-2004).\nLa serie \"He-Man and the Masters of the Universe\" fu prodotta nel 2002 dalla Mike Young Productions, in coincidenza con il ventesimo anniversario della serie originale e il relativo ravvivarsi del marchio dei Masters of the Universe operato dalla Mattel dopo anni di oblio. Si compone di 39 episodi distribuiti in due stagioni. Inizialmente fu trasmessa dalla emittente Cartoon Network; la versione DVD \u00e8 stata pubblicata soltanto per il mercato anglofono.\n\"She-Ra e le principesse guerriere\" (2018-2020).\nLa serie \"She-Ra e le principesse guerriere\", reboot della serie animata \"She-Ra, la principessa del potere\", fu prodotta nel 2018 da Netflix. La serie racconta la storia della rivolta della teenager Adora, sotto le spoglie dell'eroina She-Ra, e di un gruppo di altre principesse magiche, contro il maligno Hordak e la sua Orda. Si compone di 52 episodi distribuiti in cinque stagioni.\n\"Masters of the Universe: Revelation\" (2021).\nLa serie \"\", trasmessa in streaming su Netflix nel 2021 e sviluppata da Kevin Smith e prodotta da Powerhouse Animation Studios, \u00e8 un sequel della serie Filmation del 1983-1985 \"He-Man e i dominatori dell'universo\". \"Revelation\" si concentra su alcune trame irrisolte della serie TV originale del 1983, riprendendo alcuni dei viaggi dei personaggi da dove si erano interrotti e proponendo nuove storie e approfondimenti su alcuni dei personaggi secondari. La serie si compone di una prima stagione di 10 episodi.\n\"He-Man and the Masters of the Universe\" (2021).\nLa serie \u00e8 il secondo reboot della storia originale (dopo quello del 2002) ed \u00e8 stata trasmessa in streaming su Netflix nel 2021. Sviluppata da Rob David e realizzata in CGI da Mattel Television, la serie narra dell'adolescente Adam e dei suoi amici che devono scoprire i segreti del potere di Grayskull e il loro destino. La serie si compone di una prima stagione di 10 episodi.\nLungometraggi.\n\"Il segreto della spada\" e \"He-Man e She-Ra: Speciale Natale\".\nLa Filmation realizz\u00f2 nel 1985 \"Il segreto della spada\", anche conosciuto come \"He-Man e She-Ra: Il segreto della spada\". Bench\u00e9 distribuito prima che la serie \"She-Ra, la principessa del potere\" cominciasse, il film \u00e8 una riedizione dei primi cinque episodi del cartone animato con piccoli cambiamenti. Il film \u00e8 il primo prodotto cinematografico ispirato da una linea di giocattoli.\nSempre nel 1985 fu creato \"\", lungometraggio natalizio con protagonisti i personaggi delle serie animate; il film fu trasmesso per la prima volta nel dicembre 1985.\n\"I dominatori dell'universo\".\nNel 1987 usc\u00ec un film dal vivo: \"I dominatori dell'universo\" (\"Masters of the Universe\") per la regia di Gary Goddard.\nIl film arriv\u00f2 nei cinema statunitensi il 7 agosto 1987 mentre in Italia usc\u00ec nel 1990.\nNuovo film.\nNel corso degli anni 2000 e 2010 si \u00e8 parlato pi\u00f9 volte di un possibile nuovo film ispirato alle avventure dei MOTU. Nel mese di aprile 2018 Sony Pictures ha annunciato che i fratelli Aaron e Adam Nee avrebbero diretto il nuovo film live action dal provvisorio titolo \"Masters of the Universe\".\nNel marzo 2019 Noah Centineo viene scelto per essere l'interprete del principe Adam/He-Man, e gi\u00e0 a maggio viene reso pubblico il primo teaser poster, annunciando cos\u00ec una possibile data d'uscita: 21 marzo 2021. Il progetto venne rimandato ulteriormente e, alla fine di aprile 2021, il film venne momentaneamente accantonato, mentre lo stesso Centineo, ormai impegnato in altri progetti cinematografici, dichiara di non fare pi\u00f9 parte del progetto.\nA fine giugno 2021 si fanno sempre pi\u00f9 insistenti le voci di un nuovo possibile film sui MOTU realizzato, prodotto e trasmesso da Netflix, che in quel periodo ha in produzione due diverse serie animate basate sul franchise. La notizia viene confermata nel gennaio 2022: alla regia ci saranno i fratelli Nee e nella parte di He-Man \u00e8 stato scritturato l'attore Kyle Allen. Stando alle anticipazioni, la trama nel nuovo film seguir\u00e0 un orfano di nome Adam che scopre di essere un principe destinato ad essere il salvatore di una terra lontana e deve imparare rapidamente il suo potere e l'importanza di salvare il suo Regno da una forza del male.\nVideogiochi.\nNell'arco degli anni, sono usciti pi\u00f9 videogiochi basati su He-Man, non correlati tra loro."}
{"id": "305496", "revid": "47767", "url": "https://it.wikipedia.org/wiki?curid=305496", "title": "Sossio", "text": "Origine e diffusione.\nDeriva dal gentilizio latino \"Sosius\", di et\u00e0 repubblicana, la cui etimologia, incerta, potrebbe essere latina. Altre fonti propongono invece un'origine greca, da \u03a3\u1ff6\u03c3\u03bf\u03c2 (\"Sosos\"), basato su \u03c3\u1ff6\u03c2 (\"sos\", \"salvo\", \"illeso\", da cui anche Sostene e Socrate), col significato di \"salvatore\".\nIl nome gode di scarsa diffusione in Italia, ed \u00e8 proprio della Campania, specie della zona di Napoli, dov'\u00e8 accentrato il culto di san Sossio.\nOnomastico.\nL'onomastico ricorre il 23 settembre in memoria di san Sossio o Sosio, diacono di Miseno, martire insieme a san Gennaro ed altri compagni a Pozzuoli sotto Diocleziano."}
{"id": "305499", "revid": "200568", "url": "https://it.wikipedia.org/wiki?curid=305499", "title": "Stelio", "text": "Origine e diffusione.\nDeriva dal greco \u03a3\u03c4\u03ad\u03bb\u03b9\u03bf\u03c2 (\"Stelios\"), una variante di \u03a3\u03c4\u03c5\u03bb\u03b9\u03b1\u03bd\u03cc\u03c2 (\"Stylianos\"), nome basato sul termine \u03c3\u03c4\u03cd\u03bb\u03bf\u03c2 (\"stylos\", \"colonna\"); altre fonti considerano il latino \"Stylianus\" un patronimico di \"Stilus\", risalente comunque alla stessa radice\nIl suo uso in italiano \u00e8 ispirato principalmente al protagonista del romanzo di Gabriele D'Annunzio \"Il fuoco\", il poeta Stelio Effrena; la forma \"Stellio\" si \u00e8 formata per influenza del nome Stella. \u00c8 diffuso maggiormente in Italia centro-settentrionale, in particolare in Friuli-Venezia Giulia, dove per\u00f2 rappresenta anche l'adattamento di un nome sloveno, \"Stel\" o \"Stelin\", dall'etimologia incerta.\nOnomastico.\nL'onomastico si pu\u00f2 festeggiare il 26 novembre in ricordo di san Stiliano o Alipio, un anacoreta stilita di Adrianopoli, in Paflagonia."}
{"id": "305505", "revid": "47767", "url": "https://it.wikipedia.org/wiki?curid=305505", "title": "Siro (nome)", "text": "Origine e diffusione.\nContinua il latino \"Syrus\" (con la sua variante \"Syrius\"), un etnonimo indicante una persona proveniente dalla Siria; il nome, che venne impiegato da Terenzio in molte delle sue opere, era utilizzato in et\u00e0 imperiale per schiavi e liberti, e pi\u00f9 avanti anche dai cristiani.\nLa sua diffusione moderna \u00e8 dovuta principalmente al culto di san Siro, primo vescovo di Pavia, da cui prende il nome il noto stadio di San Siro (poi rinominato stadio Giuseppe Meazza).\nVa notato che la variante \"Sirio\" coincide con il nome di Sirio, la stella pi\u00f9 brillante del cielo notturno, che etimologicamente deriva invece dal greco antico \u03c3\u03b5\u03b9\u03c1\u03b9\u03bf\u03c2 (\"seirios\", \"bruciante\", \"ardente\", \"splendente\").\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "305517", "revid": "228587", "url": "https://it.wikipedia.org/wiki?curid=305517", "title": "Alberto Martini", "text": "Biografia.\nAlberto Giacomo Spiridione nasce da Maria dei Conti Spineda de Cattaneis, antica famiglia nobile trevigiana, e da Giorgio Martini, pittore naturalista e professore di disegno.\nTra il 1890 e il 1895 sotto la guida del padre, Alberto inizia a dipingere e a disegnare continuando cos\u00ec la tradizione familiare. In effetti, i parenti materni del padre erano noti decoratori e mosaicisti veneziani.\nDurante gli anni della formazione, Martini realizza innumerevoli disegni, rivelando subito una particolare predilezione per la grafica. Pur dedicandosi alle matite grasse, realizza anche oli, acquarelli e tempere di piccolo formato grazie ai quali, superato il mero esercizio scolastico, raggiunge i primi validi risultati.\nI temi preferiti sono quelli della campagna trevigiana e dei contadini al lavoro: quindi l'uomo e il suo rapporto con la natura vista nel suo divenire (ad es. \"Antica gualchiera trevigiana\", 1895). Si esercita anche su fiori e conchiglie, che studia in modo analitico, lasciando una serie di acquarelli molto belli.\nAl di l\u00e0 di un mero esercizio dal \"vero\", sono temi attraverso i quali Alberto mostra di assimilare la cultura figurativa italiana ed europea tardoromantica, populista e umanitaria, volta a cogliere dubbi e perplessit\u00e0 d'intonazione simbolista sul senso della vita, piuttosto che a definire un ambiente.\nTra il 1894 e il 1896 realizza le quattordici chine acquerellate dell\"'Albo della morte\", rivelando suggestioni culturali di matrice nordica.\nLe illustrazioni dei classici.\nNel 1895 inizia la prima serie di illustrazioni a penna in inchiostro di china per il \"Morgante Maggiore\" di Luigi Pulci, che, tuttavia, presto abbandona per dedicarsi alle illustrazioni per La secchia rapita di Alessandro Tassoni, continuate sino al 1903.\nI centotrenta disegni eroicomici per \"La secchia\", in gran parte opera giovanile, sono, nella definizione dello stesso Martini, \"...una curiosa sfilata di soldatacci mangiati dalla fame e pidocchiosi\u2026[...]\".\nQueste opere testimoniano una grande abilit\u00e0 grafica di Martini, che non ha ancora trent'anni, e chiudono l'esperienza giovanile sul piano di precise fonti letterarie e influenza nordiche. Pur nella puntuale referenzialit\u00e0 del testo (la vena burlesca di Tassoni, la sua truculenza barocca e l'enfasi litografica del \"sublime\" basso), i personaggi elaborati da Alberto sembrano mutare in una sorta di grottesco rivoluzionario che proclama la libert\u00e0 d'azione e d'invenzione sul personaggio.\nEvidente, in queste opere, l'influsso della grafica manierista tedesca cinquecentesca (l'interesse per D\u00fcrer, Luca di Leida, Urs Graf, Hans Baldung detto Grien, e ammira Joseph Sattler) recuperata attraverso una peculiare lettura simbolista.\nNel 1896-97 Esegue una serie di 30 disegni a penna in inchiostro di china che intitola \"La corte dei miracoli\". Inizia a illustrare il ciclo grafico per il \"Poema del lavoro\" che porter\u00e0 a termine nel 1898 (in totale 9 disegni a penna in inchiostro di china).\nNel 1897 espone alla II Biennale di Venezia 14 disegni per \"La corte dei miracoli\" che l'anno seguente verranno presentati a Monaco di Baviera e all'Esposizione Internazionale di Torino con i disegni per \"Il Poema del lavoro\".\nNel 1898 Martini soggiorna a Monaco e lavora come illustratore per le riviste \"Dekorative Kunst\" e \"Jugend\". Determinante risulta, la primavera di quest'anno, l'incontro dell'artista con Vittorio Pica in occasione dell'Esposizione Internazionale di Torino: sar\u00e0 il noto critico napoletano a sostenerlo d'ora in poi, proponendo la sua arte in ambito italiano ed europeo.\nLe cromolitografie.\nNel 1899 con i disegni per \"Il poema del lavoro\" partecipa alla III Biennale di Venezia, che verranno in seguito esposti a Monaco e a Berlino. A partire da questo anno esegue una serie di diciannove cromolitografie (cartoline postali illustrate, manifesti per Carnevale o veglioni e \"affiches\" pubblicitarie) per le case litografiche Longo e Zoppelli di Treviso.\nSi tratta di lavori d'ispirazione vagamente liberty con evidenti richiami alla Secessione e al gusto preraffaellita inglese. Vittorio Pica offre intanto all'artista di collaborare come illustratore alla rivista \"Emporium\" e ai fascicoli \"Attraverso gli Albi e le Cartelle\".\nNel 1901 esegue il primo ciclo di 19 disegni a penna acquarellati per l'edizione illustrata de \"La Divina Commedia\" promossa dal concorso Alinari di Firenze. Partecipa alla IV Biennale di Venezia con i disegni per \"La secchia rapita\" che in parte sono acquistati dalla Galleria Nazionale d'Arte Moderna di Roma.\nNel 1903 termina le illustrazioni per \"La secchia rapita\" (130 disegni a penna in inchiostro di china) e ne espone alcune alla V Biennale di Venezia.\nL'esperienza europea.\nNel 1904 effettua un breve soggiorno a Parigi. Disegna i primi \"ex libris\" per Antonio Fogazzaro, V. Pica, G. Rovetta e Tom Antongini. Si dedica a un altro ciclo grafico dal titolo \"La lotta per l'amore\" (disegni a penna e pennello in inchiostro di china).Partecipa con successo a una rassegna a Londra.\nNel 1905 completa la serie \"La lotta per l'amore\" (in totale 86 disegni). Inizia le illustrazioni per \"La parabola dei celibi\" con cui partecipa alla \"VI Biennale di Venezia\". Nel mese di luglio inizia a eseguire le tavole illustrative per i racconti di Edgar Allan Poe, cui lavorer\u00e0 sino al 1909 e oltre, inaugurando un periodo di grande intensit\u00e0 creativa nell'ambito della grafica a spunto letterario.\nIl 1907 \u00e8 un anno importante, grazie ai contatti intessuti da Vittorio Pica: infatti l'artista inizia l'illustrazione del \"Vert-vert\" di Gresset con due disegni a penna in inchiostro di china.In occasione di una mostra personale presso la Leicester Gallery si reca a Londra, ove conosce il celebre editore William Heinemann; con il suo aiuto, nel 1914, Martini organizzer\u00e0 nella capitale inglese una mostra personale alla Galleria Goupil.Partecipa alla \"VII Biennale di Venezia\" esponendo, nella sala \"L'arte del sogno\", due splendidi oli, intitolati \"Notturno\" e \"Nel sonno\" e alcuni disegni tra i quali \"La bellezza della donna\".Si reca per un breve soggiorno a Parigi dove, ancora tramite Pica, incontra Gabriel Mourey, scrittore e collaboratore dalla Francia per la rivista bergamasca \"Emporium\", ed Eug\u00e8ne Rodriguez, presidente della societ\u00e0 \"Les cent bibliophiles\".\nLa grafica a spunto letterario.\nNel 1908 In autunno partecipa alla Mostra di belle arti di Faenza, nella sezione del \"Bianco e nero\", esponendo alcuni disegni della \"Parabola dei celibi\", alcune illustrazioni per Poe e altre opere ispirate alla citt\u00e0 di Venezia. A questo anno risale una fitta corrispondenza di Martini con lo scrittore simbolista russo Valerij Brjusov, conosciuto probabilmente durante il soggiorno a Monaco nel 1898.Presso l'editore londinese Heinemann viene pubblicato un volume di novelle di Perceval Landon, \"Raw Edges - Studies and Stories of These Days\", contenente quattro illustrazioni di Martini.\nNel 1909 esegue tre disegni a penna in inchiostro di china: \"Crepuscolo veneziano\", \"Una pagina crudele e Sogno\". Partecipa alla \"VIII Biennale di Venezia\" con i disegni a penna \"La bella straniera\", Murano e con otto illustrazioni per le \"Storie straordinarie\" di Poe. Esegue una serie di disegni per l'opera di St\u00e9phane Mallarm\u00e9, \"Poemucci in prosa\" e le prime tavole per il Macbeth di Shakespeare, cui l'artista lavorer\u00e0 sicuramente sino al 1911.\nNel 1910-11 esegue le tavole illustrative per il poema tragico di Enrico Annibale Butti \"Il castello del sogno\" (1910), edito dai Fratelli Treves di Milano.In seguito alla morte del padre, avvenuta il 28 ottobre 1910, Martini si trasferisce con la madre a San Zeno, nella campagna di Treviso. A questo periodo risalgono le illustrazioni pi\u00f9 significative eseguite per l'Amleto di Shakespeare, il ciclo grafico per le poesie di Paul Verlaine (55 disegni a penna colorati a pastelli) e una serie di puntesecche quali \"La sirena dormiente\", \"Le figlie di Leda\", \"La sirena e il mostro\".\nLa pittura a pastello.\nNel 1912, incoraggiato da Pica, Martini si dedica alla produzione pittorica, facendo uso soprattutto della tecnica del pastello.Esegue le \"Sinfonie del sole\" (\"L 'Aurora\", \"La notte\", \"I fiumi\") e il pastello \"Farfalla gialla\", esempio delle numerose opere di questi anni caratterizzate dal tema della donna-farfalla. Il medesimo soggetto ricomparir\u00e0 nel 1915, in una serie di litografie intitolata \"Farfalle\".Partecipa alla X Biennale di Venezia con i disegni a penna in inchiostro di china \"Autoritratto\", \"Vittorio Pica\", \"Hans St. Lerche\".\nNel 1914 \u00e8 presente alla \"XI Biennale di Venezia\" dove espone, insieme ai ritratti della marchesa Luisa Casati e della contessa Revedin, il pastello Arlecchino.\nLe litografie.\nAllo scoppio del primo conflitto mondiale, esegue 54 litografie intitolate Danza macabra, tramite le quali rivela il suo sentimento antitedesco. Stampate in formato cartolina, vengono distribuite tra gli alleati quale propaganda contro l'impero austroungarico: a tale proposito, va ricordato che Charles Carry, addetto all'Ambasciata inglese di Roma gli invia i suoi complimenti uniti alla richiesta di una serie completa per l'Ambasciatore inglese presso il Quirinale; anche il pittore Federico Zandomeneghi rimane colpito e \"impaurito\" dalla \"fantasia infinita\" di Martini.L'artista inizia anche una serie di litografie, terminate nel 1915, per il poema grafico \"Misteri\", contenente sei illustrazioni (\"Amore\", \"Morte\", \"Infinito\", \"Follia\", \"Sogno\", \"Nascita\"). L'opera, preceduta da un commento di Emanuele di Castelbarco, verr\u00e0 pubblicata dalla casa editrice \"Bottega di Poesia\" nel 1923.\nNel mese di dicembre muore la madre dell'artista.\nIl periodo bellico.\nNel 1916, in maggio, alla Leicester Gallery di Londra, espone quattro serie della \"Danza macabra\", Gli orrori della guerra, sei disegni per Poe e la litografia \"Avanti Italia\". In settembre, a Liverpool, partecipa a una mostra collettiva organizzata sempre dalla Leicester Gallery: in questa sede, oltre alle opere esposte a Londra, presenta le serie litografiche \"Farfalle e Bocche\".\nNel 1917-18 a Bologna, in attesa di partire per il fronte, Martini inizia a miniare, con inchiostro di china e acquarelli colorati, le ballate \"Les Orientales di Victor Hugo\" portate a termine nel gennaio dell'anno successivo.\nL'ispirazione teatrale.\nNel 1919, in gennaio, si inaugura la mostra personale presso la Galleria Pesaro a Milano. Agli anni 1919-20 risale l'interesse di Martini per il teatro: realizza infatti 84 disegni a penna e acquarello colorato e sei tavole a tempera per i costumi del balletto \"Il cuore di cera\". In tale occasione l'artista si occupa anche della coreografia e del canovaccio letterario.\nNel 1920 Torna a esporre, insieme allo scultore Hans St. Lerche e al pittore Mario Cavaglieri, alla Galleria Pesaro. Il catalogo della mostra reca la presentazione di Vittorio Pica.Martini inizia il ciclo grafico di \"Trentun fantasie bizzarre e crudeli\" che, completato nel 1922, verr\u00e0 pubblicato nel 1924 dalle Edizioni Bottega di Poesia, dirette dal conte Emanuele di Castelbarco Visconti Simonetta. Tramite Castelbarco, Martini entra in contatto con i personaggi aristocratici del tempo, in particolare nobildonne quali la principessa Paola d'Ostheim e Wally Toscanini che gli commissioneranno numerose opere.\nNel 1922 Partecipa alla \"XIII Biennale di Venezia\" con il disegno a penna \"Ritratto del marchese G.F.P.\", alcuni pastelli e 13 opere del ciclo \"Trentun fantasie bizzarre e crudeli\".\nNel 1923 alla primavera di quest'anno risale l'idea di Martini del \"Tetiteatro\": un teatro sull'acqua completamente inventato e dedicato, come dice il nome, alla dea del mare Teti. \"Fu nella primavera del 1923 che inventai il Tetiteatro \u2013 scriver\u00e0 Martini nella sua Vita d'artista - un'invenzione teatrale che ha fatto il giro del mondo rimanendo intatta, perch\u00e9 il giro del mondo non l'ha fatto con l'autore. Un architettonico teatro terraqueo, uno strumento gigante per le risonanze di una nuova voce e per nuove plastiche teatrali\".Martini esegue, infatti, ispirandosi a opere teatrali o musicali di Wagner, Strauss, Eschilo, Wilde e altri, una serie di disegni e scenografie per la realizzazione del suo teatro sull'acqua. Tali illustrazioni verranno pubblicate nel volume \"Il Tetiteatro\" ovvero il teatro sull'acqua di Alberto Martini, testo di Emanuele di Castelbarco, edito nel 1924 da Bottega di Poesia.\nNel 1924 espone alla XIV Biennale di Venezia il pastello \"A Venezia\", nel quale ritrae Maria Petringa, sua futura moglie, che sar\u00e0 per Martini fonte di ispirazione per numerose opere, come testimonia la serie di ritratti a lei dedicati quali il pastello \"L'album di Daumier\" del 1924, presentato alla Biennale di Venezia del 1926; \"Parrucca bianca\", opera esposta alla mostra del 1927 presso la Galleria Scopinich di Milano; e l'olio \"Serenade - Maria con la chitarra\" del 1928.\nNel 1927 Martini esegue disegni e dipinti per illustrare il numero di novembre-dicembre della rivista \"L'Eroica\" . Decide di fondare, insieme ad altri, un comitato per le onorificenze a Vittorio Pica: aderiscono a tale iniziativa numerosi artisti italiani e stranieri.\nNel 1928, a febbraio, la proposta di Martini trova realizzazione nella mostra \"Raccolta internazionale d'arte offerta dagli autori in omaggio a Pica\", tenutasi a Milano alla Galleria Scopinich. Per l'occasione Martini esegue una vignetta utilizzata per la copertina del catalogo e un disegno in cui ritrae di profilo il volto di Pica.\nIl periodo parigino.\nDeluso e amareggiato dall'ostilit\u00e0 dei critici italiani, che verso la fine degli anni venti sembrano ignorare i suoi lavori, Martini si trasferisce a Parigi ove trova amicizie altolocate e numerosi estimatori della sua arte. A Parigi, Martini rimarr\u00e0 sino al 1934, a eccezione di qualche breve soggiorno in Italia e un viaggio a Berlino nel 1932.In questi anni la moglie, rimasta in Italia, lo raggiunge periodicamente. Nella capitale francese Martini frequenta l'ambiente dei critici e dei letterati. Stringe amicizia con Solito de Solis, musicista e appassionato d'arte, che lo introduce nei salotti aristocratici parigini.\nInizia a dipingere \"alla maniera nera\" eseguendo opere di impostazione surrealista: ne sono esempio gli oli \"Conversazione con i miei fantasmi\", \"Fiore dello scoglio\", \"La prigione sotterranea\".\n1929-30: in questo periodo parigino Martini, produce una cospicua serie di opere pittoriche \"alla maniera chiara\": Martini torna a dedicarsi all'illustrazione in bianco e nero di numerosi testi; esegue infatti disegni a penna e acquarelli colorati per \"Une saison en enfer\" di Rimbaud, \"Les fleurs du mal\" di Charles Baudelaire, \"Po\u00e8mes di Mallarm\u00e9\", \"L'homme qui rit\" di Victor Hugo, \"La croix de bois\" di Dorgel\u00e8s, \"La danse macabre\" di M. Orland, \"Les destin\u00e9es\" di Alfred de Vigny.Nel 1930 partecipa alla \"XVII Biennale di Venezia\" con l'olio \"L'uomo che crea\".\nNel 1932 si dedica in particolar modo alle \"arti applicate\": disegna una serie di progetti per piccole sculture in vetro ispirandosi ai canoni stilistici dell'art d\u00e9co e del Novecento e una cinquantina di illustrazioni per stoffe o carte da parati, probabilmente commissionate dall'industriale tessile Adolfo Bogoncelli.\nIl ritorno a Milano.\nNel periodo 1934-1940, a causa della precaria situazione finanziaria, Martini \u00e8 costretto a rientrare a Milano. Qui, in occasione della triennale milanese, esegue il bozzetto per il trittico \"Battaglia d'uomini e demoni\"; con quest'opera si impegna a esaltare le conquiste del regime.Allo stesso tempo per\u00f2, soprattutto tra il 1935 e il 1936, rivela il suo acceso antinovecentismo tramite la pubblicazione sulla rivista \"Perseo\" di disegni, didascalie e vignette caratterizzati da una pungente vena satirica.Continua le illustrazioni, iniziate a Parigi nel 1929, per l\"'Aurelia\" di G\u00e9rard de Nerval, che terminer\u00e0 nel 1944. A questi anni risalgono anche un disegno a penna in inchiostro di china per i Fioretti di San Francesco, le tavole illustrative per il libro Cuore di Edmondo De Amicis (1936) e una serie di disegni per la tragedia di Guido Stacchini, \"Il Titano liberato\".\nNel periodo 1941-1952 illustra con una serie litografica a colori \"La vita della Vergine e altre poesie di R.M. Rilke\". Esegue inoltre un ciclo grafico per \"La vita di Cristo\" (1943-1944).\nNel dicembre 1946 partecipa alla \"Esposizione internazionale di ex libris e illustrazione del libro\" al Museo di Belle Arti di Nancy, dove gli viene conferito un diploma d'onore.\nNel 1947 esegue dodici puntesecche raccolte sotto il titolo \"Poema mitografico\". In questi anni Martini continua a dedicarsi anche all'attivit\u00e0 pittorica alternando a opere caratterizzate da un mediocre naturalismo lavori resi con un realismo non privo di notevole efficacia espressiva.Tra le pitture ad olio pi\u00f9 interessanti vanno ricordate: \"Anime gemelle\" (1945), \"Corteo di Venere\" (1949), \"La valle di Cleopatra\" (1950). Nel 1952 espone alla XXVI Biennale di Venezia i disegni a penna in inchiostro di china colorati a pastello dal titolo \"La realt\u00e0 e i sogni di gloria\" e \"La finestra di Psiche nella casa del poeta\".\nTestamento spirituale.\nL'8 novembre 1954 muore a Milano, all'Ospedale Fatebenefratelli.\nLascia un testamento spirituale, auspicando l'istituzione di un museo dove custodire le memorie e i documenti del surrealismo italiano che \u00e8 stato. Ora c'\u00e8 la Pinacoteca Civica Alberto Martini di Oderzo.\nBibliografia.\nTratto da http://www.archimagazine.com/: \nSi ringrazia per la gentile concessione Paola Bonifacio - Conservatore Pinacoteca Civica Alberto Martini - Oderzo"}
{"id": "305518", "revid": "121688289", "url": "https://it.wikipedia.org/wiki?curid=305518", "title": "Sansone (nome)", "text": "Origine e diffusione.\nDeriva dall'ebraico \u05e9\u05b4\u05c1\u05de\u05b0\u05e9\u05c1\u05d5\u05b9\u05df (\"Shimshon\"), forse basato su \u05e9\u05b5\u05c1\u05de\u05b0\u05b5\u05e9\u05c1 (\"shemesh\", \"sole\"); il significato viene interpretato in vari modi, fra i quali \"piccolo sole\" o \"pieno di sole\".\n\u00c8 un nome di tradizione biblica, essendo portato da Sansone, personaggio del Libro dei Giudici dalla forza eccezionale che sconfisse i filistei, alla cui storia si ispirano numerose opere. La forma \"Samson\" venne introdotta dai normanni in Inghilterra, e divenne ivi particolarmente diffusa nel Medioevo, grazie alla devozione verso san Sansone, abate e vescovo di origine gallese (il cui nome, comunque, potrebbe essere stato una traduzione o un adattamento del suo nome celtico originale).\nOnomastico.\nL'onomastico viene festeggiato il 27 giugno in memoria di san Sansone l'Ospedaliere, sacerdote di Costantinopoli, oppure il 28 luglio in ricordo di san Sansone, abate, vescovo e confessore di Dol-de-Bretagne."}
{"id": "305520", "revid": "767487", "url": "https://it.wikipedia.org/wiki?curid=305520", "title": "GNU Chess", "text": "GNU Chess \u00e8 un motore scacchistico libero.\nGNU Chess, oltre che essere uno dei pi\u00f9 antichi programmi di scacchi per computer Unix e Unix-like \u00e8 anche una delle parti pi\u00f9 antiche del pacchetto di software GNU, iniziato nel 1984.\nLa prima versione di GNU Chess venne scritta da Stuart Cracraft. Le versioni successive precedenti alla 5 sono state scritte da John Stanback.\nNegli anni sono stati sviluppati port di GNU Chess per molte altre piattaforme.\nGNU Chess \u00e8 distribuito sotto GNU General Public License ed \u00e8 sotto la manutenzione di vari sviluppatori. Spesso \u00e8 usato congiuntamente all'interfaccia grafica XBoard o simili.\nNel 1998\u20131999 GNU Chess fu trasformato nella versione 5. La versione 5 \u00e8 una riscrittura completa da zero di GNU Chess con lo scopo di eliminare lo spaghetti code e rimpiazzare le strutture antiquate per aggiungere avanzate implementazioni tecniche. Hanno incluso bitboard e un algoritmo di ricerca chiamato Principal Variation Search (PVS) variante della potatura alfa-beta. L'autore principale della versione 5 \u00e8 stato Chua Kong-Sian.\nUsa varie altre tecnologie per aumentare le sue prestazioni, come un database delle aperture (generato dallo studio delle migliori partite) per aiutarsi ad aprire bene e una hash table per tenere una cronologia delle mosse analizzate precedentemente ed evitare di perdere tempo nel rielaborare le stesse posizioni.\nEsempio di partita in modalit\u00e0 testuale.\nCaricamento del programma:\n GNU Chess 5.07\n Adjusting HashSize to 1024 slots\n Transposition table: Entries=1K Size=40K\n Pawn hash table: Entries=0K Size=28K\nMossa del giocatore:\n White (1) : e4\n 1. e4\nVisualizzazione della scacchiera:\n black KQkq e3\n r n b q k b n r\n p p p p p p p p\n . . . . . . . .\n . . . . P . . .\n P P P P . P P P\n R N B Q K B N R\nCaricamento del database delle aperture:\n Thinking...\n Looking for opening book in book.dat...\nRisultato della elaborazione:\n Time = 5.0 Rate=315950 Nodes=[1433606/147882/1581488] GenCnt=2076123\n Eval=[430504/648240] RptCnt=31 NullCut=38965 FutlCut=257133\n Ext: Chk=41868 Recap=8022 Pawn=11550 OneRep=4108 Horz=938 Mate=0 KThrt=3455\n Material=[3600/3600 : 4400/4400] Lazy=[280/214] MaxPosnScore=[344/290]\n Hash: Success=5% Collision=99% Pawn=67%\nVisualizzazione della scacchiera:\n white KQkq\n r . b q k b n r\n p p p p p p p p\n . . n . . . . .\n . . . . P . . .\n P P P P . P P P\n R N B Q K B N R\nMossa del computer:\n My move is : Nc6\n White (2) :"}
{"id": "305524", "revid": "47767", "url": "https://it.wikipedia.org/wiki?curid=305524", "title": "Sario", "text": ""}
{"id": "305529", "revid": "832233", "url": "https://it.wikipedia.org/wiki?curid=305529", "title": "Coppa Italia Primavera", "text": "La Coppa Italia Primavera, ufficialmente chiamata Primavera TIMVISION Cup per ragioni di sponsorizzazione, \u00e8 una competizione calcistica disputata tra le formazioni giovanili delle squadre appartenenti alla Lega Serie A, che gestisce la manifestazione, e alla Lega Serie B, ossia le stesse iscritte anche ai Campionati Primavera 1 e 2.\nI vincitori acquisiscono il diritto di partecipazione alla Supercoppa Primavera. Inaugurata nel 1972, la competizione ha per\u00f2 un precedente storico gi\u00e0 negli anni sessanta.\nRegolamento e formula.\nIl torneo \u00e8 interamente basato sulla formula dell'eliminazione diretta, analogamente alla Coppa Italia. La partecipazione \u00e8 estesa a 40 societ\u00e0, ossia tutte quelle delle due serie nazionali.\nLa detentrice e le prime sette squadre dell'ultimo Campionato Primavera 1 sono riconosciute \u00abteste di serie\u00bb e qualificate direttamente agli ottavi di finale. Ad eccezione delle semifinali, giocate con gare di andata e ritorno, tutti gli altri turni (preliminari, ottavi di finale, quarti di finale e, dal 2020, la finale) vengono disputati in partita unica: sono previsti, in caso di parit\u00e0 al termine dei tempi regolamentari, i tempi supplementari e i calci di rigore."}
{"id": "305535", "revid": "1305772", "url": "https://it.wikipedia.org/wiki?curid=305535", "title": "Format", "text": ""}
{"id": "305537", "revid": "207192", "url": "https://it.wikipedia.org/wiki?curid=305537", "title": "Coppa del Mondo FIFA 2002", "text": ""}
{"id": "305539", "revid": "1968208", "url": "https://it.wikipedia.org/wiki?curid=305539", "title": "Konishi Yukinaga", "text": "Biografia.\nYukinaga era figlio di un ricco mercante, o forse di uno speziale, chiamato Ryusa Konishi, di Sakai. Entrambi i genitori erano cristiani, battezzati coi nomi di Gioacchino e Maddalena. Era il secondogenito della coppia e il suo nome d'infanzia pare fosse Yakuro.\nNel 1581 a ventisei anni si fece battezzare col nome di Agostino e l'anno seguente, nel 1582, entr\u00f2 al servizio della famiglia Ukita. Durante la campagna per la conquista del Ky\u016bsh\u016b nel 1587, Hideyoshi lo not\u00f2 per le capacit\u00e0 di comando e, dopo che Yukinaga costrinse alla resa la provincia di Higo, lo ricompens\u00f2 con un lauto feudo in quella zona per un ammontare di 240000 koku, e il castello di Udo. L'altra met\u00e0 di Higo fu affidata a Kato Kyomasa, fervente buddista Nichiren, e fra i due non corse mai buon sangue.\nNonostante si opponesse all'invasione giapponese della Corea, fu nominato comandante della spedizione assieme al suo rivale Kato Kyomasa. Svolse un ruolo importante nella conquista di Seul, di Pusan e nella difesa di Pyongyang. Nel 1595 cerc\u00f2 di intraprendere, assieme a Ishida Mitsunari, una trattiva di pace con l'impero cinese, che era intervenuto nella guerra a fianco della Corea. L'indifferenza di Hideyoshi fece tuttavia fallire i negoziati e Yukinaga si imbarc\u00f2 per la seconda spedizione coreana nel 1597.\nNel 1598, alla morte di Toyotomi Hideyoshi, Yukinaga si fece sempre pi\u00f9 vicino ai lealisti dei Toyotomi e nella primavera del 1600, allo scoppio della guerra, pales\u00f2 la sua alleanza a Ishida, essendo anche uno dei suoi pi\u00f9 fidati amici. Yukinaga assistette alla disfatta di Sekigahara, e alla fine della giornata cerc\u00f2 di fuggire sul monte Ibuki, ma fu consegnato alle forze di Tokugawa Ieyasu dagli abitanti del villaggio in cui aveva cercato rifugio.\nPortato a Kyoto, gli fu offerta la possibilit\u00e0 di fare seppuku, ma essendo cristiano rifiut\u00f2. Fu decapitato il 6 novembre 1600, subito dopo Ishida Mitsunari, e mor\u00ec pregando."}
{"id": "305546", "revid": "1226", "url": "https://it.wikipedia.org/wiki?curid=305546", "title": "Protocolli di Sion", "text": ""}
{"id": "305551", "revid": "729019", "url": "https://it.wikipedia.org/wiki?curid=305551", "title": "Fieseler Fi 156", "text": "Il Fieseler Fi 156 \"Storch\" (\"Cicogna\" in lingua tedesca) era un monomotore da appoggio, salvataggio, collegamento ed osservazione ad ala alta, prodotto dall'azienda tedesca Gerhard-Fieseler-Werke GmbH tra gli anni trenta e quaranta ed utilizzato, principalmente dalla Luftwaffe e dalle forze aeree dell'Asse, durante il periodo della seconda guerra mondiale.\nStoria del progetto.\nNel luglio 1935, il Reichsluftfahrtministerium emise una specifica per la fornitura di un velivolo con caratteristiche STOL da utilizzarsi nel ruolo di aereo da collegamento e ricognizione. Il modello doveva anche rispondere alle esigenze di aerocooperazione con l'esercito con compiti di osservazione e supporto all'artiglieria. La motorizzazione imposta era un 8 cilindri a V invertita, un Argus As 10 o un Hirth HM 508.\nAl bando risposero la Bayerische Flugzeugwerke (BFW) con il Messerschmitt Bf 163, la Fieseler Flugzeugbau Kassel con il Fi 156 \"Storch\", la Focke-Wulf Flugzeugbau AG con l'autogiro Fw 186 e la Siebel Flugzeugwerke con il suo Si 201. Al termine delle prove comparative la commissione esaminatrice dell'RLM determin\u00f2 come vincitore la proposta Fieseler ordinandone l'avvio alla produzione in serie.\nIl Fi 156 entr\u00f2 in produzione durante il 1937 come aereo da collegamento e osservazione da destinare all'esercito. Il prototipo, che vol\u00f2 per la prima volta nel 1936, poteva sollevarsi in volo con un vento di prua di 40 km/h. La produzione, avviata in Germania, Francia e Cecoslovacchia fino alla fine della seconda guerra mondiale ammont\u00f2 a circa 2\u00a0900 velivoli, ma anche dopo tale data continuarono ad essere costruiti in Francia, come Morane-Saulnier MS-500 e i suoi derivati, ed in Cecoslovacchia come Mraz K-65 Cap.\nTecnica.\nLo Storch era un monoplano dotato di ala alta controventata a struttura composita, piani di coda anch'essi controventati e un pattino caudale d'atterraggio. Ciascuna semiala poteva essere ripiegata all'indietro per consentire una migliore sistemazione e il carrello poteva essere dotato di sci per l'impiego in zone innevate. I finestrini bombati dell'abitacolo assicuravano al pilota e all'osservatore che componevano l'equipaggio un'eccellente visuale laterale ed inferiore.\nLo Storch poteva sollevarsi in volo in soli 50 metri e atterrare in 20, grazie ai suoi ipersostentatori situati sul bordo d'attacco alare e a quelli a fessura sul bordo d'uscita, tecnica che gli consentiva una bassissima velocit\u00e0 di stallo di soli 50 Km/h.\nImpiego operativo.\nMolti alti ufficiali tedeschi, tra cui i feldmarescialli Erwin Rommel e Albert Kesselring, avevano i loro Fi 156 personali. Un paio di eventi che resero celebre questo aereo furono il suo impiego nell'Operazione Quercia, ovvero la mirabolante liberazione di Benito Mussolini dalla sua prigione sul Gran Sasso nel settembre 1943 e per il volo di Hanna Reitsch nell'aprile del 1945 sulle rovine di Berlino con a bordo il nuovo comandante supremo della Luftwaffe, il generale Robert Ritter von Greim. Imprese del genere rivelarono la straordinaria capacit\u00e0 dello Storch di decollare da spazi ristretti."}
{"id": "305558", "revid": "647919", "url": "https://it.wikipedia.org/wiki?curid=305558", "title": "Fecondazione medicalmente assistita", "text": ""}
{"id": "305559", "revid": "1234826", "url": "https://it.wikipedia.org/wiki?curid=305559", "title": "Frutti del diavolo", "text": ""}
{"id": "305560", "revid": "47767", "url": "https://it.wikipedia.org/wiki?curid=305560", "title": "Saturno (nome)", "text": "Origine e diffusione.\nRiprende il nome del dio romano dell'agricoltura Saturno, al quale \u00e8 dedicato anche il pianeta omonimo.\nContinua il latino \"Saturnus\", di origine ignota, forse etrusca. Viene talvolta ricondotto al latino \"satus\" (\"semina\", participio passato del verbo \"serere\", \"seminare\", quindi \"seminatore\"), tuttavia si tratta di una paretimologia.\nOnomastico.\nFra i primi cristiani erano evitati i nomi di origine pagana, e infatti nel martirologio romano non \u00e8 riportato alcun santo di nome Saturno (anche se abbondano quelli di nome Saturnino); gli \"Acta martyrum\", invece, attestano quattro santi con questo nome: un martire a Nicomedia il 6 marzo, uno a Roma il 19 aprile, un altro in Africa il 24 novembre e il quarto il 3 giugno. In Sardegna \u00e8 ricordato un altro martire il giorno 30 ottobre, san Saturnino di Cagliari, il cui vero nome era Saturno.\nVi sono infine due santi gallesi: san Sadwrn Farchog, principe, soldato e discepolo di san Cadfan, festeggiato il 29 novembre (probabilmente a causa della confusione con san Saturnino di Tolosa), e san Sadwrn di Henllan (Denbighshire), abate ed eremita, citato nella \"vita\" di santa Winifred e ricordato il 30 novembre."}
{"id": "305568", "revid": "810736", "url": "https://it.wikipedia.org/wiki?curid=305568", "title": "Libertalia", "text": "Libertatia (o Libertalia) \u00e8 una leggendaria colonia anarchica fondata da un gruppo di pirati sotto il comando del capitano Henry Avery, verso la fine del Seicento. Si diceva che fosse situata in una enclave nella regione settentrionale del Madagascar (King's Bay) e che la sua storia avesse abbracciato un lasso di tempo di circa venticinque anni.\nLa maggior parte delle fonti sostiene che si estendesse dalla baia d'Antongil a Mananjary, Fianarantsoa includendo l'\u00cele Sainte-Marie. Quest'area in seguito divenne il \"Regno di Zana-Malata\". Altre fonti la collocano al centro della baia di Antongil. I pirati Thomas Tew, il provenzale Olivier Misson, ex ufficiale della marina francese, insieme all'ex prete domenicano Angelo Caraccioli, sono stati indicati tra i fondatori della leggendaria colonia pirata.\nLibertalia venne descritta per la prima volta in un libro chiamato \"A General History of the Most Notorious Pirates\" (\"Storia generale dei pirati\") del Capitano Charles Johnson (ritenuto in precedenza uno pseudonimo di Daniel Defoe), pubblicato a Londra nel 1724. \nDescrizione.\nIl motto dell'utopia pirata era \"per Dio e la libert\u00e0\", la sua bandiera era bianca, in contrasto con il noto Jolly Roger, nero e raffigurante un teschio umano. Si presume fossero cristiani; dichiaravano guerra contro gli stati oppressivi e i legislatori, attaccando le loro navi, facendo prigionieri e liberando gli schiavi. Chiamavano loro stessi \"Liberi\" e sostenevano molti dei principi della democrazia diretta, vivevano sotto un regolamento comunale cittadino, una sorta di propria corporazione di pirateria dei lavoratori. Possedevano un codice di condotta comune e utilizzavano un sistema di governo basato sull'elezione di rappresentanti rieleggibili. I pirati crearono una nuova lingua per i loro coloni ed operavano un'economia socialista.\nSembra che il capitano William Kidd avesse visitato Libertalia nel 1697, quando vi si ferm\u00f2 per intraprendere le riparazioni della sua nave, e che vi abbia perso met\u00e0 del suo equipaggio.\nQualche estratto ripreso da \"The history of the pyrates volume II\" (sempre scritto dal capitano Charles Johnson):\nInfluenza culturale.\nWilliam S. Burroghs, nel suo romanzo \"La febbre del ragno rosso\" (Adelphi, Milano 1996), riprende la leggenda del capitano Mission e della sua fede anarchica.\nIl videogioco per Playstation 4 \"\" \u00e8 incentrato sulla ricerca di Libertalia e tratta anche di Henry Avery e dei suoi presunti fondatori."}
{"id": "305569", "revid": "211664", "url": "https://it.wikipedia.org/wiki?curid=305569", "title": "Expo 1961", "text": "L'Expo 1961 (ufficialmente Esposizione Internazionale del Lavoro - Torino 1961, \"Exposition International du Travail \u2013 Turin 1961\", \"International Labour Exhibition - Turin 1961\"), conosciuta anche come Italia '61 (da cui prese poi nome l'omonimo quartiere), fu l'esposizione specializzata che si svolse a Torino e venne organizzata per celebrare il centenario dell'Unit\u00e0 d'Italia.\nTra i protagonisti e promotori dell'iniziativa vi furono Giuseppe Pella, presidente del comitato \"Italia '61\", l'allora sindaco di Torino Amedeo Peyron e Achille Mario Dogliotti, Presidente del Consiglio Direttivo.\nPer l'occasione venne interamente costruito un quartiere di Torino, nella zona Sud della citt\u00e0 in una zona bonificata sulle rive del fiume Po.\nL'esposizione richiam\u00f2 pi\u00f9 di sei milioni di visitatori provenienti da tutto il mondo e le attrazioni principali e pi\u00f9 popolari furono: \nFu notevolmente migliorata l'illuminazione pubblica della citt\u00e0 - ed in particolare l'area espositiva in corso Unit\u00e0 d'Italia - grazie ai moderni impianti progettati da Guido Chiarelli: suscit\u00f2 grande ammirazione l'illuminazione notturna del giardino roccioso al Parco del Valentino, realizzato nell'ambito della grande rassegna internazionale FLOR 61.\nImportantissimi i palazzi costruiti per l'occasione, tra cui spiccano il Palazzo del Lavoro e il Palazzo a Vela, mentre i padiglioni per la Mostra delle Regioni, progettati da Nello Renacco, ottennero nel 1963 il \"Premio nazionale per un'opera realizzata\", assegnato annualmente dall'IN/ARCH.\nTrasporti.\nATM mise in servizio 12 autobus a 2 piani e 3 assi costruiti appositamente dalla Viberti."}
{"id": "305572", "revid": "919135", "url": "https://it.wikipedia.org/wiki?curid=305572", "title": "Analisi complessa", "text": "L'analisi complessa (pi\u00f9 precisamente, la teoria delle funzioni di variabili complesse) \u00e8 quella branca dell'analisi matematica che applica le nozioni di calcolo infinitesimale alle funzioni complesse, cio\u00e8 alle funzioni definite che hanno per dominio e codominio insiemi di numeri complessi. \nProtagonista dell'analisi complessa \u00e8 la funzione olomorfa: una funzione complessa per cui \u00e8 definita una nozione di derivata, in modo identico a quanto fatto per le usuali funzioni reali. Un'estensione di questo concetto \u00e8 la funzione meromorfa. L'analisi complessa \u00e8 estremamente utile in numerose branche della matematica, come ad esempio la teoria dei numeri e la geometria algebrica; ha notevoli applicazioni anche in fisica e in ingegneria.\nFunzioni olomorfe.\nDefinizione.\nL'analisi complessa applica le tecniche del calcolo infinitesimale ai numeri complessi. Per fare questo, \u00e8 necessario modellizzare i numeri complessi nel piano complesso, dotato della usuale topologia euclidea del piano reale. La topologia permette quindi di parlare di successioni, di limiti, di insiemi aperti e chiusi del piano complesso.\nL'analisi complessa studia generalmente funzioni di variabile complessa\ndefinite su un aperto formula_2 del piano complesso formula_3, a valori complessi. In modo del tutto analogo a quanto fatto nel caso reale, una tale funzione \u00e8 \"derivabile in senso complesso\" in un punto se il rapporto incrementale ha limite in quel punto. Se la funzione \u00e8 derivabile in senso complesso in ogni punto di formula_2, essa viene definita funzione olomorfa.\nRelazione con la differenziabilit\u00e0.\nUsando l'identificazione di formula_5 con formula_6, la funzione formula_7 pu\u00f2 essere interpretata come funzione da un aperto di formula_6 in formula_6. Una funzione derivabile in senso complesso \u00e8 necessariamente differenziabile se interpretata in questo modo. \nNon \u00e8 vero per\u00f2 l'opposto: la derivabilit\u00e0 in senso complesso \u00e8 una condizione molto pi\u00f9 restrittiva, che implica notevoli conseguenze sul comportamento della funzione.\nSi prenda ad esempio la funzione di variabile complessa formula_10. Su formula_11, essa coincide con la funzione formula_12, che ammette tutte le derivate direzionali. Su formula_13, calcolando il limite del rapporto incrementale, si ha invece\ndove formula_15 \u00e8 l'argomento di formula_16. Tale limite non esiste, in quanto dipende dalla direzione con cui ci avviciniamo a formula_17. Pertanto la funzione formula_18 non \u00e8 derivabile in senso complesso.\nLa condizione di derivabilit\u00e0 in senso complesso per una funzione formula_19 differenziabile \u00e8 sintetizzata nelle equazioni di Cauchy-Riemann, che danno un esempio di quanto la condizione di derivabilit\u00e0 complessa sia pi\u00f9 restrittiva:\ndove formula_21 e formula_22 sono due funzioni di variabile reale e a valori reali, definite su formula_2, considerato come sottoinsieme di formula_6, tali che formula_25\nMappe conformi.\nUn altro esempio delle particolarit\u00e0 di cui gode una funzione derivabile in senso complesso \u00e8 data dal carattere \"conforme\" delle funzioni olomorfe con derivata diversa da zero. Infatti, una funzione olomorfa avente derivata ovunque diversa da zero \u00e8 una mappa conforme: una simile funzione preserva gli angoli, ma non necessariamente le distanze. Questa propriet\u00e0 \u00e8 dovuta al fatto che una funzione olomorfa, esattamente come una funzione differenziabile nel caso reale, \u00e8 localmente approssimabile da una funzione lineare. \nMa una funzione lineare, nel caso complesso, consiste nella composizione di una moltiplicazione complessa e di una traslazione (quest'ultima rappresentata da una somma): la seconda \u00e8 un'isometria mentre la prima \u00e8 sempre una roto-omotetia, ossia la composizione di una rotazione nel piano complesso (un'altra isometria) e di una omotetia. Quindi, tutte e tre le trasformazioni che entrano in gioco nell'approssimazione lineare sono omotetie o isometrie che, componendosi tra di loro, conservano, in particolare, gli angoli (\u00e8 essenziale, in questo caso, l'ipotesi fatta che la derivata complessa sia diversa da zero: in caso contrario il termine moltiplicativo della funzione lineare, responsabile della roto-omotetia, sarebbe nullo e non in grado di conservare gli angoli).\nAllo stesso modo si pu\u00f2 constatare un'altra conseguenza: una funzione olomorfa conserva localmente i rapporti tra le distanze; in altre parole, su piccola scala essa \u00e8 approssimativamente una similitudine. Infatti, la funzione lineare con cui \u00e8 localmente approssimabile, come abbiamo visto, \u00e8 la composizione di isometrie e omotetie, tutte funzioni che conservano i rapporti tra le distanze (si ritrova qualcosa di gi\u00e0 come noto dalla geometria elementare, lo stretto legame tra la conservazione degli angoli e la conservazione dei rapporti tra le distanze).\nEsistono peraltro trasformazioni conformi che non sono olomorfe: si veda l'esempio delle cosiddette funzioni antiolomorfe un esempio delle quali, illustrata pi\u00f9 oltre, \u00e8 la coniugazione complessa. In generale, se formula_26 \u00e8 una funzione olomorfa e conforme, la funzione formula_27 (dove formula_28 \u00e8 il complesso coniugato di formula_29) \u00e8 ancora conforme perch\u00e9 ottenuta da formula_7 mediante composizione con un'isometria, ma non \u00e8 in generale olomorfa (non sono soddisfatte, ad esempio, le condizioni di Cauchy-Riemann).\nFunzioni armoniche.\nD'altra parte, la parte reale e la parte immaginaria di una funzione olomorfa sono entrambe funzioni armoniche: alcune propriet\u00e0 delle funzioni armoniche sono ereditate dalle funzioni olomorfe e, tra queste, quella di non ammettere massimi e minimi locali. \nFormula di Cauchy.\nL'ingrediente fondamentale dell'analisi complessa, che non ha analogie nell'analisi reale, \u00e8 la formula di Cauchy. Questa formula mette in relazione il valore formula_26 di una funzione olomorfa in un punto con l'integrale di una funzione costruita a partire da formula_7 lungo una curva semplice chiusa formula_33 che \"circonda\" il punto formula_29, nel modo seguente:\nDalla formula di Cauchy seguono molte propriet\u00e0 delle funzioni olomorfe, che non hanno analogie nell'ambito dell'analisi reale. Alcune di queste propriet\u00e0 sono descritte brevemente qui sotto.\nAnaliticit\u00e0.\nUna funzione olomorfa \u00e8 sempre analitica, ovvero \u00e8 localmente esprimibile come serie di potenze. In altre parole, in ambito complesso l'esistenza della derivata prima \u00e8 sufficiente a garantire non solo l'esistenza di derivate di ogni ordine, ma anche l'analiticit\u00e0 della funzione. Nessuna delle due conseguenze, in ambito reale, discende dalla sola differenziabilit\u00e0.\nTeorema di Liouville.\nUna funzione olomorfa \u00e8 intera se \u00e8 definita su tutto il piano complesso. \nLe funzioni intere sono quelle funzioni che in ogni punto hanno una rappresentazione come serie di potenze con raggio di convergenza infinito. Le funzioni intere sono soggette a molte restrizioni. Tra queste, il teorema di Liouville asserisce che una funzione intera non costante non pu\u00f2 avere modulo limitato sul piano. \nNon esistono quindi in ambito complesso funzioni come l'arcotangente reale, che siano definite su tutto formula_5 ma con modulo uniformemente limitato.\nTeorema del massimo modulo.\nPer il teorema del massimo modulo, il modulo formula_37 di una funzione olomorfa formula_19 definita su un aperto formula_2 non pu\u00f2 assumere massimo. Se il dominio formula_2 \u00e8 limitato e la funzione formula_7 \u00e8 estendibile con continuit\u00e0 alla chiusura di formula_2, il modulo ammette massimo su uno dei punti del bordo.\nEsempi di funzioni olomorfe.\nRapporto fra polinomi.\nOgni funzione definita a partire dalle quattro operazioni aritmetiche \u00e8 olomorfa nell'aperto in cui \u00e8 ben definita. Ad esempio, se formula_43 e formula_44 sono due polinomi, la funzione\n\u00e8 olomorfa sull'aperto formula_46 ottenuto rimuovendo da formula_5 i punti corrispondenti alle radici di formula_48.\nFunzioni analitiche.\nOgni funzione analitica reale si estende in modo unico a una funzione olomorfa. Il procedimento con cui le funzioni analitiche vengono estese in modo unico \u00e8 detto prolungamento analitico. In particolare, le funzioni esponenziale, seno, e le altre funzioni trigonometriche sono estensibili in maniera univoca a funzioni olomorfe.\nIl comportamento delle funzioni esponenziale e seno in ambito complesso \u00e8 pi\u00f9 ricco di quello che \"esse evidenziano\" in ambito reale. Ad esempio, per il teorema di Liouville, la funzione seno non \u00e8 limitata nel piano complesso (in contrasto con quanto accade sui reali, ove \u00e8 limitata tra -1 e 1). Anzi, la funzione seno \u00e8 suriettiva sui complessi.\nSerie di Laurent.\nUna serie di Laurent centrata in un fissato punto formula_49 del piano complesso \u00e8 una serie del tipo\nLa serie \u00e8 simile ad una serie di Taylor: l'unica differenza sta nella possibile presenza di termini con esponenti negativi. Come le serie di Taylor, una serie di Laurent pu\u00f2 essere convergente in una delimitata zona del piano: in questo caso la zona \u00e8 un disco o, per la presenza di esponenti negativi, un anello centrato in formula_49. Molte funzioni olomorfe sono agevolmente descritte tramite una serie di Laurent (ad esempio, quelle aventi una singolarit\u00e0 isolata in formula_49).\nFunzioni non olomorfe.\nEsempi di funzioni complesse ma non olomorfe sono la coniugazione complessa, il passaggio alla parte reale (o immaginaria) e la funzione valore assoluto (anche al quadrato).\nFunzioni meromorfe.\nSingolarit\u00e0 isolate.\nUn altro concetto centrale dell'analisi complessa \u00e8 quello di singolarit\u00e0 isolata. Una funzione olomorfa\ndefinita su un aperto formula_2, meno un suo punto interno formula_17, ha una singolarit\u00e0 isolata in formula_17. Differentemente da quanto accade per le funzioni reali, il comportamento della funzione vicino formula_17 \u00e8 catalogabile in tre tipologie, determinate dal comportamento del modulo formula_58 vicino al punto:\nSfera di Riemann.\nSe la funzione ha in formula_17 una singolarit\u00e0 eliminabile, questa si estende ad una funzione olomorfa su formula_2. Se ha un polo, \u00e8 possibile ugualmente estendere la funzione ponendo formula_69. Il risultato di questa operazione \u00e8 un nuovo tipo di funzione, detta meromorfa. \nLe funzioni meromorfe si comportano localmente come le funzioni olomorfe: \u00e8 sufficiente aggiungere al piano complesso il punto formula_70 tramite la proiezione stereografica. Lo spazio che si ottiene \u00e8 topologicamente equivalente alla sfera, ed \u00e8 detto sfera di Riemann. Viene spesso identificato con la retta proiettiva complessa formula_71. Una funzione meromorfa \u00e8 quindi una particolare funzione\nCon questa costruzione, il punto all'infinito \u00e8 trattato come tutti gli altri, ed \u00e8 possibile tradurre molti risultati sulle funzioni olomorfe nel contesto delle funzioni meromorfe. Analoga estensione pu\u00f2 essere quindi ammessa sul dominio: formula_46 \u00e8 un qualsiasi aperto di formula_71; un tale aperto \u00e8 un usuale aperto di formula_5 oppure tutta la sfera. \nAd esempio, una trasformazione di M\u00f6bius\ndove formula_77 sono complessi e\n\u00e8 una funzione meromorfa\nTale funzione \u00e8 anche una corrispondenza biunivoca.\nBiolomorfismi.\nIn matematica, ogni categoria ha i suoi isomorfismi. Nell'ambito dell'analisi complessa, un isomorfismo fra due aperti formula_2 e formula_81 di formula_3 (e pi\u00f9 generalmente, di formula_83) \u00e8 una funzione\nche sia olomorfa, iniettiva, suriettiva, e la cui inversa sia anch'essa olomorfa. Una tale funzione \u00e8 detta biolomorfismo.\nUna tappa fondamentale dell'analisi complessa, risolta alla fine del XIX secolo, \u00e8 stata la classificazione degli aperti semplicemente connessi a meno di biolomorfismo. Sorprendentemente, in formula_83 ci sono solo tre aperti semplicemente connessi a meno di biolomorfismo (teorema della mappa di Riemann). Questi sono:\nQuesto risultato \u00e8 una parte importante del teorema di uniformizzazione di Riemann. In particolare, qualsiasi aperto semplicemente connesso di formula_5 che non sia tutto il piano \u00e8 biolomorfo al disco aperto: non soltanto le parti interne di poligoni come il quadrato, ma anche aperti pi\u00f9 complicati come il fiocco di neve di Koch sono biolomorfi al disco aperto."}
{"id": "305577", "revid": "125809974", "url": "https://it.wikipedia.org/wiki?curid=305577", "title": "Monte Amiata", "text": "Il monte Amiata \u00e8 un gruppo montuoso di origine vulcanica, situato nell'Antiappennino toscano, tra la Maremma, la Val d'Orcia e la Val di Paglia, compreso tra la provincia di Grosseto e quella di Siena (Toscana).\nL'origine del toponimo \"Amiata\" \u00e8 stata da alcuni individuata nel latino \"ad meata\", ossia \u00aballe sorgenti\u00bb. Altre ipotesi sull'etimo del toponimo Amiata sono state rappresentate in una rivista storico-culturale locale, ove si indica una derivazione da \"mons Tuniatus-Montuniata\", con riferimento a Tinia, la massima divinit\u00e0 etrusca.\nGeografia.\nGeografia fisica.\nIl monte Amiata \u00e8 collocato nella Toscana meridionale, dove svetta sulle valli circostanti, tra cui vanno citate la Val d'Orcia, la Maremma, la vallata del lago di Bolsena, il Chianti. Il massiccio montuoso, oltre all'omonima vetta che raggiunge i 1738 metri sul livello del mare, include anche una serie di cime, in continuit\u00e0 l'una con l'altra. Sul versante grossetano spiccano i rilievi di Poggio Trauzzolo (1.200 metri), monte Labbro (1.193 metri), monte Civitella (1.107 metri), monte Buceto (1.152 metri), monte Aquilaia (1.104 metri) e monte Calvo (930 metri); sul versante senese ritroviamo, tra le vette pi\u00f9 alte, Poggio Zoccolino (1.035 metri), Poggio Le Perazzette (922 metri) e Poggio Roccone (913 metri).\n\u00c8 un antico vulcano, ormai spento, con presenze di rocce e di laghetti di origine vulcanica. Vi si trovano, inoltre, le sorgenti dei fiumi Fiora, Vivo, Albegna e Paglia. Le sorgenti, che sgorgano in notevole quantit\u00e0 laddove finiscono le rocce trachitiche e inizia il basamento calcare-argilloso, costituiscono una imponente ricchezza idrica che caratterizza da sempre questo rilievo vulcanico. Le origini vulcaniche del massiccio montuoso hanno mantenuto l'attivit\u00e0 sismica nella zona. \nTra i vari eventi verificatisi, c'\u00e8 da segnalare il terremoto del 3 novembre 1948 che ebbe come epicentro l'area montana a cavallo delle province di Grosseto e Siena, raggiungendo la magnitudo 5,03 della Scala Richter e il VI-VII grado della Scala Mercalli. Altri eventi sismici che hanno interessato l'area amiatina hanno avuto invece come epicentri le localit\u00e0 di Arcidosso, Santa Fiora, Abbadia San Salvatore e Piancastagnaio.\nNel territorio amiatino vi sono inoltre situate numerose aree protette: la riserve naturali del Monte Labbro, di Pescinello, del Bosco dei Rocconi, di Poggio all'Olmo, della Santissima Trinit\u00e0, del Monte Penna ed inoltre un importante parco faunistico.\nGeografia antropica.\nL'area del Monte Amiata \u00e8 poco densamente abitata, formata perlopi\u00f9 da piccoli centri disposti lungo le valli del monte, sia nel versante grossetano che in quello senese, soprattutto nelle aree situate ad ovest e ad est della vetta, dove sono situati i centri principali. L'area compresa dai comuni di Abbadia San Salvatore, Arcidosso, Castell'Azzara, Castel del Piano, Castiglione d'Orcia, Piancastagnaio, Santa Fiora e Seggiano conta una popolazione complessiva di 25.453 abitanti, mentre se vengono considerati anche quei comuni situati pi\u00f9 a valle che per\u00f2 fanno parte dell'Unione dei Comuni del Monte Amiata, sia sul versante grossetano (Cinigiano, Roccalbegna, Semproniano), sia sul versante senese (Radicofani, San Quirico d'Orcia), si raggiunge una popolazione di 32. 167 abitanti.\nI centri pi\u00f9 abitati sono quelli di Abbadia San Salvatore (6.275 abitanti), sul versante senese e capoluogo dell'Unione dei Comuni Amiata Val d'Orcia, e di Castel del Piano (4.700 abitanti) per il versante grossetano, anche se il Centro Amministrativo principale \u00e8 quello di Arcidosso (4.460 abitanti), capoluogo dell'Unione dei Comuni Amiata Grossetano.\nStoria.\nSi pu\u00f2 far risalire la sua ultima eruzione a circa 180.000 anni fa. \u00c8 attestata la presenza umana sull'Amiata fin dalla preistoria. La pi\u00f9 antica testimonianza artistica \u00e8 un graffito raffigurante un arciere. L'\"arciere\", da cui prende il nome la grotta in cui \u00e8 situato, si trova nel comune di Abbadia San Salvatore ad un'altitudine di 1050\u00a0m.s.l.m.. La sua datazione \u00e8 difficile da precisare ma si ipotizza che risalga all'et\u00e0 del bronzo. Per gli etruschi l'Amiata era la terra sacra, dove dimorava la loro divinit\u00e0 pi\u00f9 importante: Tinia (Giove per i romani).\nDa ricordare l'avventura mistica e rivoluzionaria di David Lazzaretti, il profeta dell'Amiata, che si immol\u00f2 nel 1878 per il riscatto religioso e sociale della propria gente, avversando le ingiustizie del mondo e il declino del clero romano. David Lazzaretti, arcidossino, fond\u00f2 un vero e proprio movimento religioso, il Giurisdavidismo, che conta ancora oggi un limitato gruppo di adepti.\nNel 1897 sorse sull'Amiata, ad Abbadia San Salvatore, una delle pi\u00f9 importanti miniere di mercurio del mondo (seconda per ricchezza solamente a quella di Almaden in Spagna). L'attivit\u00e0 di estrazione e trasformazione del cinabro (da cui si ricava il mercurio), contribu\u00ec enormemente allo sviluppo industriale ed economico di Abbadia San Salvatore, apportando ricadute positive anche negli altri paesi Amiatini. La miniera fu chiusa intorno alla met\u00e0 degli anni settanta. Del passato minerario dell'Amiata, rimangono oggi due musei, ad Abbadia San Salvatore e a Santa Fiora.\nMonumenti e luoghi d'interesse.\nReperti storici e artistici sono tutt'oggi registrabili nei centri abitati dell'Amiata. Presenze come quelle riferibili all'arte figurativa del trecento senese, e architetture monumentali come i castelli del lontano medioevo (Arcidosso, Montelaterone, Piancastagnaio), le abbazie romanico-longobarde (Abbadia San Salvatore, Abbazia di Sant'Antimo), la Villa Sforzesca di Castell'Azzara, il palazzo Bourbon del Monte a Piancastagnaio, le chiese rinascimentali e barocche di Castel del Piano, le ceramiche robbiane e il parco Peschiera a Santa Fiora, stanno a testimoniare l'incrociarsi di civilt\u00e0 e culture che hanno interessato o comunque lambito il territorio dell'Amiata, inserito nella sorprendente storia della Toscana meridionale, posta al confine della Tuscia e dello Stato Pontificio.\nNegli anni novanta, l'artista contemporaneo Daniel Spoerri, esponente del Nouveau R\u00e9alisme, diede vita nel comune di Seggiano al Giardino di Daniel Spoerri dove sono esposte molte sue opere e di altri artisti.\nCroce monumentale.\nLa costruzione della croce del Monte Amiata fu decisa al termine del 1800 in seguito alle indicazioni di Papa Leone XIII che al fine di festeggiare l'anno santo del 1900 sugger\u00ec di innalzare sulle cime di varie montagne sparse per l'Italia 20 croci che celebrassero la Redenzione, una per ogni secolo trascorso compreso il XX che ormai stava per vedere la luce. Tale croce fu la nona realizzata in ordine di tempo (1910). Il progetto fu commissionato all'architetto Zalaffi di Siena.\nLa croce fu prima montata a Siena e apparve subito \"slanciata armoniosa e bella\" rispettando lo stile belle epoque con vari stili di stile fiorito in ferro battuto, alta 22 metri, e poggiata su una base di 8x8 metri. Poi fu smontata e trasportata con muli da Siena alla vetta dell'Amiata per circa 70 km. L'opera incontr\u00f2 non poche difficolt\u00e0 soprattutto di carattere economico ma grazie al contributo di generosi benefattori si riusc\u00ec a portare a termine la realizzazione. Le spese totali furono di 30.000 lire. Altre difficolt\u00e0 furono quelle del trasporto di centinaia di quintali di ferro da Abbadia San Salvatore fino alla vetta. Anche queste furono superate dalla tenacia degli abitanti del paese che fecero a gara ogni giorno dopo il turno di lavoro a portare a spalla un pezzo di ferro fino alla vetta. Una volta trasportata inizi\u00f2 il montaggio che dur\u00f2 tutta l'estate; le parti metalliche furono saldate ed imbullonati. L'8 settembre 1910 fu fissata la cerimonia di inaugurazione con una folla di gente giunta da tutti i paesi della montagna. Sotto le arcate in ferro fu allestito un altare per la celebrazione, con la consacrazione officiata dal vescovo Michele Cardella. Nel 1944 i tedeschi in ritirata abbatterono con le mine la croce e i paesani di Abbadia la rielevarono in poco tempo con l'apporto della societ\u00e0 Monte Amiata guidata dal direttore dot. Bonato. \nNei primi anni del 2000 fino al 2010 vennero fatti congiuntamente dalla ex comunit\u00e0 montana, dal comune di Abbadia, dalla societ\u00e0 Macchia Faggeta, e dal parco museo miniere dell'Amiata i restauri della struttura in ferro e la sistemazione del piazzale sottostante e del piazzale panoramico utilizzando una pavimentazione in roccia trachitica del vulcano. Nel 2010, per i festeggiamenti del centenario, i lavori vennero terminati e la croce fu illuminata.\nEconomia.\nLa parte meno elevata del territorio amiatino \u00e8 caratterizzata dalla presenza di oliveti e vigneti, con relativa produzione di olio pregiatissimo (ricordiamo l'olivastra di Seggiano) e di vino la cui qualit\u00e0 sta imponendosi anche nei mercati esteri, con particolare riferimento al Montecucco e all'Orcia, entrambi DOC, il primo dal 1998. Nella parte pi\u00f9 alta invece si possono trovare vari prodotti del sottobosco e non solo, che sono stati per decenni il cibo delle popolazioni amiatine. In particolare, la castagna, che ha gi\u00e0 ottenuto la denominazione DOP, prevalentemente raccolta nella zona di Castel del Piano, Arcidosso e Santa Fiora, e il fungo, che sta acquisendo il marchio IGP, raccolto in tutte le zone dell'Amiata, ma in particolare nella zona di Bagnolo (Santa Fiora), Saragiolo (Piancastagnaio), Selvena (Castell'Azzara) e Abbadia San Salvatore. Molte sono infatti le sagre e le feste che in tutto l'arco dell'anno e su tutto il territorio rendono omaggio a questi prodotti.\nL'Amiata \u00e8 ricchissimo di acque, tutte captate e gestite dall'Acquedotto del Fiora che le trasporta e distribuisce nell'intera Toscana meridionale e nella parte settentrionale del Lazio. Va segnalata anche la produzione di energia elettrica da parte dell'Enel, che utilizza le emissioni di vapore geotermico (soprattutto nella zona di Piancastagnaio e Bagnore), proveniente dalle profondit\u00e0 del sottosuolo interessato ancora da fenomeni paravulcanici.\nNella stagione invernale si praticano gli sport invernali, essendo stato allestito negli anni un complesso sciistico con piste ed impianti di risalita dislocati nei punti cardine della montagna: la vetta, il Prato delle Macinaie, il Prato della Contessa, il Rifugio Cantore e il Pian della Marsiliana. La stazione sciistica ha uno sviluppo totale di 12\u00a0km per quanto concerne lo sci alpino mentre si hanno a disposizione alcuni chilometri per le pratiche dello sci nordico. Particolarmente emozionante pu\u00f2 risultare l'esperienza dello sci notturno a volte allestito sulla pista attrezzata \"Dedo-Crocicchio\". Molto interessante \u00e8 sicuramente l'area protetta creata sul versante grossetano all'interno del territorio comunale di Arcidosso, destinata al ripopolamento del lupo appenninico.\nInfrastrutture e trasporti.\nL'Amiata \u00e8 facilmente raggiungibile da Grosseto e da Siena, mediante un sistema stradale agevole di strade provinciali. Il versante est si raggiunge dai caselli autostradali di Chiusi-Chianciano e Orvieto, quello ovest si raggiunge distaccandosi dalla Grosseto-Siena in localit\u00e0 Paganico.\nVisto il crescere di importanza e di intensit\u00e0 del traffico \u00e8 stata ampliata la Strada Statale 323 Tratto Arcidosso - Aiole che porta verso Santa Fiora e il Versante Senese.\nInoltre \u00e8 presente una fermata omonima sulla ferrovia turistica della Val d'Orcia, servita occasionalmente dai treni turistici offerti da FTI - Ferrovie Turistiche Italiane in collaborazione con Fondazione FS Italiane.\nPanorama.\nLa peculiarit\u00e0 della morfologia vulcanica, essendo l'Amiata un rilievo isolato, permette al visitatore, in condizioni ambientali favorevoli (soprattutto nelle giornate invernali), di spaziare con lo sguardo per centinaia di chilometri. Con cielo terso e ventoso si pu\u00f2 osservare la quasi totalit\u00e0 degli Appennini settentrionali e centrali: il Massiccio del Gran Sasso d'Italia (Abruzzo), poi da Sud verso Nord, il monte Terminillo (Lazio), i monti Sibillini (Marche/Umbria), il Massiccio del monte Catria (Appennino umbro-marchigiano), il monte Falterona dell'Appennino Tosco-Romagnolo, il monte Cimone dell'Appennino Tosco-Emiliano, l'Alto Appennino parmense e parte dell'Appennino Ligure. Inoltre si scorgono le citt\u00e0 di Grosseto, Siena, Arezzo, Viterbo e in condizioni meteorologiche notturne particolari \u00e8 visibile il bagliore di Roma. Ottimamente visibili sono anche il Lago Trasimeno e quello di Bolsena. Verso ovest, in direzione del mar Tirreno \u00e8 visibile buona parte dell'Arcipelago Toscano con l'isola d'Elba, il monte Argentario, la Corsica ed addirittura sulla costa verso sud le ciminiere della centrale elettrica A. Volta di Montalto di Castro (VT) e verso nord sempre sulla costa le ciminiere della centrale elettrica di Tor del Sale di Piombino (LI). Si tratta anche dell'unico punto dell'Italia continentale in visibilit\u00e0 dalla Sardegna, dalla cima del Monte Limbara . "}
{"id": "305603", "revid": "228587", "url": "https://it.wikipedia.org/wiki?curid=305603", "title": "Rione Santa Caterina", "text": "Il rione di Santa Caterina \u00e8 uno dei 21 rioni, borghi e comuni partecipanti al palio di Asti.\nLa sua storia.\nLe origini.\nL'origine del rione si snoda attorno alla romanica Torre Rossa situata a sud-ovest della citt\u00e0. La base della torre \u00e8 un magnifico esempio d'architettura classica \"poligonale a sedici lati\", di epoca augustea (30 a.C.-14 a.C.).\nUna delle teorie sul nome della torre \u00e8 quella che lo fa derivare dalla famiglia De Rubeis che in epoca medioevale possedeva le case attorno ad essa.&lt;br&gt; Annessa alla torre intorno all'anno mille, in omaggio alla credenza popolare secondo la quale san Secondo fu tenuto qui prigioniero, venne edificata una chiesa a lui intitolata che dur\u00f2 fino al 1732, quando venne demolita per costruirne una nuova, l'attuale chiesa di Santa Caterina.\nQuando fu edificata la prima chiesa annessa alla torre rossa nell'anno 1070 fu sottoposta al monastero di Fruttuara e, in quel medesimo anno, la chiesa fu arricchita dall'annesso monastero dei benedettini.\n\u00c8 probabile che in questo periodo si sia pensato di ricostruire, secondo il gusto del tempo, la parte superiore della torre (XI - XII secolo).&lt;br&gt; A quel tempo \"Asta\", in seguito alla costruzione della cattedrale, si svilupp\u00f2 e prosper\u00f2 pi\u00f9 intensamente nella sua parte occidentale, dove si era sviluppato anche il rione di Santa Caterina.\nLa seconda cerchia di mura.\nSecondo un documento del 1310 nel testamento di Guglielmo Ventura fu disposto che nel giorno della sua sepoltura si suonassero le campane delle chiese di sette quartieri diversi.&lt;br&gt; Questo documento rivela che oltre al borgo di Santa Caterina erano sorti anche quello della cattedrale, San Marco, San Martino, San Quirico, Santa Maria Nuova e San Pietro.\nLo sviluppo urbanistico e demografico del rione fece s\u00ec che le abitazioni si svilupparono anche fuori dalla primitiva cerchia delle mura. Quando nel XIV secolo gli astigiani eressero a sud una seconda cerchia di mura fortificata quasi parallela alla prima, che partendo da ovest andava nuovamente a congiungersi ad est al Castel Vecchio, anche questa zona venne inglobata nella citt\u00e0 prendendo il nome di borgo San Marco.\nIl borgo dei S.S. Apostoli e il priorato di San Secondo.\nCon la seconda cerchia rimaneva per\u00f2 escluso un sobborgo del rione di Santa Caterina, quello dei S.S. Apostoli che rimaneva tagliato in due dal Borbore.\nVerso il 1541 l'esercito imperiale di Carlo V rovin\u00f2 completamente la chiesa, l'abbazia e lo stesso borgo dei Santissimi Apostoli; in quell'occasione la cura delle anime venne affidata alla chiesa di San Secondo della Torre Rossa.\nNel 1555 la chiesa di San Secondo della Torre Rossa pass\u00f2 ai padri servi di Maria e nel 1604 il priorato divenne commenda dell'Ordine dei santi Maurizio e Lazzaro; la parrocchia per\u00f2 continu\u00f2 ad essere amministrata dai padri serviti.\nNel 1613 fu investito della commenda il cavalier Maurizio Domenico Coardo, il quale nel 1618 fece erigere sull'altare, posto al fondo della Torre Rossa, la statua marmorea di san Secondo, presente tuttora.\nLa nuova chiesa di Santa Caterina.\nCome gi\u00e0 evidenziato, nel 1732 la vecchia chiesa venne demolita e riedificata nel 1773 su disegno del Ferroccio con il titolo di Santa Caterina Vergine Martire. I serviti poterono per\u00f2 amministrare per poco tempo la parrocchia perch\u00e9 nel 1801, per decreto del governo repubblicano francese, vennero con gli altri ordini religioni soppressi e privati dei loro beni; dal 1849 al 1850 la parrocchia fu conferita dall'Ordine mauriziano ai minori osservanti di San Francesco.\nIl novecento.\nIl Novecento iniziava con una guerra e l'industria premette il pedale cos\u00ec che intorno all'anno 1920 nacque nel Rione una piccola officina per la fabbricazione delle macchine e delle attrezzature per l'industria dei laterizi, la vecchia ditta \"Morando e figli\".\nDopo la seconda guerra mondiale, la gente del rione riusc\u00ec a uscire dalla crisi del primo dopoguerra con lo sviluppo del piccolo commercio che ne caratterizza tuttora l'attivit\u00e0. \nIconografia e araldica.\nNel Cinquecento, ogni borgo della citt\u00e0 di Asti aveva al suo interno una Societ\u00e0, retta da un Capitano. Questo, nelle sue uscite pubbliche, doveva essere sempre accompagnato da un tamburino e da un alfiere con la bandiera del borgo. \u00c8 assai probabile che il rione Santa Caterina usasse come simbolo il leone di san Marco, che ci richiama all'antica denominazione del rione, detto appunto borgo San Marco.&lt;br&gt;\nI colori rosso e celeste, adottati per la prima volta nel 1929, sono stati affiancati negli anni ottanta al giglio e alla ruota dentata: il primo \u00e8 l'evoluzione della tradizionale palma del martirio, inoltre il giglio d'oro pu\u00f2 essere messo in relazione anche all'araldica della casa d'Orl\u00e9ans che domin\u00f2 la citt\u00e0 per un lungo periodo; la seconda \u00e8 lo strumento per il supplizio di santa Caterina. Nel 2006, il rione ha aggiunto al capo d'oro dello stemma un leone di san Marco rosso, per riferirsi alle radici pi\u00f9 antiche.\nStemma.\nLo stemma \u00e8 costituito da un troncato cuneato di celeste e di rosso, al giglio d'oro attraversante sul tutto e al capo d'oro carico di un leone di san Marco di rosso.\nIl rione, nella scelta del simbolo si \u00e8 ispirato a stemmi e simboli del suo territorio.\nIl troncato cuneato infatti era utilizzato dall\"'hospicium Malabayla\", rappresentato soprattutto dalle famiglie Ricci (che utilizzavano un troncato d'argento con tre ricci di castagna fogliati, sopra uno scudo verde), Abellonei e Pulsavano, a cui invece sono tradizionalmente attribuite un'arma con il troncato cuneato dei pi\u00f9 nobili \"Malabayla\".\nIl giglio, invece, \u00e8 l'evoluzione della tradizionale palma del martirio di santa Caterina, evoluzione da qualche tempo utilizzata sugli emblemi del rione stesso, al punto da divenire definitivamente eponima.\nUn'allusione a radici ancora pi\u00f9 antiche \u00e8 anche il leone di san Marco, posto in capo (parte alta dello scudo), che ci richiama all'antica denominazione del rione, detto appunto \"borgo San Marco\" un tempo sito nella zona dell'odierna via omonima.\nPartecipazioni e vittorie al palio di Asti.\nIl rione Santa Caterina partecipava gi\u00e0 al palio nel periodo medievale come borgo di San Marco. Era, infatti, uno dei quattro borghi e quattro cantoni in cui era divisa la citt\u00e0 di Asti.\nAlla fine del Seicento furono soppressi i borghi; al loro posto rimanevano le \"ventine\", sia pure con funzioni pi\u00f9 limitate rispetto al passato.\nNella seconda met\u00e0 del Settecento le ventine erano ormai ridotte a otto, e coincidevano territorialmente con le parrocchie. La ventina di Santa Caterina, coincidendo con la parrocchia omonima, aveva ormai assorbito tutto il territorio dell'antico San Marco.\nTra il XVIII e il XIX secolo, organismi socio-territoriali del rione parteciparono pi\u00f9 volte alla corsa del Palio, iscrivendosi alla corsa sotto gli auspici di diverse chiese di pertinenza territoriale di Santa Caterina (priorato della Torre Rossa, Madonna del Portone, la Compagnia di San Lorenzo, chiesa dei SS.Apostoli) riportando due vittorie:\nNel 1929 il borgo di Santa Caterina partecip\u00f2 alla corsa del palio; il territorio comprendeva l'odierna parrocchia, il borgo Torretta e il rione Cattedrale. I colori furono il rosso e il celeste.\nNel 1967 il rione partecip\u00f2 al palio sotto la denominazione di Torretta-Santa Caterina, contraddistinto dai colori rosso, blu e bianco.\nNel 1970 i due borghi, per una serie di incomprensioni, si divisero; nacquero quindi i rioni Torretta Santa Caterina e Torretta Nostra Signora di Lourdes, dal nome della nuova chiesa edificata nel quartiere.&lt;br&gt;In quello stesso anno Torretta Santa Caterina vinse il palio con il fantino Sergio Ruiu detto \"il professore\" sul cavallo Amedeo. L'anno seguente, per problemi finanziari, Torretta Santa Caterina cess\u00f2 le sue partecipazioni alla corsa.\nIl 10 novembre 1976, dopo che fu redatto lo statuto di Costituzione venne richiesta la partecipazione al palio con i colori rosso e celeste, come nel 1929.\nNel 2003, dopo una rocambolesca finale che vide la squalifica del borgo Tanaro Trincere Torrazzo per scorrettezze nei confronti del Rione San Secondo, il palio venne aggiudicato al rione Santa Caterina con il fantino Giovanni Atzeni detto \"Tittia\" sul cavallo Ergo Song (Fischietto).\nDopo alcuni anni di anonimato, nel 2010 il rione ottiene il secondo piazzamento (le monete) con Valter Pusceddu detto Bighino.\nSempre con Bighino il Rione si piazza al secondo posto nel Palio del 2019\nL'ultima vittoria \u00e8 del 2014 riportata dal Fantino Andrea Mari detto Brio sul cavallo 958."}
{"id": "305605", "revid": "59785", "url": "https://it.wikipedia.org/wiki?curid=305605", "title": "Dionisio I di Siracusa", "text": "Egli riusc\u00ec, salendo al potere, ad abbattere la democrazia che si era instaurata in Siracusa nel 465 a.C., anno della morte di Trasibulo, l'ultimo tiranno della dinastia dei Dinomenidi. La scelta politica di Dionisio perseguiva quella di Gelone I, vissuto un'ottantina d'anni prima; per tanto, non sorprende che per lui sia stato \u00abil riso della Sicilia\u00bb. Si racconta che Publio Scipione l'Africano, quando gli furono chiesti i nomi degli uomini pi\u00f9 abili e pi\u00f9 intelligentemente coraggiosi, abbia risposto \u00abI siciliani Agatocle e Dionisio\u00bb.\nDionisio fu a capo dell'esercito di Siracusa e degli alleati durante le guerre greco-puniche (in particolare la terza e la quarta). I successi, sommati ai risultati che la guerra contro la lega italiota ebbe, portarono al completo assoggettamento della Sicilia (esclusa la parte nord-occidentale ancora in mani cartaginesi) sotto un'unica polis egemone: Siracusa. Questa nuova entit\u00e0 statale, inizialmente denominata \"Arcontato di Sicilia\", pur attraversando anche delle fasi convulse di cambio di forma di stato e trasformata in \"Regno di Sicilia\" vero e proprio da Agatocle, dur\u00f2 fino alla conquista romana di Siracusa nel 212 a. C. .\nLa sua tirannide port\u00f2 svariate novit\u00e0 in \u00e0mbito culturale; Dionisio, infatti, fu un uomo di grande cultura e un mecenate, la sua corte ospit\u00f2 personalit\u00e0 come Platone (388 a.C.), Eschine Socratico, Filosseno e Aristippo di Cirene, senza contare i numerosi artigiani e studiosi che accolse. Egli \u00e8 tutt'oggi ricordato come esempio della crudelt\u00e0 che un tiranno pu\u00f2 raggiungere, infatti, si narrano molti aneddoti riguardanti la sua personalit\u00e0 e la maggior parte di essi \u00e8 raccolta nelle \"Tusculanae disputationes\" di Cicerone e nei \"Moralia\" di Plutarco.\nFonti e storiografia su Dionisio.\nLe fonti primarie.\nIl problema delle fonti su Dionisio si fa sentire, soprattutto, nel periodo della sua ascesa politica, di cui non si conoscono bene le vicende e durante i primi anni della sua vita (che si pensa siano stati interpolati). La maggior parte delle informazioni a noi rimaste sul tiranno si riprendono dalla \"Bibliotheca historica\" di Diodoro Siculo, che costituisce la fonte principale sulla sua biografia. Diodoro per\u00f2 visse pi\u00f9 di tre secoli dopo l'ascesa del tiranno e perci\u00f2 dovette recepire le informazioni da altri autori: tra i quali Filisto di Siracusa e Timeo di Tauromenio. Come fonte attendibile si potrebbero considerare i \"Sikelik\u00e0\" di Filisto (anche se egli era un \u00abuomo amico non tanto di un tiranno quanto dei tiranni\u00bb). Lo storiografo, a differenza degli altri, visse nei meandri della corte di Dionisio, dove ricopr\u00ec cariche al suo servizio. Le restanti fonti non sono per niente omogenee, esse, purtroppo, si ritrovano in una miriade di opere dalle quali gli autori non sempre sono attendibili, aspetto che rende ancora pi\u00f9 complicata la ricerca sulla controversa posizione storica di Dionisio.\nConsiderazioni moderne.\nCon queste premesse l'aspetto negativo di testimonianze che si sono legate alla personalit\u00e0 di Dionisio \u00ab\u00e8 che non si pu\u00f2 n\u00e9 prestarvi fede, n\u00e9 rettificarle, n\u00e9 rifiutarle completamente\u00bb; cos\u00ec nota Moses I. Finley. Infatti, vicino alla figura del tiranno e alla continua crescita della sua fama, corrispose anche una diffusione o una creazione nel tempo di opinioni su di lui, controbilanciate da riflessioni fatte a priori, da idee e luoghi comuni che la figura di Dionisio (e quella del tiranno in particolare, all'insegna di una Grecia del IV secolo che ha gi\u00e0 affrontato le tirannidi e sperimentato i lati negativi) ritraeva. Dionisio \u00e8 dagli studiosi moderni trattato, a livello biografico, con estrema cautela; in questo frangente \u00abl'unico procedimento sicuro consiste nel rinunciare al tentativo di penetrare la sua personalit\u00e0 e di non allontanarsi dalla linea pura e semplice dei fatti\u00bb. Quasi tutte le testimonianze di questo genere infatti, pur provenendo da autori come Cicerone o Plutarco, non sono mai state riprodotte n\u00e9 confermate da altri autori, motivo per il quale la tendenza a non abusare troppo del loro significato storico \u00e8 giustificata proprio da questo fatto, cio\u00e8 dalla paura che le asserzioni siano false o rimodellate data le scarsezza di altre fonti in cui si possa trovare la conferma.\nContesto storico predionisiano.\nSituazione storico-politica (424-405 a.C.).\nIntorno al 424 a.C. Ermocrate di Ermone, con abili mosse diplomatiche, riusc\u00ec nel suo intento di unire tutte le polis siciliane celebrando il Congresso di Gela (al quale parteciparono pure alcuni rappresentanti dei Siculi) col quale tutti i Sicelioti erano tenuti a non attaccare n\u00e9 saccheggiare nessuno in previsione di un coinvolgimento della Sicilia nel conflitto, passato alla storia col nome di guerra del Peloponneso, che ormai tendeva a uscire dai ristretti limiti della Grecia. Secondo Marco Giuniano Giustino, epitomatore di Pompeo Trogo, la pace sar\u00e0 poi da Dionisio ritenuta \u00abdannosa al suo regno [...] e pericolosa l'inoperosit\u00e0 di un cos\u00ec grande esercito\u00bb; probabilmente Dionisio aveva come esempio di tale tregua proprio il Congresso di Gela che, tra l'altro, aveva sancito il principio \"n\u00e8 Dori, n\u00e8 Ioni ma Siciliani\".\nLa spedizione ateniese del 415 a.C. in Sicilia, mise alla prova le difese di Siracusa che, nonostante i primi sussulti, riusc\u00ec a prevalere sugli invasori e a cambiare la politeia (\"costituzione\") rinvigorendo la propria democrazia. Fu sul finire del V secolo a.C., durante le pressioni interne dovute alla lotta fra Ermocrate e Diocle di Siracusa (scontro che fin\u00ec con la fuga del primo e l'esilio dell'altro) e l'inizio delle invasioni puniche (409 a.C.), che gli abitanti di Siracusa si resero conto del prestigio perduto, ormai, la citt\u00e0 contava poco a livello politico-militare in Sicilia. La situazione di debolezza, quindi, scaravent\u00f2 le sue conseguenze e ripose le colpe a dispetto della democrazia che, invece, era uscita quasi illesa dalla guerra, ma aveva perso consensi tra il popolo. Le rimostranze, per\u00f2, non favorirono in alcun modo gli oppositori alla democrazia, dato che i cittadini mostravano la voglia di essere indipendenti e di non sottomettersi a nessuno; la forza sarebbe stata ancora la principale arma di un qualsiasi pretendente al potere. Le vane resistenze di Diocle contro gli invasori punici inasprirono quei sentimenti di odio tra i cittadini che pure avevano apprezzato il suo operato e, in particolare, le leggi dioclee.\nUn primo tentativo di imporre una tirannide si ebbe gi\u00e0 con Ermocrate che saccheggi\u00f2 vari territori sotto il dominio dell'epicrazia cartaginese, in tal modo riusc\u00ec a riguadagnare, in parte, il vecchio prestigio che aveva perso con l'esilio del 409 a.C. Il successivo colpo di Stato non si fece attendere, ma fall\u00ec.\nBiografia.\nAlbero genealogico.\nDi seguito \u00e8 rappresentato l'albero genealogico della famiglia di Dionisio. Le linee continue rappresentano i normali legami di discendenza, mentre le linee punteggiate rappresentano i legami matrimoniali.\nPrimi anni.\nDionisio nacque in una famiglia plebea di umili origini e di scarso peso politico della seconda met\u00e0 del V secolo. Dalle \"Tusculanae disputationes\", trapelano informazioni in parte differenti rispetto alle altre fonti: infatti, per Cicerone, Dionisio nacque tra le mura di una famiglia benestante ma non nobile di nascita (e potrebbe quindi anche accompagnarsi con la tesi di Isocrate, ma non con quella di Polibio). Sulla sua giovinezza, fino alla salita al potere, si conosce molto poco; si sa solo che fu uno scrivano; ci\u00f2 potrebbe spiegare quel suo forte legame con il mondo culturale e con gli studiosi.\nI primi disegni politici si hanno all'et\u00e0 di ventitr\u00e9 anni: egli si fece sentire tra le unit\u00e0 che sostennero Ermocrate e i suoi tentativi di sovvertimento. Ma nell'ultimo decisivo scontro rimase gravemente ferito e si diede quasi per scontata la sua morte. Tutti i ribelli, compreso Dionisio, furono processati ed esiliati. Ci\u00f2, per\u00f2, lascia pi\u00f9 dubbi che spiegazioni, infatti nessuno descrive in che modo il tiranno sia riuscito a risollevarsi e ad aggirare i vincoli dell'esilio. La sua salvezza, secondo un'ipotesi abbastanza accreditata, si deve a Eloride di Siracusa, suo padre adottivo che, di famiglia aristocratica, riusc\u00ec a cambiare i connotati della figura di Dionisio e a renderla estranea alla societ\u00e0.\nIl pericolo dei barbari incombeva gi\u00e0 nella sua giovinezza; negli ultimi anni del V secolo i Cartaginesi invasero per ben due volte la Sicilia, conquistando e distruggendo Selinunte, Himera e Akragas. La situazione esigeva, di conseguenza, un capo potente e forte che riuscisse a contrastare la forza degli invasori.\nLa conquista di Gela da parte di Imilcone II fu il preludio alla sua entrata in campo.\nPrime esperienze politiche.\nL'esigenza di un nuovo generale che provvedesse ai bisogni della guerra fu senz'altro il motivo e il pretesto con cui Dionisio riusc\u00ec a salire al potere. Per mezzo degli appelli demagogici, rivolti in special modo alle classi povere, contro i generali che erano stati incapaci di difendere nel migliore dei modi Gela, Dionisio offr\u00ec al consiglio di Siracusa l'occasione per giustiziare i comandanti e agire subito. Cerc\u00f2 di convincere tutti del bisogno di sceglierli tra quelli di animo pi\u00f9 nobile, senza rivolgersi ciecamente ai nobili. Fu proprio \"Dionisio in veste di oratore\" che con la sua politica si alien\u00f2 il favore dei ricchi sobillando, nel contempo, le masse insoddisfatte. Gli svariati discorsi che declam\u00f2 ebbero il consenso desiderato; Dionisio raccolse il favore popolare e quello del consiglio, per poi essere eletto \"legalmente\" in qualit\u00e0 di polemarco (ovvero \"generale bellico\") insieme ad altri colleghi.\nAscesa al potere e tirannide (406/5 a.C.).\nIl favore nei confronti di Dionisio crebbe quando il suo esercito fu mandato a Gela per supplire alla mancanza di uomini nella guarnigione cittadina, minacciata da Imilcone e dai barlumi di una nuova guerra contro i Cartaginesi. L\u00ec, condann\u00f2 a morte i ricchi della citt\u00e0 e divise i loro averi tra la popolazione, riuscendo a duplicare, in tal modo, gli stipendi dei soldati; con questa mossa non solo si guadagn\u00f2 il sostegno degli uomini armati (sostegno, tra l'altro, importantissimo per instaurare una tirannide) ma anche il favore del demo di Gela che, memore dei ricordi passati, poneva ora poca fiducia negli uomini pi\u00f9 potenti.\nLa sua breve stagione politica lo aveva forgiato; i suoi consensi si estesero tra la popolazione e nel governo, ma egli voleva di pi\u00f9, voleva sentirsi desiderato e salire in questo modo al potere per risollevare Siracusa dalla costernazione in cui era caduta dopo l'esperienza di Akragas. Perci\u00f2 si dimise dalla carica di polemarco, ammettendo di non voler rischiare nel difendere la sua patria che ormai non lo supportava al meglio nelle sue scelte e nelle sue posizioni. I Cartaginesi erano alle porte della Sicilia e non c'era tempo per discutere, Dionisio appariva ora indispensabile e, come tale, anche un regime di un solo uomo che riuscisse a riunire i Sicelioti come, tanti anni prima, Gelone I fece e conferm\u00f2 con la splendida vittoria nella battaglia di Imera. L'emblema di tutto ci\u00f2 era proprio Dionisio, e l'assemblea lo elesse in qualit\u00e0 di unico generale con pieni poteri (strateg\u00f2s autokr\u00e0tor).\nRiusc\u00ec cos\u00ec a guadagnarsi un posto di privilegio tra i cittadini, anche se alcuni non lo sostennero per nulla, ma la sua volont\u00e0 lo spingeva ad assurgere di carica, a diventare tiranno senza avere limiti di governo, ma per arrivare a tanto avrebbe dovuto arruolare dei soldati fedeli ed efficienti. La premura, per lui, non era mai troppa, avrebbe dovuto riuscire nei suoi intenti al primo tentativo, evitando di ricadere negli errori di Ermocrate, con il quale aveva stabilito delle relazioni sposando, nel 405 a.C., la figlia. Organizz\u00f2 e scelse personalmente le sue guardie del corpo a tale scopo.\nI suoi uomini furono concessi dal governo ed erano per la maggioranza mercenari (creando una \"hetairia\" ovvero un \"esercito privato\"), pagati e sostenuti finanziariamente da Filisto di Siracusa, uomo ricco e di nobile nascita che lo sosterr\u00e0 per tutta la vita. Sarebbe stato necessariamente questo l'unico mezzo con cui avrebbe potuto imporsi come tiranno. Oltre all\"'hetairia\", a Dionisio fu dato il permesso di avere delle guardie del corpo (in totale 1000 uomini dotati di costosi armamenti e delle pi\u00f9 grandi promesse) che facilitarono enormemente l'instaurazione della tirannide. Fu cos\u00ec che Diodoro Siculo descrisse lo stratagemma che attu\u00f2 per avere delle guardie personali:\nCompletato ormai questo ultimo tassello, si dichiar\u00f2 apertamente tiranno e giustizi\u00f2 gli avversari politici, Dafneo e Demarco.\nDatazione.\nIl problema della datazione si fa soprattutto sentire in questo periodo, che per molti versi rimane oscuro (si ha, quindi, una carenza di fonti attendibili). Walbank propende ad assumere una datazione meno recente (408/7 a.C.), mentre, secondo l'iscrizione del Marmor Parium (affiancata anche da Diodoro), la datazione tenderebbe a essere pi\u00f9 recente (406/5 a.C.). L'ultima data \u00e8 quella che oggi tende ad avere pi\u00f9 credito, ma ci\u00f2 non esclude la verosimiglianza dell'altra; in questo dibattito, per\u00f2, si \u00e8 certi che l'ascesa risalga a prima della fine della seconda guerra del Peloponneso e a prima della battaglia di Egospotami.\nLa disfatta di Gela e la Pace di Imilcone (406/5 a.C.).\nProbabilmente nel medesimo anno della presa del potere, nel contesto della terza guerra greco-punica, il tiranno si fece immediatamente sentire marciando alla volta di Gela, contro i soldati cartaginesi, campani e iberi di Imilcone, con circa trentamila uomini e gli alleati Italioti. \u00c8 tuttora impossibile ricostruire fedelmente come si svolse la battaglia, la nostra principale fonte, Diodoro, appare in questo capitolo totalmente distante dalla vera realt\u00e0 dei fatti. Le incongruenze sulla posizione del bivacco punico (che all'inizio sembra posto a ovest del fiume Gela, mentre, dal momento dell'attacco del tiranno, pare proprio essersi trasferito vicino all'altra sponda del fiume) e sulla scelta di ingaggiare battaglia contro un esercito pi\u00f9 numeroso sembra paradossale se comparata a Dionisio, che certo non amava le decisioni avventate. Tutte queste incertezze diedero adito alle ricerche degli studiosi e alle loro ipotesi. Perci\u00f2, quindi, \u00e8 meglio non dare sempre assoluta fiducia allo storico, che \u00e8 spesso l'unica fonte a darci una visione completa degli eventi.\nAl di l\u00e0 delle varie congetture resta certa la sconfitta del tiranno che altro non fece che accettare la tregua offertagli da Imilcone, secondo la quale: \nLe condizioni furono umilianti, Dionisio perse laddove fu eletto proprio per sopraffare i Cartaginesi; anche qui per\u00f2 le spiegazioni della ritirata di Imilcone restano oscure, in questo caso si tende a credere alla versione di Diodoro che vide nell'epidemia scoppiata in quel frangente l'unica vera causa.\nLa Grande Rivolta (405 a.C.).\nQuesto smacco e la prima rivolta misero in allarme Dionisio che progett\u00f2 una serie di presid\u00ee intorno all'isola di Ortigia che gli pareva la zona strategicamente pi\u00f9 forte e sicura della citt\u00e0. La fortific\u00f2 tutta, senza badare a spese, cre\u00f2 un arsenale di sessanta triremi nello stesso territorio. Concesse le migliori terre e le don\u00f2 agli amici e agli ufficiali, le restanti le divise tra i cittadini (compresi gli schiavi chiamati \"neopoliti\").\nPer far fronte alla recente disfatta rivolse le sue mire espansionistiche alla polis di Erbesso con l'intento di riuscire in ci\u00f2 in cui prima aveva fallito, ossia conquistare la Sicilia. Dorico, il designato comandante dei soldati del tiranno, represse con la forza gli animi dei suoi uomini che si erano scaldati a causa della recente ribellione dei cavalieri. Ci\u00f2 non giov\u00f2 a Dionisio che si vide nel mezzo di un'altra sedizione, i mercenari, infatti, \u00abinneggiavano alla libert\u00e0\u00bb e rimpiangevano di non avere sostenuto gli altri ribelli. Il tiranno non esit\u00f2 a interrompere l'assedio, rivolgendosi subitaneamente a Siracusa e cercando di resistere l\u00e0, dove aveva costruito le sue fortificazioni. I ribelli richiesero dei rinforzi ai Messeni e ai Reggini che alla fine inviarono meno di ottanta triremi ciascuno, e come guida assunsero il corinzio Nicotele.\nIl tiranno si sent\u00ec ormai spacciato, le vie di fuga non si presentarono ed egli stava seriamente pensando a come morire. Tuttavia Filisto che gli fece da consigliere, lo implor\u00f2 di restare a Siracusa per quanto possibile e di non ascoltare i consigli del suocero Polisseno, che gli consigliava, invece, di scappare. Cos\u00ec motivato, invi\u00f2 un'ambasceria tra i Campani chiedendo loro di assediare i ribelli in citt\u00e0 e di scacciarli per quanto possibile. Fu proprio nel momento del bisogno in cui arrivarono i rinforzi richiesti: milleduecento cavalieri Campani e, poco dopo, trecento mercenari (provenienti, forse, dal Peloponneso).\nL'agonismo e l'aggressivit\u00e0 con cui i ribelli aveva iniziato questa loro sedizione, caricati dal loro capo Nicotele di Corinto, non fecero altro che affievolirsi col tempo; tutti questi, infatti, congedarono i cavalieri e molti di loro ritornarono alle proprie occupazioni. I Campani e gli uomini di Dionisio, che, nel frattempo aveva recuperato il morale, attaccarono in simbiosi i pochi ribelli che erano rimasti, e li vinsero definitivamente con un piccolo scontro presso Citt\u00e0 Nuova. Il tiranno fu particolarmente indulgente in questa occasione e permise a tutti gli sconfitti di tornare in citt\u00e0, promettendo loro di dimenticare ci\u00f2 che avevano fatto; ma, per precauzione, fece infiltrare i suoi uomini nelle case di ogni cittadino e confisc\u00f2 gli scudi e le armi.\nLisandro, che ormai aveva trionfato sulla Grecia, intrattenne, nel frattempo, delle relazioni con Dionisio (per ottenere un certo controllo sulla Sicilia), inviando un certo Areta (nei tr\u00e0diti anche Aristo) che si dimostr\u00f2 un valido sostenitore del tiranno. Secondo invece la versione di Plutarco Lisandro stesso sarebbe giunto a Siracusa.\nPrima spedizione di Sicilia (403/2 a.C.).\nPer riscattarsi dalla recente sconfitta contro i Cartaginesi di Imilcone, Dionisio cominci\u00f2 a espandersi altrove in Sicilia, come prova della sua forza, volendo, in particolare, conquistare le citt\u00e0 calcidesi di: Nasso, Catania e Leontinoi. Prima di tutto il tiranno punt\u00f2 su Leontinoi, ma, avendola trovata molto ben difesa, disdisse tutto per volgersi invece su Enna, sostenendo il tiranno locale, un certo Aimnesto.\nAlla sua volont\u00e0 si arresero, senza colpo ferire, le polis di Catania e Nasso, che furono rase al suolo e donate ai vicini Siculi; Leontinoi, circondata dai nuovi domin\u00ee di Dionisio, si arrese al tiranno. Gli Erbitei, che avevano appena stipulato una pace con il tiranno, si sentirono comunque minacciati e non esitarono a fondare una piccola colonia: Alesa Arconidio (dal nome del fondatore), che ben presto raggiunse i livelli di opulenza della madrepatria e, anzi, li super\u00f2; per questo decise di interrompere le relazioni con Erbesso e di non riconoscere le origini da questa citt\u00e0, tutto perch\u00e9 non avevano intenzione di avere rapporti con gente cos\u00ec povera.\nMura dionigiane.\nDionisio, non sentendosi sufficientemente sicuro entro la polis di Siracusa, (dal 402 a.C.) incominci\u00f2 a edificare un muro a nord, nord-ovest; infatti, da queste stesse posizioni, durante la spedizione ateniese in Sicilia del 415 a.C., gli Ateniesi erano riusciti a penetrare e a mettere in seria difficolt\u00e0 i Siracusani. Per Diodoro, Dionisio arruol\u00f2 e raccolse schiere di uomini, per un totale di sessantamila lavoratori, seimila coppie di buoi e molti ingegneri. Nonostante l'enormit\u00e0 del numero di lavoratori, nessuno di questi era uno schiavo. Erano stati messi in palio alcuni premi per chi avesse mostrato di lavorare sodo, tanto che la costruzione del muro di venti stadi (quattro km circa) fu completata in venti giorni, anche se, per la costruzione del tratto di mura pi\u00f9 lungo, ci si mise quasi un anno. I Reggini e Messeni, che pure erano in principio animati da velleitarie ostilit\u00e0 nei suoi confronti, sconfortati da tale opera edile, accondiscesero a siglare un patto di non belligeranza.\nTerza guerra greco punica (409-397 a.C.).\nPrima spedizione contro i Cartaginesi (398/7 a.C.).\nDionisio, conscio di affrontare una grande potenza in Africa come in Europa quali erano i Cartaginesi, anche se, dopo le ultime sconfitte dovute alle pestilenze e all'instabilit\u00e0 politica che era sopraggiunta con il declino dei Magonidi, avevano in parte perso il loro antico prestigio. Senza indugiare oltre dal 401 a.C., chiam\u00f2 a corte i migliori tra gli artigiani d'Italia e di Grecia e cominci\u00f2 ad arruolare i mercenari.\nGli artigiani della corte di Dionisio furono ritenuti gli inventori della quadrireme e della quinquereme, anche se Aristotele attribuisce i primi prototipi agli ingegneri cartaginesi.\nL'esercito del tiranno era composto per la maggior parte da mercenari provenienti dalla Grecia, tra cui c'erano soldati Spartani, che al tempo imponevano la loro egemonia sulla Grecia. Con il loro generale, Lisandro, Dionisio instaur\u00f2 buoni rapporti gi\u00e0 dal 405 a.C., ma il primo fu comunque ben lieto di cedergli un po' di soldati, allora in ozio, che avrebbero potuto rivoltarsi.\nCon le doppie nozze con le figlie del capo di Reggio e di Mess\u00e0na, Dionisio suggell\u00f2 l'alleanza contro i Cartaginesi che, d'altra parte, non erano alieni dalle vicende dell'isola, anzi, cominciavano a subodorare i preparativi del tiranno.\nDichiarata manifestamente la guerra, perch\u00e9 Cartagine \u00abteneva in schiavit\u00f9\u00bb le polis siceliote, Dionisio si prepar\u00f2 s\u00f9bito ad assediare Mozia, colonia dei Cartaginesi, citt\u00e0 usata da loro come base strategica per le operazioni di Sicilia. Il viaggio di andata si rivel\u00f2 ricco di entusiasmo, i Sicelioti erano ben felici di aiutare chiunque si fosse opposto ai barbari; tale fu la partecipazione che tra i mercenari giunsero uomini provenienti da Gela e Akragas, come da Himera, tale fu l'enormit\u00e0 dell'esercito, che le cifre raggiunsero, forse, i trentamila uomini, le duecento navi da guerra e varie catapulte. Con un difficile assedio e una cruenta battaglia, Dionisio riusc\u00ec a rompere le difese della citt\u00e0 e a conquistarla, ritornando in trionfo a Siracusa.\nContrattacco cartaginese (397 a.C.).\nDionisio era riuscito a sconfiggere e a cacciare definitivamente i Cartaginesi dalla Sicilia, ogni loro citt\u00e0 era stata saccheggiata ma Imilcone (che per quell'anno fu ancora eletto come sufeta) non si diede per vinto e fece traghettare meno di centomila soldati dalla Libia per tentare di riprendere i territori precedentemente persi. I soldati riconquistarono prima Erice e poi Mozia, per poi passare a Messina, mentre Dionisio e il suo esercito, che erano, al momento, nella Sicilia orientale, valutarono la situazione e decisero di ritirarsi a Siracusa per difendersi da l\u00ec. Messina intanto fu rasa al suolo e i Sicelioti si sottomisero agli invasori, ai Siracusani, in questo momento di difficolt\u00e0 restavano solo gli alleati: i Lacedemoni e i Campani che da poco si erano trasferiti a Catania.\nVani furono i tentativi di fermare l'avanzata con una battaglia navale presso Catania, le resistenze di Leptine (fratello e luogotenente di Dionisio) fallirono al solo confronto con Magone (luogotenente cartaginese) che si arrest\u00f2 al solo passare le pendici dell'Etna che aveva appena eruttato. Polisseno, che era stato inviato in qualit\u00e0 di ambasciatore in Grecia e tra i Greci d'Italia, ottenne solo una trentina di navi, mentre Imilcone era in parte entrato in citt\u00e0, aveva saccheggiato tutti i templi e distrutto molte tombe di uomini illustri, tra le quali quella di Gelone; i Cartaginesi aspettavano quindi solo il momento buono per irrompere all'interno.\nTuttavia i Cartaginesi, non avendo preso in considerazione la stagione calda che \u00e8 l'estate siciliana, l'innumerevole numero di soldati e il luogo malsano di natura (era, infatti, paludoso), si trovarono a fronteggiare una pestilenza che miet\u00e9 molte vittime tra i soldati, cosa che successe anche agli invasori durante la spedizione ateniese. Dionisio, che era stato precedentemente criticato per non avere opposto le dovute resistenze a Imilcone, prese immediatamente in mano le armi e si lanci\u00f2 contro i soldati e le navi cartaginesi che, non avendo retto al primo e decisivo urto, si diedero alla fuga. La situazione cartaginese stava precipitando, sia in Libia sia in Sicilia, ma il tiranno, non sentendosi ancora sicuro perch\u00e9 temeva ancora le defezioni da parte dell'esercito, non contrattacc\u00f2 i fuggiaschi ma releg\u00f2 i suoi mercenari nella citt\u00e0 di Leontinoi. Riprese, poco dopo, le redini del governo: stipul\u00f2 dei patti con i Messeni, gli Erbitei, gli Assorini, gli abitanti di Solunto e quelli di Enna; rinnov\u00f2 il patto con gli Spartani e sottomise parte della Sicilia con le armi, fino a raggiungere l'estensione territoriale del 402 a.C., dopo la prima spedizione di Sicilia.\nPartecipazione alla Guerra di Corinto (395 a.C.).\nGli Spartani, dopo la vittoria della guerra del Peloponneso, si misero ben presto contro quasi tutti i Greci che, aizzati dal sostegno persiano, presero le distanze da Sparta e le dichiararono guerra; Corinto, che prima combatteva a favore della lega peloponnesiaca, con questa guerra le si schier\u00f2 contro. Questa disposizione risult\u00f2 problematica per Dionisio che era comunque in debito con Corinto perch\u00e9 aveva fornito dei soldati quando Siracusa fu attaccata dagli Ateniesi e, pi\u00f9 recentemente, dai Cartaginesi.\nPare proprio che Dionisio abbia cercato di aiutare i Lacedemoni alla fin fine, anche se rimand\u00f2 l'invio dei rinforzi. L'ateniese Conone, d'altro canto, fu sempre attratto dall'idea di avere dalla sua parte il sostegno di un tiranno dal quale ricevere rinforzi, dato che egli aveva gi\u00e0 sperimentato i vantaggi di stare al fianco di Evagora I, tiranno di Salamina a Cipro. Un decreto ateniese del 394/3 a.C. in onore di Dionisio lo definisce \u00abarconte di Sicilia\u00bb e, proprio lo stesso anno, un'ambasceria ateniese gli propose di prendere come sposa la figlia di Evagora.\nLa posizione dell'ateniese Lisia fu, invece, totalmente opposta a quella di Conone, il primo, infatti, paragonava la pericolosit\u00e0 del tiranno a quella del re di Persia. Ma ci\u00f2 non fren\u00f2 in nessun modo Conone che invi\u00f2 due ambasciatori a Siracusa i quali riuscirono solamente a convincere Dionisio a non schierarsi in favore di qualcuno, almeno per le prime fasi belliche, mentre, poco prima della pace del Re, il tiranno invi\u00f2 comunque dei contingenti per Sparta nell'Ellesponto e una squadra navale di 20 triremi raccolte da tutte le citt\u00e0 greche d'Italia (in particolare Siracusa e Turi) nel 389/8 a.C..\nPi\u00f9 tardi, con il medesimo intento di Conone, Isocrate scrisse una lettera a Dionisio (368/7 a.C.). Era certo importante avere un alleato all'infuori della Grecia, ma il tiranno poche volte si limit\u00f2 a inviare supporti, tutti questi furono inviati alla lega peloponnesiaca con la quale Dionisio strinse pure un trattato. I suoi buoni rapporti con Sparta si mantennero sino alla sua morte (367 a.C.), quando in Grecia l'egemonia tebana rappresentava il pi\u00f9 grande pericolo.\nSeconda spedizione di Sicilia (390/89 a.C.).\nFinita la guerra, nel 393 a.C. Dionisio incominci\u00f2 a fortificare le polis che aveva riconquistato, ma a Reggio non piacque questa decisione perch\u00e9 gli abitanti si sentivano minacciati dalle opere edilizie di Messina e pensavano che Dionisio stesse tramando di passare nel Bruzio, appena avesse terminato i lavori. I Reggini, perci\u00f2, mandarono Eloride di Siracusa, fuggiasco dalla tirannide di Dionisio, appunto per mandare a monte questi piani. Il tiranno si oppose s\u00f9bito e, altrettanto velocemente, organizz\u00f2 un progetto di assedio contro Reggio, ma prima provvide a sedare i Sicelioti di Tauromenio che erano sempre in vena di rivolte perch\u00e9 molto legati ai valori di libert\u00e0 e d'indipendenza. Tuttavia, nell'inverno di quell'anno, i ribelli batterono l'esercito del tiranno, che ripar\u00f2 a Siracusa, e le polis di Agrigento e Messina si staccarono dall'alleanza con Dionisio, schierandosi con Cartagine che, dopo la disfatta sub\u00ecta, aveva cominciato a rivedere la luce in Sicilia con il nuovo sufeta Magone. I contrasti con i Cartaginesi si rinnovarono, essi puntavano ad accaparrarsi la fiducia delle polis insofferenti alla tirannide dionisiana. Gli scontri per ora furono di ridotta portata e si venne presto a una tregua, ma non passarono neanche dieci anni, che Magone apr\u00ec le ostilit\u00e0 e, con ci\u00f2, anche la quarta guerra greco punica.\nPrima dello scoppio di questa quarta guerra, Dionisio si era gi\u00e0 rivolto verso Reggio che, con cento triremi, aveva gi\u00e0 messo a ferro e fuoco. I Greci d'Italia erano ben consci del pericolo e, proprio in questo anno, istituirono una lega che aveva come principale obiettivo quello di difendersi dai Lucani e dai Siracusani.\nTre spedizioni si ebbero contro Reggio (392; 391; 389 a.C.) l'ultima delle quali port\u00f2 alla battaglia dell'Elleporo e alla vittoria del tiranno sulla polis di Reggio e sulla Lega Italiota che fu asservita al suo volere. Dionisio, per\u00f2, al contrario di ogni previsione: \nReggio si arrese a dure condizioni e gli abitanti furono resi prigionieri, Caulonia e Ipponio furono poi rase al suolo e il territorio donato ai Locresi. La stessa Lega Italiota fu asservita al tiranno e il suo \"impero\" raggiunse la massima estensione. Come spartiacque tra i suoi domini e i Lucani, che da alleati stavano divenendo nemici, fu costruito un muro passante per Scillezio. La funzione di queste mura \u00e8 paragonabile a quelle delle lunghe mura di Atene, ossia collegare i territori al di l\u00e0 dello stretto di Messina con la madrepatria.\nLa colonizzazione dell'Adriatico (388 - 383 a.C.).\nIntorno al 387-385 a.C., Dionisio intraprese un intenso programma di colonizzazione dell'Adriatico per una serie di motivi: dominare le rotte navali dirette verso i ricchi mercati granari del delta padano, conquistare l'Epiro e arrivare alle ricchezze dei templi di Delfi. Per far ci\u00f2 Dionisio strinse un patto con gli Illiri e i Senoni.\nPer perseguire questi obiettivi Dionisio fond\u00f2 in Italia \"Ank\u00f3n\" (attuale Ancona, colonia popolata con esuli politici), e \"Adr\u00eca\" (attuale Adria); in Dalmazia \"Issa\" (attuale Lissa) e in Albania \"Lissos\" (attuale Alessio). Dionisio inoltre favor\u00ec la fondazione, da parte dei cittadini di Paro, della colonia di \"Pharos\" (attuale Cittavecchia), nell'isola di Lesina, ove \u00e8 ricordata anche l'esistenza di \"Dimos\" (l'attuale citt\u00e0 di Lesina). La colonia siracusana di Issa a sua volta fond\u00f2 \"Tragyrion\" (attuale Tra\u00f9), \"Korkyra Melaina\" (attuale Curzola) ed \"Epetion\" (attuale Stobre\u010d, sobborgo di Spalato). Tragyrion, infine, potenzi\u00f2 l'emporio greco di Salona.\nCon questo programma di colonizzazione Dionisio riusc\u00ec effettivamente ad assicurarsi un controllo totale sulle rotte adriatiche che portavano il grano padano verso la Grecia, permettendo cos\u00ec a Siracusa e all'intera Sicilia di competere con gli Etruschi in questo commercio. Da Strabone, sembra che Dionisio sia riuscito ad arrivare fino in Corsica con la flotta. Il tiranno infine stipul\u00f2 un'alleanza con i Galli Senoni, che, precedentemente, erano scesi nella penisola italiana e avevano saccheggiato Roma e occupato il Piceno settentrionale.\nQuarta guerra greco punica (383-367 a.C.).\nCon le nuove colonizzazioni, Dionisio riusc\u00ec a far aumentare le entrate di denaro e a sfruttare i nuovi introiti per arruolare soldati necessari a fronteggiare Cartagine, che dava ancora segni di vitalit\u00e0 in Sicilia con l'alleanza con gli Italioti. Magone fu eletto come capo della resistenza all'invasione ma, ben presto, fu ucciso nella battaglia di Cabala, dove Dionisio trionf\u00f2 di misura. La stessa soluzione non si ebbe nella battaglia di Monte Kronio, dove i Cartaginesi fermarono altres\u00ec l'invasore. Questi ultimi accenni di sfida non portarono a niente, i confini, precedenti all'inizio della guerra, furono ripristinati e Dionisio fu costretto anche a versare mille talenti per l'indennit\u00e0 di guerra.\nPare che il tiranno continuasse sempre e comunque ad agire contro i Greci d'Italia, in particolare contro Thurii (l'antica Sibari). L'ultima tra le sue imprese si rivers\u00f2 sempre sui Cartaginesi, ma l'inverno mise fine alle azioni militari e, poco dopo, anche alla sua vita.\nPolitica interna.\nDionisio I diede prova, in molteplici occasioni, della sua grande abilit\u00e0 di statista; egli si proclam\u00f2 \"Stratega Autocrate\" e \"Arconte di Sicilia\", superando la vecchia Egemonia di Siracusa sulle altre polis siceliote che aveva caratterizzato il regno dei suoi predecessori. Dionisio pu\u00f2 a ragione definirsi quale vero fondatore del primo Stato unitario di Sicilia, con lui le poleis siceliote vennero unificate in un'unica amministrazione statale sotto il governo di quello che fu via via sempre meno il tiranno di una citt\u00e0 e sempre pi\u00f9 il vero e proprio monarca di un vasto regno.\nA differenza dei suoi predecessori, non abol\u00ec le assemblee popolari e le magistrature elettive, ma le svuot\u00f2 del loro potere effettivo facendovi eleggere sempre uomini a lui fedeli e ci\u00f2 accadde sia a Siracusa (ormai vera e propria capitale di un vasto Stato) sia in tutte le altre citt\u00e0 siceliote incluse nei suoi domini. Dot\u00f2 il suo regno di un sistema fiscale efficiente che sapeva raccogliere e convogliare nella reggia di Siracusa la decima su tutti i raccolti. Tutto ci\u00f2 fece s\u00ec che, gi\u00e0 nel 390 a.C., il Regno siceliota di Dionisio I, esteso stabilmente sulla Sicilia orientale, sulla parte centrale dell'isola (abitata dai Siculi e in parte dai Sicani), sulla Calabria meridionale, con le citt\u00e0 di Reghion e Locri, fosse una potenza politica, economica e militare di tutto rispetto nell'ambito del Mediterraneo, capace di mettere in piedi e mantenere un vero e proprio impero coloniale.\nLe guerre che Dionisio intraprese furono costose e il tiranno necessit\u00f2 continuamente di maggiori fondi da cui trarre il necessario per combattere. Per ovviare a questo inconveniente, sembra proprio che avesse indetto una riunione per trovare i fondi necessari alla costruzione di una flotta e sembra che li abbia estorti con l'inganno dalle mani dei cittadini (403 a.C.). Tale era il bisogno di rinvigorire le casse del proprio impero, che indisse un'asta per vendere i suoi mobili e impose una nuova imposta contro chi non allevava ovini e bovini, dato che al tempo non ve ne erano in abbondanza. Ci\u00f2 fece, e subito molti andarono a comprare questi animali ma, senza neanche averli curati come si deve, elimin\u00f2 la restrizione facendo in tal modo infuriare i cittadini.\nDionisio, sempre in cerca di denaro, in parte lo trov\u00f2 quando prese Reggio e vendette i prigionieri, in parte quando saccheggi\u00f2 i templi della propria capitale: Siracusa. Non si \u00e8 certi sul fine ultimo di questi vandalismi: non si sa se fossero deliberatamente dannosi alla comunit\u00e0 o se questi avessero un fine che va oltre ci\u00f2 che le fonti ci raccontano. Dalla testimonianza di Diodoro, invece, pare che il tiranno non sentisse il peso della crisi finanziaria, dato che, egli scrive, inviava regolarmente offerte votive a Olimpia.\nIn ogni modo, i Siracusani cominciarono apertamente a non vedere di buon occhio il tiranno, come anche prima, con sospetto latente, facevano; le empiet\u00e0 di Dionisio nei confronti delle divinit\u00e0 si fanno strada dallo pseudo-Aristotele, per giungere anche nel mondo romano con Cicerone, Strabone, fino a Eliano, secondo il quale Dionisio profan\u00f2 i beni di tutti i templi della citt\u00e0, causa per la quale rimase inviso ai Siracusani.\nMorte (367 a.C.).\nEsistono diverse versioni sulle circostanze della morte di Dionisio:\nDionisio e la cultura.\nPersonalit\u00e0.\nDionisio coltivava una segreta passione per i cavalli e l'ippica e fece importare i migliori cavalli di tutto il Veneto.\nScrisse Eliano \u00abDionisio di Sicilia esercitava personalmente la medicina con passione: sapeva curare, incidere, cauterizzare e tutto il resto\u00bb. Si narra anche che Dionisio amasse molto bere il vino.\nCi\u00f2 che sorprende molto, \u00e8 che Dionisio fu sempre un codardo e var\u00ee aneddoti lo dimostrano. Per Plutarco, Diodoro e Cicerone \u00abDionisio, che temeva il rasoio del barbiere, si bruciava da s\u00e9 la barba con un tizzone ardente\u00bb. Dionisio era, inoltre, diffidente verso tutti: fratelli, sorelle e persino nei confronti della moglie pi\u00f9 amata, perci\u00f2 aveva assunto delle guardie per perquisirli prima di vederlo.\nAlcune fonti dicono che Dionisio, sul finire della sua vita, stesse per perdere totalmente la vista e diventare cieco.\nPare, inoltre, che Dionisio avesse ucciso la madre con il veleno e avesse pure lasciato morire il fratello Leptine in battaglia, anche se Diodoro Siculo esclude che la morte del fratello sia da imputare al tiranno, anzi, conferma che il valore dimostrato nella battaglia di Monte Kronio fu impareggiabile e come tale venne riconosciuto da Dionisio.\nIl poeta Filosseno di Citera visse per un certo periodo alla corte di Dionisio e, secondo una leggenda, fu da quest'ultimo rinchiuso nelle latomie per aver espresso giudizi severi sui tentativi poetici del tiranno, da qui il famoso \"Orecchio di Dionisio\". Tra le altre persone di corte, Aristippo scrisse dei lavori intitolati: \"Sentenza per Dionisio\" e \"Sulla figlia di Dionisio\".\nDionisio tragediografo.\nDionisio fu un sovrano che amava circondarsi di grandi intellettuali e poeti. Il suo interesse per le arti \u00e8 anche dimostrato dal fatto che scrisse lui stesso delle tragedie di cui ci rimangono i titoli: \"Adone\", \"Alcmena\", \"Leda\" e \"Il riscatto di Ettore\". Sembra che durante il 387/6 a.C. Dionisio cominciasse a scrivere le sue tragedie perch\u00e9 aveva tempo libero da spendere ora che le ostilit\u00e0 con i Cartaginesi erano cessate. Durante il 367 a.C., Dionisio aveva fatto rappresentare una sua tragedia alle Lenee ed era riuscito a vincere.\nUn aneddoto sulle sue opere \u00e8 raccontato da Diodoro Siculo: Dionisio fece recitare ai suoi attori i suoi carmi durante i giochi di Olimpia del 388/7 a.C., ai quali partecip\u00f2 pure l'oratore Lisia che incit\u00f2 il pubblico a reagire contro quei versi, vero e proprio oltraggio nei confronti della tragedia e dei tragediografi. Il tiranno mand\u00f2 pure la propria squadra di quadrighe a gareggiare ma sembra che queste siano poi catastroficamente finite fuori pista, prima del termine della gara; ironicamente Diodoro attribuisce la colpa di questo incidente ai pessimi versi di Dionisio che avrebbero fatto perdere la gara alle quadrighe e, poi, naufragare la flotta, preposta al loro trasporto, durante il viaggio di ritorno.\nGli unici frammenti a noi rimasti delle tragedie sono questi:\nDi sede incerta:\nDionisio e Platone.\nUno dei motivi per cui \u00e8 ricordato Dionisio fu il clamoroso gesto di vendere come schiavo Platone dopo aver avuto una serie di colloqui con lui. Platone dopo essere sopravvissuto alla disavventura, grazie all'intercessione di Archita amico di entrambi, torn\u00f2 ad Atene dove ricevette una lettera di Dionisio in cui chiedeva di non parlare male di lui. Diogene Laerzio parla del dialogo avvenuto tra i due:\nMonetazione al tempo di Dionisio I.\nRisalgono al tempo di Dionisio I due nominali in bronzo. Il pi\u00f9 grande pesa circa 40\u00a0g e reca nel diritto una testa elmata di Atena, secondo il modello dello statere d'argento (o didramma) di Corinto, il rovescio mostra due delfini ai lati di una stella.\nIl nominale pi\u00f9 piccolo ha la stessa testa sul diritto e sul rovescio un ippocampo e pesa circa 8\u00a0g. La pi\u00f9 piccola \u00e8 un tetrante e cio\u00e8 un quarto del pezzo pi\u00f9 grande. Questa monetazione \u00e8 la dimostrazione di un'operazione finanziaria attuata con grande attenzione e modernit\u00e0 dal tiranno. Infatti il rapporto 1/4 si aveva tra dracma e litra, d'argento mentre la litra di bronzo di circa 36\u00a0g era suddivisa in quattro e ne era coniato un quarto. Analisi sperimentali hanno dimostrato che non vi \u00e8 nessuna possibilit\u00e0 di identificare la litra di bronzo con la dramma.\nPrima di Dionisio la litra di bronzo in Sicilia ha subito una riduzione nel tempo da circa 108-106 a 36\u00a0g. Contemporaneamente lo statere di Corinto del peso di 8,5\u00a0g si sostitu\u00ec al tetradramma d'argento (di norma 17,5\u00a0g). Il fenomeno non risulta normato da alcuna fonte n\u00e9 documento ma dai rinvenimenti attestati sembra implichi una profonda riforma che investe tutto il mediterraneo occidentale e la Sicilia.\nAneddoti su Dionisio.\nCicerone nel \"De divinatione\" (I, 39), rifacendosi a Filisto, racconta che la madre di Dionisio durante la gravidanza sogn\u00f2 di partorire un piccolo satiro. I Galeoti, celebri indovini degli Iblei che in futuro verranno consultati dallo stesso Dionisio, lo interpretarono come un presagio di potenza e fortuna, rispondendole che:\nValerio Massimo nella sua opera \"Factorum et dictorum memorabilium libri IX\" (I, 7, ext. 6) racconta un sogno profetico fatto su Dionisio quand'egli era ancora un privato cittadino. Narra lo storico romano che una donna d'Imera di nobile famiglia sogn\u00f2 di salire in cielo, accompagnata da un giovane. Entrata nelle stanze dove risiedevano le divinit\u00e0, la donna vide la figura di un uomo aitante, biondo, lentigginoso, che era legato con delle catene di ferro ai piedi del trono di Giove. Quando la donna chiese alla guida che l'accompagnava chi fosse quell'uomo, le rispose che\nIl giorno dopo la donna raccont\u00f2 pubblicamente il suo sogno, che si avver\u00f2.\nE quando Dionisio, appena divenuto tiranno di Siracusa, oltrepass\u00f2 trionfante le mura d'Imera tra la folla che lo acclamava, la donna lo riconobbe e grid\u00f2 che egli era colui che le era apparso in sogno come profezia di sventura. Venutolo a sapere, il tiranno la fece uccidere.\nSempre Cicerone narra che quando Dionisio non era ancora al comando, un giorno ebbe un incidente a cavallo; non riusc\u00ec a riemergere dal fango nel quale lui e l'animale erano finiti, cos\u00ec dopo vari sforzi decise di abbandonarlo. Incamminatosi ud\u00ec un nitrito e voltandosi vide il proprio cavallo venirgli incontro, vigoroso e circondato da uno sciame d'api sulla criniera. Le api rappresentarono la sua fortuna, infatti, poco tempo dopo incominci\u00f2 il suo regno. Claudio Eliano aggiunge che quando egli mont\u00f2 a cavallo, le api si affollarono sopra la sua mano; segno che interpretarono come imminente ascesa al potere. Ed egli infatti sarebbe divenuto presto monarca assoluto.\nLa leggenda Damone e Finzia narra di due cari amici che si recano a Siracusa; qui, Finzia contesta il dominio tirannico di Dionisio e per questa ragione viene condannato a morte. Finzia chiede che gli sia permesso di fare ritorno per un'ultima volta a casa, per salutare la sua famiglia ma Dionisio rifiuta, convinto che Finzia ne approfitterebbe per fuggire. Damone quindi si offre di prendere il posto di Finzia mentre questi \u00e8 via: Dionisio accetta, a condizione che, se Finzia non dovesse fare ritorno, Damone verr\u00e0 giustiziato al suo posto. Finzia parte; tuttavia, il tempo passa e Finzia non ritorna, cos\u00ec giunto il giorno dell'esecuzione, Dionisio d\u00e0 il via ai preparativi per uccidere Damone, deridendolo per la sua eccessiva fiducia nell'amico. Ma prima che il boia esegua il suo compito, Finzia arriva sulla scena scusandosi con Damone per il ritardo, spiegando che la nave su cui si trovava per tornare a Siracusa era stata colta da una tempesta, e poi era stato aggredito da dei banditi. Stupito e per questa prova di lealt\u00e0, Dionisio decide di perdonare entrambi e chiede anche di poter diventare a sua volta loro amico.\nIl brodo nero era il piatto pi\u00f9 rappresentativo della cucina spartana. Un giorno il tiranno siracusano, al quale gli Spartani parlavano sempre di questa loro specialit\u00e0 culinaria, decise di volerla assaggiare; essendo in buoni rapporti con l'alleata peloponnesiaca, chiam\u00f2 alla sua corte un cuoco lacedemone per farsela preparare ma, dopo averne portato alle labbra una prima cucchiaiata, l'allontan\u00f2 da s\u00e9 nauseato e mostr\u00f2 il proprio disappunto. Lo spartano posto ai fornelli molto candidamente gli rispose che non poteva apprezzare questa pietanza perch\u00e9 non si era prima bagnato nell'acqua dell'Eurota, non aveva corso per cacciare e non aveva patito la fame e la sete che tutti gli Spartani affrontavano regolarmente e con entusiasmo.\nIn sostanza, la cucina siracusana era, come la definiva Platone, troppo evoluta e confortevole per essere in grado di assaporare i semplici e poveri piatti dell'eroica tradizione greca.\nBibliografia.\nBibliografia primaria \nBibliografia secondaria"}
{"id": "305606", "revid": "1761453", "url": "https://it.wikipedia.org/wiki?curid=305606", "title": "Funzione liscia", "text": "In matematica, una funzione liscia in un punto del suo dominio \u00e8 una funzione che \u00e8 differenziabile infinite volte in tale punto, o equivalentemente, che \u00e8 derivabile infinite volte nel punto rispetto ad ogni sua variabile (per il teorema del differenziale totale, infatti, una funzione \u00e8 differenziabile in un punto se le sue derivate parziali sono ivi continue). Se una funzione formula_1 \u00e8 liscia in tutti i punti di un insieme formula_2, si dice che essa \u00e8 di classe formula_3 su formula_2, e si scrive formula_5.\nFunzioni lisce e funzioni analitiche nel caso reale.\nSia formula_6 una funzione reale di variabile reale definita su un dominio formula_7, e si supponga che formula_1 sia liscia sull'intervallo aperto formula_9. Preso allora un punto formula_10, \u00e8 possibile approssimare la funzione attorno a quel punto grazie al teorema di Taylor:\ndove la quantit\u00e0 formula_12 \u00e8 un resto tale che:\nPoich\u00e9 la funzione \u00e8 liscia, questa approssimazione vale per ogni formula_14. In particolare, \u00e8 possibile valutare la serie di Taylor della funzione prendendo il limite per formula_15:\nA differenza di quanto ci si potrebbe aspettare, questa serie in generale non converge a formula_17: se la convergenza (puntuale) \u00e8 verificata, si dice che formula_1 \u00e8 \"analitica\" in formula_19, e se formula_2 \u00e8 l'insieme dei punti in cui formula_1 \u00e8 analitica si scrive formula_22. Poich\u00e9 ogni funzione analitica \u00e8 in particolare liscia, vale la relazione insiemistica:\nUn discorso analogo pu\u00f2 essere fatto per le funzioni a pi\u00f9 variabili reali.\nFunzioni lisce complesse.\nNel caso di funzioni complesse di variabile complessa, la liscezza in un punto (o su un insieme) discende direttamente dall'olomorfia della funzione in tale punto (o su tale insieme). Per tale motivo si parla indifferentemente di \"liscezza\" o di \"derivabilit\u00e0\" di una funzione complessa. In effetti, \u00e8 possibile dimostrare che una funzione complessa olomorfa su un dominio \u00e8 ivi addirittura analitica (vedi Equazioni di Cauchy-Riemann).\nDefinizione per le variet\u00e0 differenziabili.\nSiano formula_33 e formula_34 variet\u00e0 differenziabili e formula_35 un punto di formula_33. Una funzione formula_37 \u00e8 detta differenziabile in formula_35 (oppure liscia o di classe formula_39 in formula_35) se esistono una carta formula_41 in formula_35 ed una carta formula_43 in formula_44 tali che formula_45 e la composizione:\nsia liscia in un intorno di formula_47. Tale definizione non dipende dalle carte scelte: prendendo infatti altre carte formula_48 e formula_49 la composizione formula_50 rimane liscia in un intorno di formula_47.\nformula_52 \u00e8 differenziabile (liscia, di classe formula_39) se lo \u00e8 per ogni formula_35 in formula_33. Se inoltre formula_52 \u00e8 invertibile con inversa liscia allora formula_52 si dir\u00e0 un diffeomorfismo. Lo studio delle propriet\u00e0 invarianti per diffeomorfismi \u00e8 oggetto della topologia differenziale.\nCostruire funzioni lisce tramite restrizioni.\n\u00c8 spesso utile costruire funzioni lisce che sono nulle al di fuori di un dato intervallo, ma non all'interno dello stesso (funzioni a supporto compatto). Tale propriet\u00e0 non si pu\u00f2 mai avere per una serie di potenze, il che fornisce un'ulteriore dimostrazione del divario tra le funzioni lisce e funzioni analitiche. "}
{"id": "305607", "revid": "1543377", "url": "https://it.wikipedia.org/wiki?curid=305607", "title": "Scipione (nome)", "text": "Origine e diffusione.\nRiprende un antico soprannome latino, \"Scipio\", basato su un termine col significato di \"bastone\", \"scettro\" (la cui etimologia \u00e8 sconosciuta); il significato viene talvolta interpretato come \"sostegno del padre\", e quindi \"buon figlio\".\nTipico della \"gens Cornelia\", \u00e8 stato reso celebre da alcuni personaggi della storia romana, in particolare Scipione l'Africano e Scipione Emiliano. Negli ultimi anni del ventennio fascista \u00e8 stato riportato in voga grazie al film di Carmine Gallone \"Scipione l'Africano\" e, in seguito, grazie alla citazione del personaggio storico nell'Inno di Mameli. Oggi gode di scarsa diffusione, anche se \u00e8 attestato in tutta l'Italia continentale. \nAl di fuori dell'Italia, \u00e8 degno di nota il suo uso, nella forma \"Scipio\" e in varianti quali \"Sipio\" o l'ipocoristico \"Zip\", nella comunit\u00e0 afroamericana durante il periodo della schiavit\u00f9; questo uso, seppur minoritario rispetto ad altri nomi come \"Cato\", \"Pompey\" e \"Caesar\", era dovuto al fatto che i due pi\u00f9 celebri personaggi della storia romana cos\u00ec chiamata portarono il titolo onorifico di \"Africanus\".\nOnomastico.\nL'onomastico si pu\u00f2 festeggiare il 4 settembre, in memoria del beato Scipione Gerolamo Brigeat de Lambert, canonico di Avranches, presbitero, uno dei martiri dei pontoni di Rochefort."}
{"id": "305610", "revid": "122436985", "url": "https://it.wikipedia.org/wiki?curid=305610", "title": "Le Canard encha\u00een\u00e9", "text": "Le Canard encha\u00een\u00e9 (trad. \"L'anatra incatenata\") \u00e8 un settimanale satirico francese, che esce ogni mercoled\u00ec. Fondato il 10 settembre 1915 da Maurice Mar\u00e9chal, Jeanne Mar\u00e9chal, e Henri-Paul Deyvaux-Gassier, \u00e8 uno dei pi\u00f9 rispettati e antichi giornali francesi nonostante il suo tono, molto spesso umoristico, e il largo impiego di storpiature e giochi di parole.\nHa per sottotitolo \"Giornale satirico che esce il mercoled\u00ec\", e come slogan \"La libert\u00e0 di stampa si consuma solo quando non si usa\" allusione al noto slogan delle batterie Wonder : \"Una batteria Wonder si consuma solo quando non si usa\", che riassume bene la linea editoriale del settimanale, cio\u00e8 denunciare tutti gli scandali pubblici (politici economici, giudiziari, mediatici) in primo luogo della Francia ma anche degli altri paesi.\nLa cifra stilistica del settimanale \u00e8 l'abbinamento di articoli di inchiesta con articoli satirici e vignette umoristiche.\nSebbene non neghi una simpatia verso la sinistra, o meglio verso il pensiero libertario in genere, il Canard ha sempre tenuto negli anni a mantenere una linea editoriale lontana da tutti i partiti politici, non risparmiando critiche a nessun detentore del potere, e investigando sugli scandali che coinvolgono politici di qualunque schieramento.\nFra gli scandali politici e finanziari pi\u00f9 importanti rivelati dal Canard enchain\u00e9, che hanno portato il giornale a vendere un numero eccezionale di copie, si possono citare l'affaire Papon, il caso dei diamanti di Bokassa e lo scandalo che ha coinvolto Fran\u00e7ois Fillon.\nAncora oggi il giornale \u00e8 privo di pubblicit\u00e0 e il suo prezzo attuale \u00e8 di 1,50\u20ac"}
{"id": "305617", "revid": "47767", "url": "https://it.wikipedia.org/wiki?curid=305617", "title": "Sesto (nome)", "text": "Origine e diffusione.\nDi significato molto trasparente, deriva dal \"praenomen\" romano \"Sextus\", letteralmente \"sesto\". Veniva tradizionalmente dato al sesto figlio nato (secondo una logica comune anche ai nomi Primo, Secondo, Terzo, Quarto, Quinto, Settimo, Ottavio, Nono e Decimo), anche se col tempo tale associazione si \u00e8 persa, e il nome \u00e8 stato usato indipendentemente dall'ordine di nascita.\nIn Italia \u00e8 attestato in Lazio e nel Centro-Nord, specie in Toscana; il nome Sestilio \u00e8 un suo derivato in forma patronimica.\nOnomastico.\nL'onomastico si pu\u00f2 festeggiare il 31 dicembre in memoria di san Sesto, martire a Catania con altri compagni."}
{"id": "305620", "revid": "1318658", "url": "https://it.wikipedia.org/wiki?curid=305620", "title": "Lib\u00e9ration", "text": "Lib\u00e9ration (chiamato \"Lib\u00e9\" dai suoi lettori) \u00e8 un quotidiano francese la cui sede \u00e8 situata nel III \"arrondissement\" di Parigi.\nStoria.\nViene fondato nel febbraio del 1973 da Jean-Paul Sartre, Serge July, Philippe Gavi, Bernard Lallement e Jean-Claude Vernier.\nDiventa in pochi anni il quotidiano di riferimento della sinistra francese. Dopo la scomparsa di Jean-Paul Sartre (1980), il giornale abbandona le posizioni pi\u00f9 estremiste appoggiando la sinistra socialdemocratica, ma mantiene i toni accesi contro il potere economico e politico.\nDopo il crollo del muro di Berlino, nel 1989, e il dissolvimento dell'Unione Sovietica (1991), il quotidiano assume mano a mano tendenze liberali e libertarie.\nNel giugno 2006 \"Lib\u00e9ration\" affronta una grave crisi finanziaria. Il quotidiano accetta che \u00c9douard de Rothschild (appartenente al ramo francese della famiglia di banchieri ebrei Rothschild) ne assuma il controllo. Rothschild ritiene che Serge July, ex sessantottino, al timone del quotidiano da 23 anni (cio\u00e8 dalla sua fondazione), abbia fatto il suo tempo e ne ottiene le dimissioni.\nAl momento di lasciare, Serge July dichiara: \"Se la mia fuoriuscita potr\u00e0 favorire il rifinanziamento del quotidiano, non porr\u00f2 ostacoli\".\nIl nuovo proprietario approva un piano di ristrutturazione che comporta tagli del personale. Alla fine del 2006 vengono licenziati 76 dipendenti su 276. Nuovo direttore del giornale \u00e8 Laurent Joffrin. \nUno dei maggiori azionisti del giornale diventa l'imprenditore italiano Carlo Caracciolo. Con una quota di poco superiore, l'azionista di controllo resta comunque \u00c9douard de Rothschild.\nA partire dal 2009 Nathalie Collin \u00e8 condirettrice insieme a Joffrin.\nNel 2011, nel giro di pochi mesi, sia Joffrin sia Collin lasciano \"Lib\u00e9ration\" per il \"Nouvel Observateur\". Nuovo direttore di Lib\u00e9ration \u00e8 Nicolas Demorand.\nIl 18 novembre 2013 la redazione del giornale subisce un attentato in cui rimane vittima un assistente al fotografo di 27 anni.\nCome molti altri giornali, \"Lib\u00e9ration\" soffre di una perdita di lettori, inoltre Demorand \u00e8 sempre pi\u00f9 contestato dalla redazione. A inizio 2014, Demorand si dimette e \u00c9douard de Rothschild esce dal capitale. Dal 3 aprile 2014 il direttore operativo del quotidiano \u00e8 Pierre Fraidenraich.\nSempre nel 2014, sull'orlo dell'amministrazione controllata, la propriet\u00e0 di \"Lib\u00e9ration\" \u00e8 rilevata congiuntamente da Bruno Ledoux e da Patrick Drahi, proprietario del gruppo di telecomunicazioni Numericable-SFR. Torna a dirigere il giornale Laurent Joffrin. \nNel 2020 viene annunciato che la propriet\u00e0 di \"Lib\u00e9ration\" passa a una fondazione senza fini di lucro. \nNel luglio 2020 Joffrin si dimette da direttore per dedicarsi alla creazione di una nuova formazione politica. A sostituirlo, viene chiamato Dov Alfon, gi\u00e0 redattore capo del quotidiano israeliano Haaretz."}
{"id": "305622", "revid": "484362", "url": "https://it.wikipedia.org/wiki?curid=305622", "title": "Settimo (nome)", "text": "Origine e diffusione.\nDeriva dal \"praenomen\" latino \"Septimus\", che vuol dire letteralmente \"settimo\" (da \"septem\", \"sette\"); era molto frequente tra i Romani fino al I secolo, periodo in cui il suo uso cal\u00f2 drasticamente. Tradizionalmente, veniva dato al settimo figlio nato, secondo un sistema comune anche ai nomi Primo, Secondo, Terzo, Quarto, Quinto, Sesto, Ottavio, Nono e Decimo, una logica che col tempo si \u00e8 persa.\nIl nome \u00e8 diffuso in tutta Italia, specialmente nelle regioni centrali e, soprattutto nella forma diminutiva Settimino, viene talvolta usato per i bambini nati precocemente, nel settimo mese di gravidanza. Il nome Settimio deriva da Settimo in forma di patronimico, ma spesso viene considerato una sua semplice variante.\nOnomastico.\nL'onomastico si pu\u00f2 festeggiare il 2 luglio in memoria di san Settimo, monaco e martire con altri compagni a Cartagine, oppure il 24 ottobre in ricordo di un altro san Settimio, martire a Thibiuca sotto Diocleziano. Per le forme alterate esiste anche una santa Settimina, un corpo santo venerato a Massa."}
{"id": "305624", "revid": "11684", "url": "https://it.wikipedia.org/wiki?curid=305624", "title": "Diritto di autodeterminazione", "text": ""}
{"id": "305629", "revid": "869733", "url": "https://it.wikipedia.org/wiki?curid=305629", "title": "Front office", "text": "Nell'organizzazione aziendale il termine inglese front office (letteralmente \"ufficio davanti\") indica l'insieme delle strutture di un'organizzazione che gestiscono l'interazione con il cliente. Si contrappone al \"back office\" che rappresenta invece il motore aziendale.\nIl \"front office\" pu\u00f2 essere chiamato anche sportello, sistema di facciata o accoglienza clienti.\nAd esempio, in un'azienda, fanno parte del \"front-office\" le divisioni di \"marketing\" e vendite, il \"customer relationship management\", eccetera; in una pubblica amministrazione, \u00e8 l'ufficio per le relazioni con il pubblico e, pi\u00f9 in generale, le funzioni di sportello. Un sito \"web\" non pu\u00f2 assolutamente essere considerato una forma di \"front office\", essendo il termine riferito ad una area organizzativa e non allo strumento informatico che ne rende fruibili i servizi. Sarebbe dunque pi\u00f9 esatto riferirsi al sito \"web\" del \"front office\", ad esempio il sito \"web\" dell'ufficio per le relazioni con il pubblico. In poche parole il \"front office\" \u00e8 il reparto amministrativo dell'albergo che si occupa del ciclo cliente.\nIn informatica aziendale, il \"front office\" \u00e8 l'insieme degli elementi per la consulenza esterna, in possesso dell'azienda e/o da essa attuati, che ruotano intorno al cliente, e attraverso i quali l'azienda di servizi interagisce con esso, fornendo servizi complementari propri e l'assistenza relativa ai servizi primari, oggetto della propria attivit\u00e0, orientati appositamente all'offerta efficiente/efficace di questi ultimi. \nNel campo turistico il \"front office\" \u00e8 costituito dall'insieme di determinati settori che sono: il ricevimento e centralino, la portineria, la cassa e la segreteria; ovvero tutti quei settori che hanno un rapporto diretto con il cliente e che interagiscono tra loro unendo i diversi settori dell'azienda."}
{"id": "305630", "revid": "11684", "url": "https://it.wikipedia.org/wiki?curid=305630", "title": "Diritto all'autodeteminazione dei popoli", "text": ""}
{"id": "305631", "revid": "2039709", "url": "https://it.wikipedia.org/wiki?curid=305631", "title": "Back office", "text": "Nell'organizzazione aziendale il back office (locuzione inglese, traducibile come retroufficio) \u00e8 quella parte di un'azienda (o di un'organizzazione), contrapposta al \"front office\", che comprende tutte le attivit\u00e0 proprie dell'azienda che contribuiscono alla sua gestione operativa, come il sistema di produzione o la gestione. \nIn quanto \"core business\" dell'azienda, il \"back office\" comprende sia gli aspetti tecnici legati alla produzione e all'esercizio delle funzioni tipiche aziendali (ufficio tecnico, \"program management office\", \"project management office\", gestione della catena di distribuzione, eccetera) sia le attivit\u00e0 di gestione dell'organizzazione (amministrazione aziendale, affari generali, gestione del personale) e dei procedimenti amministrativi. In pratica, il \"back office\" \u00e8 tutto ci\u00f2 che il cliente (o l'utente) non vede, ma che consente la realizzazione dei prodotti o dei servizi a lui destinati. Il \"back office\" pu\u00f2 essere chiamato anche retrosportello o sistema di produzione grazie alle risorse umane. \nIl termine deriva dalla configurazione delle prime societ\u00e0, dove il \"front office\" conteneva il reparto vendite e pochi settori legati all'assistenza al cliente, mentre il \"back office\" conteneva i reparti solitamente preclusi al pubblico: produzione, sviluppo o amministrazione.\nNel settore dei servizi e della pubblica amministrazione il \"back office\" viene inteso come insieme di attivit\u00e0 di carattere amministrativo, svolte senza avere contatto con il pubblico (es. utilizzare il PC, predisporre documenti); dunque corrisponde ad attivit\u00e0 svolte \"a scrivania\", in opposizione ad attivit\u00e0 svolte \"a sportello\"."}
{"id": "305632", "revid": "123678244", "url": "https://it.wikipedia.org/wiki?curid=305632", "title": "L'Humanit\u00e9", "text": "L'Humanit\u00e9 \u00e8 un giornale francese, fondato nel 1904 dal dirigente socialista Jean Jaur\u00e8s. \u00c8 stato l'organo ufficiale del Partito Comunista Francese (PCF) dal 1920 al 1994, anno in cui si apre ad altre componenti della Sinistra, pur restando vicino alle posizioni del PCF.\nStoria del giornale.\nLe origini.\nIl primo numero de \"L'Humanit\u00e9\" apparve luned\u00ec 18 aprile 1904. Per il suo fondatore, Jean Jaur\u00e8s, questo quotidiano socialista (che aveva come sottotitolo \u00ab Giornale socialista quotidiano \u00bb) doveva essere funzionale all'unificazione del movimento socialista francese e di conseguenza una leva per la lotta rivoluzionaria contro il capitalismo.\nNel suo primo editoriale, Jaur\u00e8s fissa due regole di funzionamento del suo nuovo giornale: la ricerca dell\"'informazione completa ed esatta\" per dare \u00ab a tutte le menti libere il mezzo per comprendere e giudicare autonomamente gli eventi del mondo \u00bb, e l'indipendenza finanziaria.\n\"L'Humanit\u00e9\" di Jaur\u00e8s (1904\u20131914).\nFin dalla sua nascita nel 1904, \"L'Humanit\u00e9\" non rappresenta che una parte del movimento socialista francese. Nella redazione figurano Ren\u00e9 Viviani, Aristide Briand, L\u00e9on Blum, Jean Longuet, Lucien Herr, Jean Allemane, Octave Mirbeau, Henry de Jouvenel, Abel Hermant et Albert Thomas.\nL'unificazione dei socialisti francesi nella SFIO nel 1905 apre il giornale all'insieme del movimento socialista francese (specialmente al Guesdismo). Nel 1911, SFIO fa de \"L'Humanit\u00e9\" il suo organo ufficiale nel congresso di Saint-Quentin.\nNel contesto internazionale sempre pi\u00f9 teso dell'inizio del XX secolo, il giornale di Jaur\u00e8s difende strenuamente le proprie posizioni pacifiste e antimilitariste in ossequio all'internazionalismo del movimento operaio. Il giornale \u00e8 ugualmente molto presente nella lotta per la laicit\u00e0 e si designa difensore della classe operaia.\nIl primo decennio di vita del giornale \u00e8 caratterizzato da difficolt\u00e0 economiche. Dopo un lancio riuscito con 140000 copie, precipita a 15000 copie nel 1905 per poi rimontare a 80000 copie nel 1912.\nNell'estate 1914 la vita del giornale \u00e8 stravolta da due eventi:\n\"L'Humanit\u00e9\" e la Prima Guerra Mondiale (1914\u20131920).\nLo scoppio della guerra, la morte di Jean Jaur\u00e8s e il riallineamento della maggioranza dei dirigenti socialisti francesi all'Union sacr\u00e9e trasformano radicalmente il giornale durante l'estate 1914, che a quell'epoca distribuiva circa 100000 copie, contro le 50000 de \"La Guerre sociale\" di Gustave Herv\u00e9.\nPierre Renaudel succede a Jaur\u00e8s e sceglie una linea editoriale favorevole alla guerra in nome della difesa della Repubblica. Secondo lo storico Alexandre Courban, il giornale si trova dunque preso in una tripla morsa:\nFinalmente nell'ottobre 1918, Pierre Renaudel \u00e8 sostituito alla guida de \"L'Humanit\u00e9\" da Marcel Cachin, in ossequio alla crescente presa di distanza dei socialisti rispetto all'Union sacr\u00e9e.\n\"L'Humanit\u00e9\" : organo del Partito Comunista Francese tra le due guerre (1920\u20131939).\nNel 1920 al Congresso di Tours della SFIO, i due terzi dei delegati votano l'adesione all'Internazionale comunista, trasformando la SFIO in \u00ab Section fran\u00e7aise de l'Internationale communiste \u00bb (pi\u00f9 tardi Partito Comunista Francese). Il giornale segue la maggioranza e diviene dunque organo ufficiale del giovane Partito Comunista.\nIn questo periodo la linea editoriale segue la linea politica del PCF. La stalinizzazione del partito provoca l'allontanamento di penne come Alfred Rosmer, Boris Souvarine, Pierre Monatte, Am\u00e9d\u00e9e Dunois, Pierre Kaan. Negli anni Venti, il giornale porta avanti un'intensa campagna contro la Guerra di Rif. Nel 1926 Paul Vaillant-Couturier diviene capo redattore. Sotto la sua direzione negli anni Trenta, il giornale supera le 300000 copie, specialmente all'inizio del Fronte Popolare. \"L'Humanit\u00e9\" insiste allora sull'antifascismo, sulla difesa della Repubblica spagnola e propone il modello dell'URSS di Stalin.\nIn quanto organo centrale del PCF, \"L'Humanit\u00e9\" \u00e8 allo stesso tempo un giornale di informazione e un mezzo di mobilitazione dei militanti. Un'altra particolarit\u00e0 \u00e8 rappresentata dal ruolo che svolgono i lettori nella vita del giornale: essi sono spesso utilizzati come contributori (i rabcors, corrispondenti operai) o come diffusori (in seno al CDH, comitato di difesa de L'Humanit\u00e9). Per rispondere ai suoi bisogni finanziari, il giornale crea nel 1930 la f\u00eate de L'Humanit\u00e9. Nel 1937, la tiratura tocca il picco delle 350000 copie.\nIl 27 agosto 1939 il governo Daladier vieta la pubblicazione de \"L'Humanit\u00e9\" a seguito della sua approvazione del Patto Molotov-Ribbentrop.\n\"L'Humanit\u00e9\" nella Resistenza francese durante la Seconda Guerra mondiale (1939\u20131945).\nLe autorit\u00e0 di Vichy confermano il divieto di pubblicazione e l'occupazione tedesca obbliga il giornale alla clandestinit\u00e0 fino alla liberazione del 1944 (malgrado la domanda rigettata di ripubblicazione fatta nel giugno 1940 presso le autorit\u00e0 di occupazione tedesche), iniziativa sconfessata da numerosi militanti e poi dal Comintern, che lo aveva precedentemente permesso.\n\"L'Humanit\u00e9\" rimase clandestina per cinque anni (383 numeri diffusi per un totale di 200000 copie) svolgendo un importante ruolo nella Resistenza. Numerosi giornalisti della sua redazione morirono nella lotta contro l'occupante, come Gabriel P\u00e9ri (responsabile della rubrica internazionale, fucilato il 15 dicembre 1941 alla Fortezza di Mont-Val\u00e9rien), Lucien Sampaix e altri. Il giornale riapparve liberamente il 21 agosto 1944 durante l'insurrezione di Parigi.\n\"L'Humanit\u00e9\" dal 1945 al 1994.\nDopo il 1945, \"L'Humanit\u00e9\" ricuce con la situazione del primo dopoguerra. Organo centrale del Partito Comunista, la sua linea editoriale segue quella del partito e unisce informazione e campagne di mobilitazione.\nNel contesto della guerra fredda il giornale \u00e8 filosovietico. Quando l'Armata Rossa invade l'Ungheria e pone fine alla rivoluzione ungherese titola: \u00ab Budapest ritrova il sorriso \u00bb.\nIl 7 novembre 1956, mentre la situazione internazionale \u00e8 estremamente tesa (rapporto Chruschev al XX congresso del PCUS e avvio della destalinizzazione, intervento sovietico in Ungheria, crisi di Suez e guerra d'Algeria) la sede de \"L'Humanit\u00e9\" (e del Comitato Centrale del PCF) \u00e8 attaccata da manifestanti anticomunisti che tentano di incendiarla. Di fronte all'inerzia compiacente della polizia schierata in forze, la sede \u00e8 difesa dal personale del giornale e dai militanti del Partito Comunista. Gli attacchi provocarono tre morti. Nel rendiconto, \"L'Humanit\u00e9\" fa un parallelo tra l'attacco contro i suoi locali e quelli che definisce i crimini dei contro-rivoluzionari ungheresi. Dal canto suo, il sindacato dei giornalisti proclama uno sciopero: nessun giornale usc\u00ec l'8 novembre.\nParallelamente, il giornale \u00e8 il solo quotidiano francese a sostenere le lotte di liberazione nazionale ovunque nel mondo, motivo per cui ne fu vietata la pubblicazione specialmente durante le guerre Indocina e di Algeria. Gli articoli di Madeleine Riffaud dapprima sulla guerra d'Algeria, che le valsero un tentativo di attentato ad opera dell'OAS, e poi sul conflitto in Vietnam al seguito dei Vietcong illustrano bene le sue posizioni.\nNel 1945 la tiratura raggiunge le 400.000 copie e L'Humanit\u00e9 \u00e8 la punta di diamante della stampa comunista. In seguito le copie vendute scendono a 150.000 nel 1972, e a 107.000 nel 1986 parallelamente al declino di influenza del Partito Comunista ed alla crisi della stampa quotidiana.\n\"L'Humanit\u00e9\" dal 1994 ad oggi.\nDopo il XXVIII congresso del Partito comunista francese (1994), la dicitura \u00ab organo centrale del PCF \u00bb \u00e8 rimpiazzata da \u00ab giornale del PCF \u00bb. In occasione di una nuova formula nel 1999, la menzione del legame col partito \u00e8 eliminata. Il PCF resta secondo gli statuti \u00ab l'editore \u00bb del giornale ma la sua direzione non presiede pi\u00f9 ufficialmente all'elaborazione della sua linea editoriale. I militanti del PCF restano tuttavia molto implicati nella diffusione del giornale (principalmente per mezzo della vendita militante de \"L'Humanit\u00e9 Dimanche\").\nScesa a 46.000 copie nel 2002, \"L'Humanit\u00e9\" ha stabilizzato le vendite a un numero leggermente superiore a 50.000 copie. La sua sopravvivenza \u00e8 assicurata dal prodotto delle vendite e da appelli a sottoscrizioni regolari. Nel 2000 il giornale ha dovuto anche aprire il suo capitale a gruppi privati, senza che questo comportasse un loro potere decisionale sul giornale.\nPer colmare i debiti, stimati a 8 milioni di euro, il quotidiano tenta di vendere per 15 milioni di euro la sua sede a Saint-Denis, concepita dall'architetto Oscar Niemeyer e dove si era installato nel 1989. La redazione trasloca nel maggio 2008 in un palazzo nella stessa citt\u00e0, nei pressi dello Stade de France.\nLa vendita della sede, prevista per il 16 luglio 2008, non pu\u00f2 avvenire a causa della situazione economica catastrofica del giornale. Una sottoscrizione eccezionale \u00e8 lanciata allora da \"L'Humanit\u00e9\" e dalla direzione del PCF, con l'obiettivo di raccogliere 2 milioni di euro in tre mesi. In meno di un mese, la met\u00e0 della somma \u00e8 raggiunta."}
{"id": "305634", "revid": "2179318", "url": "https://it.wikipedia.org/wiki?curid=305634", "title": "Savoia-Marchetti S.M.84", "text": "Il Savoia-Marchetti S.M.84 \u00e8 stato un bombardiere medio/aerosilurante trimotore prodotto dall'azienda italiana Savoia-Marchetti nei primi anni quaranta ed impiegato dalla Regia Aeronautica durante la seconda guerra mondiale. Progettato come sostituto dell'ormai superato S.M.79 \"Sparviero\", si rivel\u00f2 deludente sotto molti aspetti non riuscendo ad eguagliare il suo predecessore.\nOriginariamente la designazione di Savoia-Marchetti S.M.84 era stata data ad un bimotore da trasporto passeggeri che vol\u00f2 nell'ottobre 1935. A questo prototipo fu per\u00f2 preferito il concorrente Fiat G.18 e l'S.84 non fu mai costruito in serie, lasciando cos\u00ec libera la numerazione.\nStoria.\nSviluppo.\nProgettato dall'ing. Marchetti, manteneva l'impostazione generale del suo predecessore, con fusoliera di sezione rettangolare e configurazione trimotore, ma in comune con l'S.M.79 aveva le sole semiali e il carrello principale. Presentava impennaggio bideriva, per consentire una maggiore stabilit\u00e0 in volo ed un miglior campo di tiro alla mitragliatrice dorsale, ora sistemata in una torretta Caproni-Lanciani \"Delta E\" girevole a 360\u00b0 in luogo dell'arma a limitato brandeggio presente nella caratteristica gobba dorsale dell'S.M.79.\nDisponeva inoltre di un vano bombe pi\u00f9 spazioso che consentiva di alloggiare gli ordigni orizzontalmente, al contrario dei precedenti modelli Savoia-Marchetti dove le bombe erano stivate verticalmente. Quest'ultima soluzione dava grave pregiudizio alla precisione del lancio, in quanto il flusso d'aria dovuto al moto dell'aereo investiva lateralmente le bombe in uscita dalla stiva, disperdendole su un'area pi\u00f9 estesa.\nL'apposita gondola per il puntatore, obbligatoria a causa della formula trimotore che impediva l'uso della parte frontale della fusoliera per disporvi tale postazione, era di forma pi\u00f9 aerodinamica rispetto a quella del vecchio S.M.79.\nNonostante le notevoli migliorie strutturali ed aerodinamiche, che lo rendevano un apparecchio decisamente pi\u00f9 moderno del precedente, e l'adozione di pi\u00f9 potenti Piaggio P.XI RC.40 da 1.000 CV il nuovo aereo si rivel\u00f2 poco pi\u00f9 che mediocre, con manovrabilit\u00e0 nettamente inferiore al suo predecessore e velocit\u00e0 di poco superiore.\nLa manovrabilit\u00e0, in particolare, era un requisito fondamentale per un aerosilurante perch\u00e9 indispensabile nelle brusche manovre evasive che si mettevano in atto dopo il lancio del siluro per sfuggire al tiro contraereo delle navi.\nAnche le mitragliatrici di bordo, di tipo Scotti, non erano ottimali in quanto facilmente soggette ad inceppamenti a differenza delle assai pi\u00f9 robuste ed affidabili Breda-SAFAT. L'S.M.79 si rivel\u00f2 quindi insostituibile e continu\u00f2 ad essere prodotto anche dopo l'assegnazione del primo ordine di 246 esemplari del nuovo S.M. 84. Ad ogni modo queste macchine prestarono onestamente servizio dal 1941 fino all'armistizio, sia in veste di bombardieri che di aerosiluranti.\nImpiego operativo.\nItalia e Mediterraneo.\nA partire dal secondo anno di guerra gli S.M.84 cominciarono ad affiancare nei reparti da bombardamento della Regia Aeronautica il CANT Z.1007bis, il Fiat B.R.20 ed anche l'S.M.79 che nel contempo passava ai reparti siluranti. Il 41\u00ba Gruppo Bombardamento Terrestre fu il primo reparto a ricevere gli S.M.84 nel febbraio del 1941 ed il 28 giugno successivo nasce la 282\u00aa Squadriglia con 4 esemplari aerosiluranti al comando del Capitano Marino Marini (aviatore).\nIl principale teatro operativo dell'S.M.84 fu il Mar Mediterraneo. L'unico successo come aerosilurante sembra essere quello vantato dagli aerei del 36\u00ba Stormo aerosiluranti che il 27 settembre 1941 riuscirono a silurare la corazzata HMS \"Nelson\", danneggiandola gravemente e mettendola fuori combattimento per parecchi mesi. Nel corso dell'azione lo stormo sub\u00ec gravi perdite, con sei degli undici velivoli impiegati risultati abbattuti. Tra essi anche quello del comandante di stormo, colonnello Riccardo Hellmuth Seidl, probabilmente abbattuto dal fuoco contraereo della corazzata Prince of Wales e dell'incrociatore Sheffield.\nDurante la primavera e l'estate del 1942, il 4\u00ba Gruppo Autonomo Bombardamento Terrestre svolse ripetute missioni di attacco contro bersagli a Malta. Il 12 maggio, tre S.M. 84 della 14\u00aa Squadriglia (pi\u00f9 quattro Junkers Ju 88 della Luftwaffe), scortati da caccia italiani e tedeschi, attaccarono l\u2019aeroporto di Ta' Qali. Tutti i bombardieri Savoia-Marchetti furono colpiti da Spitfire e Hurricanes di base sull'isola. I piloti della RAF rivendicarono la distruzione di due S.M.84 (scambiati per CANT Z.1007). In realt\u00e0 solo il trimotore pilotato dal Tenente Vinicio Vego Scocco fu abbattuto. Tre aviatori italiani si paracadutarono ma nessuno sopravvisse.\nIl 14 giugno 1942, 15 S.M.84 del 36\u00ba Stormo, decollati dalla Sardegna, attaccarono il convoglio proveniente da Gibilterra e diretto a Malta (operazione Harpoon), ma sei aerosiluranti non ritornarono alle basi.\nAltri tre S.M.84 del 4\u00ba Gruppo tornarono su Malta il 4 luglio 1942, per bombardare l'aeroporto di Luqa. I trimotori erano scortati da numerosi Messerschmitt Bf 109, Macchi M.C.202 e Reggiane Re.2001. Ma, attaccando da quota superiore e con il sole alle spalle, gli Spitfire del No. 249 \"Squadron\" della RAF riuscirono a infiltrarsi tra i caccia dell'Asse e a colpire duramente tutti e tre i Savoia-Marchetti (di nuovo, scambiati per CANT Z.1007), rivendicandone l'abbattimento. In realt\u00e0, il 4\u00ba Gruppo sub\u00ec due perdite: un S.M.84 della 15\u00aa Squadriglia, probabilmente quello pilotato dal Tenente Raffaele Notari, si schiant\u00f2 in mare aperto. Un secondo Savoia-Marchetti, della 14\u00aa Squadriglia, pilotato dal Sergente Maggiore Romolo Cristiani, precipit\u00f2 su Ta 'Garda. Il terzo S.M.84, invece, riusc\u00ec a tornare in Sicilia.\nNonostante le ripetute perdite, dall'autunno del 1942 gli aerei furono progressivamente tolti dall'aerosiluramento e passati al bombardamento. Gli esemplari ancora efficienti nel 1943 vennero relegati ad impieghi secondari. All'ordine originale di 246 esemplari se ne aggiunsero altri per un totale di 309 effettivamente consegnati alla Regia Aeronautica in varie versioni.\nSlovacchia.\nUn lotto di 6 esemplari tra S.M.84 e S.M.84bis vennero forniti all'aeronautica slovacca, in un periodo successivo al 1942.\nVersioni.\nS.M.84 prima versione avviata alla produzione in serie. Equipaggiata con motori Piaggio P.XI RC.40 radiali a 14 cilindri raffreddati ad aria da 1.000 CV.\nS.M.84bis versione dotata di ala modificata con diedro positivo e altre migliorie alla cabina di pilotaggio, agli scarichi dei motori e al sistema di sgancio dei siluri.\nS.M.84ter versione con ala maggiorata e motori Piaggio P.XII RC.35 radiali a 18 cilindri raffreddati ad aria da 1.500 CV al decollo e 1.350 CV a 3.500 metri di quota. Prodotta in un solo esemplare.\nSu alcuni esemplari furono installati motori Alfa Romeo 128 RC.18 da 860 CV ciascuno."}
{"id": "305635", "revid": "101768", "url": "https://it.wikipedia.org/wiki?curid=305635", "title": "Ens\u014d", "text": "Ens\u014d (\u5186\u76f8) \u00e8 una parola giapponese che significa \"cerchio\". . Esso simboleggia l'illuminazione, la forza, l'universo.\n\u00c8 ritenuto da molti che l'indole dell'artista sia completamente rivelata dal modo in cui disegna questo cerchio; inoltre si ritiene che solo chi sia mentalmente e spiritualmente completo possa disegnare un vero \"ens\u014d\". Alcuni artisti disegnano un \"ens\u014d\" ogni giorno, come una sorta di diario spirituale.\nAlcuni disegnano l\"'ens\u014d\" con un'apertura nel cerchio, mentre altri lo completano. L'apertura potrebbe simboleggiare che questo cerchio non sia separato dal resto delle cose ma faccia parte di qualcosa di pi\u00f9 grande, come in una corrispondenza biunivoca.\nL\"'ens\u014d\" \u00e8 un simbolo sacro nel buddhismo zen, ed \u00e8 spesso usato dai maestri zen come firma nelle loro opere."}
{"id": "305645", "revid": "30610", "url": "https://it.wikipedia.org/wiki?curid=305645", "title": "Sergio", "text": "Origine e diffusione.\nTrae origine dal gentilizio latino \"Sergius\", dall'etimologia incerta; tale nome potrebbe significare \"servo\" o \"guardiano\" (dal latino \"servare\", \"custodire\"), ma pi\u00f9 probabilmente \u00e8 di origini etrusche ormai indecifrabili.\nEra il nome portato dai membri della \"Gens Sergia\", alla quale appartenne Lucio Sergio Catilina, che secondo la leggenda discendeva dal troiano Sergesto, e appare anche brevemente negli \"Atti degli apostoli\" (), dove \u00e8 citato il proconsole Sergio Paolo.\nDivenuto in epoca imperiale romana nome personale, si diffuse ampiamente nell'impero bizantino nella forma greca \u03a3\u03b5\u03c1\u03b3\u03b9\u03bf\u03c2 (\"Sergios\"); il culto di vari santi cos\u00ec chiamati (come il martire romano san Sergio, da cui prende il nome la citt\u00e0 di Sergiopoli, e san Sergio di Radone\u017e, considerato il padre del monachesimo russo), e poi la fama dei quattro Papi e dei vari duchi di Amalfi e di Napoli cos\u00ec chiamati ha sostenuto l'uso del nome nel corso dei secoli, ma la popolarit\u00e0 vera e propria \u00e8 recente, iniziata a partire dall'Ottocento grazie alla tradizione letteraria russa, dove \u00e8 molto ricorrente nella forma \u0421\u0435\u0440\u0433\u0435\u0439 (\"Sergej\"). Ad oggi \u00e8 diffuso in tutta Italia, soprattutto nel Nord e nel Centro.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "305650", "revid": "644638", "url": "https://it.wikipedia.org/wiki?curid=305650", "title": "Severo (nome)", "text": "Origine e diffusione.\nContinua il \"cognomen\" romano \"Severus\", letteralmente \"severo\", \"inflessibile\", \"austero\", \"rigido\". I prenomi Severiano e Severino sono suoi derivati indicanti appartenenza (\"di Severo\"), sebbene il secondo possa essere ad oggi considerato un suo diminutivo.\nIn Italia \u00e8 attestato ovunque, con maggior frequenza al Nord, sostenuto dal culto verso numerosissimi santi.\nOnomastico.\nL'onomastico si pu\u00f2 festeggiare in memoria di vari santi, alle date seguenti:\nPer quanto riguarda la forma femminile Severa, si contano invece le sante seguenti:"}
{"id": "305651", "revid": "35804", "url": "https://it.wikipedia.org/wiki?curid=305651", "title": "Koror", "text": "Koror \u00e8 uno dei 16 stati in cui si divide Palau.\nGeografia fisica.\nLo Stato di Koror \u00e8 costituito da numerose isole ed isolette (circa una trentina) che si trovano subito a sud di Babeldaob, l'isola principale delle Palau, per una superficie totale di 18\u00a0km\u00b2. Diverse di queste isole sono collegate tra loro da ponti grazie alla loro vicinanza. Sull'isola principale, Koror (detta anche Isola di Oreor), si trova la citt\u00e0 pi\u00f9 grande del paese, gi\u00e0 capitale, chiamata anch'essa Koror. Essa \u00e8 collegata con:\nNello Stato di Koror ci sono 22 hotel e 8 motel.\nStoria.\nIl 7 ottobre 2006 la cittadina di Melekeok (sull'isola di Babeldaob) \u00e8 diventata la nuova sede del governo di Palau, sostituendo Koror come capitale."}
{"id": "305657", "revid": "125684925", "url": "https://it.wikipedia.org/wiki?curid=305657", "title": "Horst Wessel", "text": "Biografia.\nI primi anni e l'adesione alla causa nazista.\nNato nel 1907 a Bielefeld da un pastore protestante, Ludwig Wessel, Wessel segu\u00ec poco tempo dopo la famiglia a Berlino, dove il padre aveva ricevuto l'incarico di dirigere la parrocchia di San Nicola. Durante la prima guerra mondiale il padre serv\u00ec al fianco del maresciallo Paul von Hindenburg, di cui diventer\u00e0 amico personale, mentre Horst frequentava varie associazioni patriottiche giovanili. Nel 1925 entr\u00f2 a far parte della sezione berlinese delle Sturmabteilung (SA), inizi\u00f2 gli studi universitari alla facolt\u00e0 di diritto e venne ammesso nell'associazione studentesca \"Corps Normannia Berlin\".\nLa madre, nel frattempo rimasta vedova, non condivideva le idee di Horst, che si trasfer\u00ec a Vienna nel 1928 per continuare gli studi. L'attenzione che, nel frattempo, aveva suscitato in Josef Goebbels, gli fece ottenere l'incarico di organizzare la Hitlerjugend (HJ) nella capitale austriaca. Tornato a Berlino, fece rapidamente carriera nella SA fino alla qualifica di Sturmf\u00fchrer. Con la sua unit\u00e0 organizzava spedizioni propagandistiche nella regione del Brandeburgo. Partecip\u00f2 a tutti i congressi del NSDAP, alla guida della propria sezione. Si fidanz\u00f2 con Erna Jaenke, con la quale and\u00f2 a convivere, nonostante il parere contrario della madre di lui, che decise di non pagargli pi\u00f9 gli studi. Wessel dovette quindi accettare qualsiasi tipo di lavoro per poter vivere, pur continuando la militanza nelle SA.\nL'omicidio.\nLa sera del 14 gennaio 1930 Wessel fu colpito da un colpo di pistola al volto. Immediatamente portato all'Ospedale di Friedrichshain agonizz\u00f2 per pi\u00f9 di un mese, durante il quale ricevette le continue visite della sorella Inge, di Joseph Goebbels e del Principe Augusto Guglielmo di Prussia, prima di morire di setticemia il 23 febbraio 1930.\nAlbrecht H\u00f6hler (detto Ali), un attivista locale del KPD, insieme a Salli Eppestein ed Else Coehn, furono riconosciuti colpevoli del delitto. H\u00f6hler fu condannato a sei anni di prigione, per poi venire ucciso da uomini delle SA all'avvento del regime nazista, nel 1933; gli altri due furono condannati a tre anni di reclusione.\nIl KPD neg\u00f2 ogni coinvolgimento nell'omicidio, individuando il movente in una lite fra Wessel e la sua padrona di casa per il pagamento dell'affitto. La proprietaria dell'abitazione, vedova di un leader comunista locale, avrebbe chiesto aiuto ai vecchi compagni del marito per aver ragione dell'affittuario. Secondo un'altra versione l'assassino di Wessel fu un rivale in amore; un'ulteriore versione infine attribuisce l'omicidio ad una vendetta per l'uccisione del diciassettenne comunista Camillo Ross, avvenuta nei giorni precedenti.\nIl funerale.\nL'assassinio di Horst Wessel provoc\u00f2 una reazione a livello nazionale del NSDAP, che dispose grandiosi funerali organizzati da Goebbels in onore del militante assassinato e per mostrare la capacit\u00e0 di disciplina del partito in occasione di grandi manifestazioni.\nLa memoria.\nDopo la cerimonia funebre, la tomba della famiglia Wessel fu modificata, e serv\u00ec da supporto ad un monumento in bronzo che rappresentava una bandiera issata.\nQuesta simboleggiava la canzone \"Die Fahne hoch\" (\"In alto la bandiera\"), scritta da Horst stesso e pubblicata il 29 settembre 1929 sul giornale di Goebbels, \"Der Angriff\" (\"L'attacco\"), e ricordava i nazionalsocialisti caduti sotto gli spari del \"Fronte Rosso\" e della \"Reazione\". La tomba di Horst Wessel, nel cimitero di San Nicola, divent\u00f2 luogo di visita per ogni militante di passaggio a Berlino, allo stesso modo della Feldherrnhalle di Monaco.\nAl nome di Horst Wessel furono dedicate numerose strade in tutto il Paese. A Berlino, B\u00fclowplatz venne rinominata in \"Horst-Wessel-Platz\" (oggi Rosa-Luxemburg-Platz), cos\u00ec come la corrispondente stazione della U-Bahn. Il quartiere Friedrichshain di Berlino fu rinominato \"Horst-Wessel-Stadt\", nome che conserv\u00f2 fino al 1945. Gli furono intitolati anche l'ospedale dove mor\u00ec (nei pressi dell'attuale \"Volkspark Friedrichshain\") e alcune unit\u00e0 militari: nel 1944 presero il suo nome una divisione di Waffen-SS, la 18\u00aa SS Freiwilligen Panzergrenadier, impegnata in combattimento sul fronte orientale, e uno stormo di caccia pesanti della Luftwaffe, il 26\u00ba Zerst\u00f6rer-Geschwader. Una nave scuola della Classe Gorch Fock che portava il suo nome \u00e8 attualmente in servizio per la guardia costiera degli Stati Uniti sotto il nome \"Eagle\".\nL'anniversario della sua morte divenne uno degli appuntamenti ufficiali pi\u00f9 importanti del Nazionalsocialismo. .\nAlcuni membri della Hitlerjugend si fecero sterminare sulla tomba di Horst Wessel per non abbandonare le sue spoglie al nemico."}
{"id": "305658", "revid": "1234826", "url": "https://it.wikipedia.org/wiki?curid=305658", "title": "Silvestro", "text": "Origine e diffusione.\nDeriva dal nome latino \"Silvester\", tratto dall'omonimo aggettivo, con il significato di \"silvestre\", \"che vive nei boschi\", \"che proviene dalla selva\" (in quanto basato sul termine \"silva\", \"selva\", \"bosco\"); altro significato attribuito, per estensione, \u00e8 quello di \"rozzo\", \"selvatico\", \"rurale\".\nSilvestro condivide la stessa etimologia dei nomi Silvio, Silvano, Silverio e Selvaggia, tutti riconducibili alla radice \"selva\". La forma inglese \"Silvester\" era in uso fin dal Medioevo, ma divenne pi\u00f9 rara dopo la riforma protestante; attualmente \u00e8 pi\u00f9 usata la forma \"Sylvester\".\nOnomastico.\nL'onomastico si festeggia il 31 dicembre in ricordo di san Silvestro I, papa. Con lo stesso nome si ricordano anche, alle date seguenti:"}
{"id": "305659", "revid": "111729528", "url": "https://it.wikipedia.org/wiki?curid=305659", "title": "Enso", "text": ""}
{"id": "305660", "revid": "1305772", "url": "https://it.wikipedia.org/wiki?curid=305660", "title": "Freestyle", "text": "Freestyle, espressione di lingua inglese che significa \"stile libero\", pu\u00f2 riferirsi a:"}
{"id": "305670", "revid": "47767", "url": "https://it.wikipedia.org/wiki?curid=305670", "title": "Silvio", "text": "Origine e diffusione.\nDeriva dal nome latino \"Silvius\", basato sul termine \"silva\" (\"selva\", \"bosco\"), a cui risale un'ampia gamma di nomi inclusi Silvano, Silverio, Silvestro e Selvaggia; il suo significato pu\u00f2 essere interpretato come \"che vive nel bosco\", \"che proviene dai boschi\". \nIn Italia gode di ottima diffusione in tutto il territorio nazionale; la forma Silvo \u00e8 toscana, le forme inizianti in \"Selv-\" sono proprie dell'Emilia-Romagna e Pesarese. Il suo utilizzo \u00e8 dovuto principalmente al culto dei vari santi cos\u00ec chiamati, e solo in misura minore come ripresa di figure letterarie o classiche (come Silvio, il primo figlio di Enea e di Lavinia citato nell'\"Eneide\").\nOnomastico.\nL'onomastico pu\u00f2 essere festeggiato in ricordo di pi\u00f9 santi, alle date seguenti:"}
{"id": "305675", "revid": "125856106", "url": "https://it.wikipedia.org/wiki?curid=305675", "title": "Power Rangers Dino Thunder", "text": "Power Rangers Dino Thunder \u00e8 una serie TV americana appartenente al franchise \"Power Rangers\", di cui costituisce la decima serie. \nLa serie \u00e8 prodotta dalla BVS Entertainment e trasmessa dal 14 febbraio al 20 novembre del 2004 su ABC Family, e vede il ritorno di Jason David Frank nei panni di Tommy Oliver (uno dei protagonisti delle prime stagioni) e la trasmissione del 500\u00ba episodio del franchise, in cui viene riassunta la storia delle stagioni passate con spezzoni d'archivio.\nCome la prima stagione di \"Mighty Morphin Power Rangers\" anche \"Dino Thunder\" utilizza il footage di una serie di \"Super Sentai\" basata sui dinosauri come simboli dei protagonisti (in questo caso si tratta \"Bakury\u016b Sentai Abaranger\" del 2003).\nIn Italia la serie \u00e8 approdata nell'autunno 2005 sul canale satellitare ABC Family e in chiaro su K2 dal 15 giugno 2009.\nTrama.\nOrmai trentenne, Tommy Oliver, il pi\u00f9 longevo dei Power Rangers, si dedica all'insegnamento della paleontologia in un liceo di Reefside (California). Una serie di eventi fanno avvicinare tre suoi alunni (il calciatore Conner McKnigth, il genio del computer Ethan James e la cantante Kira Ford) alle Dino Gemme, pietre dotate di superpoteri che Oliver nasconde in una base computerizzata sotto la sua casa.\nQuando Oliver scopre che le gemme sono entrate a contatto col DNA dei tre ragazzi ne racchiude i poteri in morphers che permettono ai ragazzi di diventare dei combattenti. In seguito anche Tommy, dopo aver trovato la dinogemma nera dell'invisibilit\u00e0, ritorner\u00e0 ad essere un power ranger. Poco dopo un altro amico dei ragazzi Trent diverr\u00e0 un power ranger, per una prima parte nemico dei rangers, per poi unirsi alla squadra.\nCon l'aiuto di Tommy e di altri alleati i tre ragazzi combatteranno il terribile e tirannico scienziato pazzo Mesogog che, con l'aiuto dei suoi generali Elsa e Zeltrax e dei mutanti creati da esperimenti genetici, intende riportare la Terra all'epoca dei dinosauri.\nAltri alleati dei rangers sono Hayley Ziktor, consulente e esperta dei computer la quale fornir\u00e0 varie attrezzature ai ragazzi per combattere i mostri, e Anton Mercer, uno scienziato vecchio amico di Tommy e alter ego di Mesogog creatore dei DinoZords.\nTrasformazioni.\nI cinque rangers si possono trasformare in power rangers grazie al potere delle dino gemme. A quello stadio possono aumentare il loro potere arrivando alla modalit\u00e0 superdino, dove appaiono degli aculei bianchi (o gialli) su tutto il corpo, anche se la forma pu\u00f2 cambiare di ranger in ranger. Questa modalit\u00e0 ha numerose varianti:\nDopo la modalit\u00e0 superdino, il red ranger Conner, grazie allo scudo del trionfo, acquisisce il potere triassico e raggiunge un nuovo livello di forza, dove ha una dimensione tutta sua. Inoltre, si pu\u00f2 ulteriormente trasformare nella modalit\u00e0 \"Battlizer\", dove diventa potentissimo e pu\u00f2 eseguire colpi come la \"girandola del dragone\" o (il suo colpo pi\u00f9 forte) \"l'iperraggio\"."}
{"id": "305678", "revid": "695564", "url": "https://it.wikipedia.org/wiki?curid=305678", "title": "Jason McCaslin", "text": ""}
{"id": "305679", "revid": "47767", "url": "https://it.wikipedia.org/wiki?curid=305679", "title": "Smeralda", "text": "Origine e diffusione.\n\u00c8 un nome augurale che riprende il nome di una pietra preziosa, lo smeraldo. Il termine \"smeraldo\" deriva dal latino \"smaragdus\", a sua volta dal greco \u03c3\u03bc\u03ac\u03c1\u03b1\u03b3\u03b4\u03bf\u03c2 (\"smaragdos\", \"gemma verde\", indicante tanto lo smeraldo quanto la malachite); la radice sta nel termine semitico \"baraq\", \"splendore\".\nMolto diffusa \u00e8 la forma \"Esmeralda\", di origine propriamente spagnola. La forma inglese \"Emerald\", pi\u00f9 che una variante, \u00e8 una ripresa diretta del nome inglese dello smeraldo. Il nome Esme pu\u00f2 in alcuni casi rappresentare un suo ipocoristico.\nOnomastico.\nL'onomastico si pu\u00f2 festeggiare il 20 gennaio in ricordo di santa Eustochia Smeralda Calafato, badessa delle clarisse."}
{"id": "305681", "revid": "124535342", "url": "https://it.wikipedia.org/wiki?curid=305681", "title": "R\u00f6mer", "text": "Il R\u00f6mer, da 600 anni, \u00e8 il municipio della citt\u00e0 di Francoforte sul Meno, nel Land dell'Assia, in Germania.\nCominciato da due case unite perpendicolarmente, nel corso dei secoli fu ingrandito enormemente. Oggi comprende 11 edifici che si sviluppano attorno a 6 cortili.\nIl R\u00f6mer divenne anche il luogo dove si svolgevano i negoziati preliminari per l'elezione dei re e degli imperatori tedeschi. L'assemblea nazionale del 1848 inizialmente volle incontrarsi nella \"Kaiser saal\" (Sala Imperiale), prima di doversi trasferire alla Paulskirche per ragioni di spazio.\nIl complesso ha la sua facciata principale sulla storica piazza del R\u00f6merberg e rappresenta uno dei pi\u00f9 belli e antichi palazzi comunali della Repubblica; con la sua caratteristica facciata a tre frontoni, \u00e8 uno dei simboli della citt\u00e0.\nStoria e descrizione.\nOrigini.\nIl vecchio municipio, menzionato per la prima volta in un documento il 25 maggio 1288 con la menzione \"Domus Consilii Frankenvordensis\", si ergeva nel punto in cui si trova oggi la torre della cattedrale. Tuttavia col crescere della citt\u00e0 e delle sue attivit\u00e0, l'edificio era diventato troppo esiguo nel XIV secolo, cos\u00ec, dal 1329, sempre pi\u00f9 frequentemente, il consiglio tenne le sue sedute in altre case fra le quali l\"'Haus zum R\u00f6mer\", del 1322, nella piazza del R\u00f6merberg, pi\u00f9 grande e molto pi\u00f9 rappresentativa del vecchio municipio.\nLe voci sull'inadattabilit\u00e0 del vecchio edificio arrivarono fino all'imperatore. Cos\u00ec il 20 giugno 1329, Ludovico il Bavaro concesse alla citt\u00e0 di Francoforte il permesso di costruire \"ein ander Rathuse\" (un altro municipio) e vi concesse espressamente un prestito. Tuttavia il disastro naturale del \"Magdalenenhochwasser\" (diluvio Maddalena) del 1342, la peste nera del 1349, la rivolta delle corporazioni degli anni 1355-68 e la sconfitta a Kronberg nel 1389, assorbirono tutte le finanze cittadine.\nAllora si decise di abbandonare il progetto di costruzione e di acquistare un edificio gi\u00e0 in loco, la casa \"Zum R\u00f6mer\" e quella perpendicolarmente adiacente \"Zum Goldenen Schwann\" (al Cigno d'oro), che gi\u00e0 da decenni erano usate dal Consiglio. Cos\u00ec il Cavalier Rudolf von Sachsenhausen, sindaco di Francoforte, inizi\u00f2 le trattative con la famiglia di mercanti proprietaria. Kunz zum R\u00f6mer e suo fratello accettarono l'offerta del sindaco e mercoled\u00ec 11 marzo 1405 le due case passano formalmente al Consiglio cittadino. Da quel momento l'edificio assunse il nome di \"R\u00f6mer\", e venne continuamente ingrandito nei secoli, acquistando man mano altri edifici adiacenti.\nNel 1435, la citt\u00e0 acquist\u00f2 la \"Haus Frauenrode\", dietro l'edificio principale, e la \"Haus Alt-Limpurg\", a sinistra del R\u00f6mer; nel 1510 venne aggiunta la \"Haus Viole\" e nel 1542 la \"Haus Schwarzenfels\", tutti architettonicamente collegati.\nNel 1596, il consiglio comunale acquist\u00f2 la \"Haus Wanebach\", accanto al Goldenen Schwan, e l\"'Haus L\u00f6wenstein\", edificio a destra dell'Haus zum R\u00f6mer.\nModifiche ottocentesche.\nNel corso dei secoli il complesso degli edifici crebbe notevolmente, inglobando quasi l'intero isolato compreso fra il R\u00f6merberg, la Paulsplatz e Limpurgergasse. Nel 1843 furono aggiunte le due case d'angolo del R\u00f6merberg: la \"Haus Frauenstein\" e la \"Salzhaus\". Nel 1878, il sindaco Franz Adickes decise di dotare l'edificio dell'attuale facciata neogotica col balconee.\nAllo stesso tempo, le case posteriori Frauenrode e Viole furono demolite e sostituite da un massiccio nuovo edificio, il \"Neues Rathaus\" (\"Municipio Nuovo\"). Questo nuovo palazzo, le cui due ali sono divise dalla Braubachstrasse, fu dotato di un ponte che collegava le due parti scavalcando la strada: il \"Seufzerbr\u00fccke\". I cittadini di Francoforte, che pagavano le tasse nell'ala nord, denominarono questo ponte coperto il \"Ponte dei Sospiri\", in riferimento al pi\u00f9 famoso Ponte dei Sospiri di Venezia. Anche le due torri dell'ala sud attiravano soprannomi: la torre maggiore era detta \"Langer Franz\" (Alto Franz) in riferimento all'ambizioso sindaco della citt\u00e0, e la minore \"Kleiner Cohen\" (Piccolo Cohen) da una canzone popolare dell'epoca.\nLa Guerra.\nLa notte del 22 marzo 1944, il R\u00f6mer, insieme al resto del centro di Francoforte, fu in gran parte distrutto in uno dei pi\u00f9 pesanti bombardamenti alleati della seconda guerra mondiale. Quando l'edificio fu ricostruito dopo la guerra, le case Alt-Limpurg, R\u00f6mer e L\u00f6wenstein, la cui struttura del tetto aveva in parte resistito all'attacco, furono restaurate in una forma semplificata. Le case Frauenstein e Salzhaus, completamente distrutte, furono ricostruite in uno stile moderno. Il R\u00f6mer fu riaperto nel 1955 dal presidente Theodor Heuss.\nNei decenni successivi la facciata fu restaurata altre due volte, nel 1974 e nel 2005, e le case sul R\u00f6merberg riacquistarono l'aspetto neogotico del 1900. Anche l'interno fu ridisegnato. Nel 1988 \u00e8 stata completata la ristrutturazione della sala riunioni del consiglio comunale.\nArchitettura.\nIl complesso, molto eterogeneo, occupa complessivamente circa 10.000 metri quadrati ed \u00e8 composto da undici edifici che circondano sei cortili. Il fronte principale si affaccia sulla piazza del R\u00f6merberg. Molto danneggiato dai bombardamenti aerei del 1944, venne restaurato, spesso in maniera semplificata.\nFacciata principale.\nLa famosa facciata a tre frontoni, presenta elementi di stile medievale. L'angolo sinistro dell'Alt-Limpurg \u00e8 la statua della cosiddetta \"Frankfurtia\", allegoria femminile della citt\u00e0. Nel mezzo, la \"Haus zum R\u00f6mer\" mostra quattro statue sotto baldacchini dorati, raffiguranti quattro imperatori del Sacro Romano Impero: Federico Barbarossa (il primo imperatore ad essere eletto a Francoforte); Ludovico il Bavaro (che diede i diritti di convenzione alla citt\u00e0 e ne permise una sua espansione); Carlo IV di Lussemburgo (che fece di Francoforte la sede del voto dell'elezione imperiale) e Massimiliano II d'Asburgo (il primo imperatore ad essere incoronato nel Duomo di Francoforte). Al di sopra sono due stemmi della citt\u00e0, un quadrante d'orologio e una torretta campanaria.\nIl balcone fu aggiunto dopo la ricostruzione del 1900, in sostituzione di un tetto in legno. Il balcone era ed \u00e8 utilizzato come palcoscenico pubblico per visite di stato ed eventi sportivi.\nSale interne.\nR\u00f6merhalle e Schwanenhalle.\nQueste due sale si trovano al piano terra delle case R\u00f6mer e Goldenen Schwann, accessibili direttamente dall'ingresso principale sul R\u00f6merberg. Le due sale sono le pi\u00f9 antiche stanze dell'edificio e, scampate alla guerra grazie alla loro massiccia fattura, sono rimaste praticamente invariate da 600 anni. Qui si svolsero le prime fiere del libro di Francoforte e qui gli orefici vendevano la loro merce preziosa (oro, argento, diamanti) durante le celebri Fiere di Francoforte.\nKaisersaal.\nForse \u00e8 la sala pi\u00f9 famosa del R\u00f6mer, la \"Kaisersaal\" o la \"Sala dell'Imperatore\", si trova sopra la R\u00f6merhalle, al primo piano. Durante il Sacro Romano Impero, vi si svolgevano i banchetti di incoronazione. Oggi la Kaisersaal \u00e8 famosa per la sua collezione di ritratti ottocenteschi di 52 imperatori, tra quello di Alberto I d'Asburgo e Ferdinando III d'Asburgo, opere di Eduard von Steinle."}
{"id": "305682", "revid": "298055", "url": "https://it.wikipedia.org/wiki?curid=305682", "title": "Artemis Fowl II", "text": ""}
{"id": "305683", "revid": "1718925", "url": "https://it.wikipedia.org/wiki?curid=305683", "title": "Sonia", "text": "Origine e diffusione.\n\u00c8 un adattamento del nome russo \u0421\u043e\u043d\u044f (\"Sonja\"), che \u00e8 un ipocoristico di \u0421\u043e\u0444\u044c\u044f (\"Sof'ja\", cio\u00e8 Sofia).\nQuesto nome venne utilizzato in diverse opere russe di grande successo, come \"Delitto e castigo\" di Dostoevskij (1866), \"Guerra e pace\" di Tolstoj (1865) e \"Zio Vanja\" di \u010cechov (1899), diffondendosi cos\u00ec in tutta Europa; in Italia \u00e8 attestato un po' prima verso la fine del 1800, ed \u00e8 ad oggi sparso nel Centro e nel Nord, specialmente in Toscana; anche in Scandinavia era popolare nella prima met\u00e0 del XX secolo.\nOnomastico.\nL'onomastico si festeggia lo stesso giorno del nome Sofia, ossia generalmente il 30 settembre in onore di santa Sofia, martire a Roma con le sue tre figlie."}
{"id": "305684", "revid": "712828", "url": "https://it.wikipedia.org/wiki?curid=305684", "title": "Alema Rar", "text": ""}
{"id": "305685", "revid": "1820443", "url": "https://it.wikipedia.org/wiki?curid=305685", "title": "Lenne (fiume italiano)", "text": "Il Lenne o Lama di Lenne \u00e8 un fiume lungo circa 24\u00a0km che attraversa il territori di Palagiano (TA).\nNasce in contrada la Giunta (torrente Lama di Lenne). Attraversa i boschi Romanazzi e i boschi di Marziotta. Sfocia in vicinanza del bosco del \"Pino di Lenne\", nella localit\u00e0 nota con il nome di \u201c\"Venti\"\u201d e finisce la sua corsa nel golfo di Taranto\nRiceve a destra il canale Marziotta.\nSullo spalto occidentale del fiume, \u00e8 ubicata la chiesa di Santa Maria di Lenne anteriore al mille."}
{"id": "305687", "revid": "712828", "url": "https://it.wikipedia.org/wiki?curid=305687", "title": "A'Sharad Hett", "text": ""}
{"id": "305689", "revid": "16758", "url": "https://it.wikipedia.org/wiki?curid=305689", "title": "Stella (nome)", "text": "Origine e diffusione.\nRappresenta in parte un nome affettivo di tradizione medievale derivato dell'italiano \"stella\", a sua volta dal termine latino omonimo. Venne adibito a nome proprio dal poeta del XVI secolo Philip Sidney per il suo sonetto \"Astrophil e Stella\", ma non divenne comune fino al XIX secolo.\nIn parte riflette anche la devozione per \"Maria Santissima della Stella\" e riprende l'epiteto della Madonna \"Stella del Mare\" (in latino liturgico \"Maris Stella\"), da cui il nome composto Stella Maris. Questa ultima interpretazione deriverebbe da una errata trascrizione della traduzione fatta da san Girolamo: egli tradusse il nome ebraico \u05de\u05b4\u05e8\u05b0\u05d9\u05b8\u05dd (\"Miryam\") in \"stilla maris\", \"goccia del mare\", che venne trascritto come \"stella maris\".\nLa variante Estella ricalca un antiquato nome spagnolo riferito alla parola \"estrella\", di medesimo significato. La variante Estelle deriva invece dal termine francese antico omonimo, sempre significante \"stella\"; piuttosto rara in inglese durante il Medioevo, il suo uso rifior\u00ec nel XIX secolo, forse grazie al personaggio di Estella Havisham nel romanzo di Dickens \"Grandi speranze\".\nLa forma maschile Stellario \u00e8 tipica della Sicilia, mentre va notato che il diminutivo inglese \"Essie\" \u00e8 condiviso col nome Ester. Dal punto di vista semantico, \u00e8 analogo ai prenomi Ester, Csilla, Citlalli, Ylli, Najm, Astro, Hoshi e Tara.\nOnomastico.\nL'onomastico si festeggia l'11 maggio in ricordo di santa Eustella (detta Stella), martire a Saintonge nel III secolo. Vi \u00e8 anche una beata, Maria Stella del SS. Sacramento, uccisa dai nazisti insieme ad altre dieci suore (le martiri di Nowogr\u00f3dek); sono ricordate collettivamente il 1\u00ba agosto."}
{"id": "305694", "revid": "1186766", "url": "https://it.wikipedia.org/wiki?curid=305694", "title": "Effetto vicinato", "text": "Nel gergo del marketing, l'espressione effetto vicinato o effetto neighbourhood (talvolta scritto nella forma americana \"neighborhood\") indica la tendenza secondo la quale persone aventi uno stile di vita e abitudini di consumo simili tendono a insediarsi negli stessi quartieri o zone territoriali. Questo principio viene ad esempio applicato per lo sviluppo di procedure software che applicano tecniche di segmentazione di mercato avanzate quali la segmentazione di mercato microgeografica computerizzata."}
{"id": "305696", "revid": "37038", "url": "https://it.wikipedia.org/wiki?curid=305696", "title": "Otite dell'orecchio medio", "text": ""}
{"id": "305701", "revid": "1543377", "url": "https://it.wikipedia.org/wiki?curid=305701", "title": "Universit\u00e0 della California a Los Angeles", "text": "L'Universit\u00e0 della California a Los Angeles (, conosciuta anche come UCLA) \u00e8 un'universit\u00e0 pubblica e di ricerca statunitense tra le pi\u00f9 importanti e prestigiose al mondo, che si trova a Los Angeles in California all'interno dell'area residenziale di Westwood.\nIstituita nel 1919 dalla trasformazione di un precedente istituto di educazione superiore, la \"State Normal School\", fondato nel 1882 per formare gli insegnanti, \u00e8 il secondo \"campus\" pi\u00f9 antico del sistema Universit\u00e0 della California, dopo quello di Berkeley.\nStoria.\nNel maggio 1881, dopo pressanti richieste da parte degli abitanti, la California Legislature autorizz\u00f2 la creazione di una seconda universit\u00e0 pubblica nella zona metropolitana di Los Angeles, per istruire insegnanti per la crescente popolazione della California del Sud.\nLa State Normal School apr\u00ec il 29 agosto 1882, dove attualmente c'\u00e8 la biblioteca centrale della citt\u00e0 (\"Los Angeles Public Library\").\nLa nuova struttura includeva una scuola elementare dove gli insegnanti che studiavano all'universit\u00e0 potevano esercitare le loro tecniche di insegnamento.\nNel 1914, la scuola fu spostata in un nuovo campus su Vermont Avenue a Hollywood. Nel 1917, il direttore Ernst Carrol Moore sugger\u00ec che la State Normal School diventasse il secondo campus della Universit\u00e0 della California.\nLa legge fu approvata il 23 marzo 1919, legge che trasform\u00f2 la scuola nella sede del sud della Universit\u00e0 della California (SBUC), e introdusse i corsi di laurea (secondo il sistema universitario americano, Undergraduate) in Lettere e Scienze.\nNel 1927 l'universit\u00e0 fu rinominata \"University of California at Los Angeles\", la parola \"at\" fu ufficialmente rimpiazzata da una virgola.\nNel 1958, come tutti gli altri campus del sistema universitario californiano, fu chiamata UCLA.\nAncora nel 1927 il campus fu spostato nella zona di Westwood. Le prime lezioni nel nuovo campus, di oltre , si tennero nel 1929, negli originari 4 edifici. Nel 1933 la UCLA pot\u00e9 rilasciare il \"master's degree\" e nel 1936 il PhD.\nNel 1934, dopo la morte di William Andrews Clark, Jr., la UCLA ricevette la sua prima donazione di una certa entit\u00e0, e ancora oggi una delle pi\u00f9 generose nella sua storia, la \"William Andrews Clark Memorial Library\". La collezione di rari libri e manoscritti include una delle maggiori collezioni di letteratura inglese, storia, e stampe d'arte del mondo.\nCampus.\nIl campus al momento comprende 163 edifici sparsi per un'area di , nella parte occidentale di Los Angeles, a nord del quartiere commerciale di Westwood e poco a sud del Sunset Boulevard e confina con i quartieri di Bel Air, Beverly Hills e Brentwood. Vi sono ampi prati, giardini con sculture e fontane, musei e una grande quantit\u00e0 di stili architettonici. \u00c8 diviso non ufficialmente in North Campus e South Campus, che si trovano tutti nella met\u00e0 occidentale del territorio dell'universit\u00e0.\nIl North Campus \u00e8 l'originario nucleo del campus, con una architettura pi\u00f9 classica, di stile italiano; vi hanno sede le facolt\u00e0 di arte, discipline umanistiche, scienze sociali, legge ed economia ed \u00e8 attraversato dal viale alberato di Dickinson Court. Il South Campus \u00e8 la sede delle facolt\u00e0 di Fisica, Biologia, Ingegneria, Psicologia, Matematica, Medicina e dello UCLA Medical Center.\nIl campus \u00e8 in continua evoluzione, con moltissimi progetti di ampliamento, che includono nuove aree residenziali, aule e laboratori e un nuovo ospedale. Le residenze per circa 8 000 studenti sono distribuite tra 14 complessi su una collinetta nella zona occidentale del campus, chiamata \"The Hill\". La Hill \u00e8 collegata al resto del campus da un percorso molto frequentato chiamato Bruin Walk, che divide a met\u00e0 il campus.\nLa vita degli studenti in questa zona \u00e8 gestita dal Office of Residential Life (ORL).\nI servizi comprendono 4 ristoranti e tre boutique-style eateries. Agli studenti sono garantiti, allo stato attuale delle cose, 3 anni di residenza nel campus, ma l'Housing Master Plan sta lavorando per garantire 4 anni di residenza per tutti gli studenti per il 2010.\nNel 2002 l'universit\u00e0 ha incominciato a costruire un nuovo complesso residenziale, Weyburn Terrace, per raccogliere tutti i laureati. Il nuovo complesso \u00e8 situato sul bordo occidentale di Westwood, a pochi isolati dal campus principale della UCLA, ed \u00e8 stato completato prima del semestre invernale del 2005. Weyburn Terrace permette alla UCLA di provvedere all'alloggio di circa la met\u00e0 dei laureati che arrivano e degli studenti professionali.\nL'Ackerman Union, il John Wooden Center, L'Arthur Ashe Health and Wellness center, lo Student Activities Center, Kerkhoff Hall, il JD Morgan Center, Il James Wes Alumni Center, e il Pauley Pavillion si affacciano sulla piazza principale del campus.\nL'edificio della Royce Hall, il pi\u00f9 monumentale del campus, fu costruito dall'architetto David Allison nel 1929, ispirandosi alla Basilica di Sant'Ambrogio di Milano.\nIl pi\u00f9 alto edificio del campus \u00e8 intitolato a Ralph Bunche, uno studente afro-americano, che ha ricevuto il premio Nobel per la pace nel 1950 per aver negoziato la pace tra gli israeliani e i palestinesi in Palestina. Un suo busto, all'entrata della Bunche Hall, sovrasta lo Sculpture Garden.\n\u00c8 stato il primo non europeo e il primo alunno della UCLA a essere insignito del premio\nIl campus ha un gran numero di parcheggi, sia sotterranei sia no, ma l'universit\u00e0 continua a lamentare una grave carenza di parcheggi, che \u00e8 accompagnata dalla carenza di alloggi della California meridionale. L'universit\u00e0 ha riservato i parcheggi allo staff e ad alcuni studenti, senza tenere conto della distanza del luogo di provenienza. Ci sono numerose strutture servite da autobus locali.\nCorsi di Laurea.\nLa UCLA \u00e8 organizzata nei seguenti College e scuole:\nLe scuole di tema medico, con il UCLA Medical Center e i centri di ricerca, sono noti con il nome di UCLA Center for Health Sciences.\nNel 2005 l'universit\u00e0 ha annunciato il suo piano di cinque anni per costruire un centro per lo studio delle cellule staminali in medicina e biologia. Lo Stato della California raramente concede finanziamenti a laboratori di questo tipo.\nIl The California NanoSystems Institute \u00e8 un altro progetto sviluppato in collaborazione con la University of California, Santa Barbara, per studiare il campo delle nanotecnologie.\nAmmissioni.\nNel 2004, studenti hanno richiesto l'ammissione alla UCLA per l'anno accademico 2005-2006, pi\u00f9 di ogni altra universit\u00e0 americana, e studenti sono stati accettati, una percentuale del 26,4%.\nLa media GPA e il punteggio SAT sono rispettivamente del 4,25 e di . La UCLA attualmente si posiziona prima nel sistema universitario californiano in quanto a selettivit\u00e0 degli studenti, percentuali di laureati e di abbandoni.\nUCLA, ARPANET e Internet.\nARPANET, la prima rete di computer del mondo, fu attivata il 21 novembre 1969 tra due nodi, uno al Leonard Kleinrock Lab alla UCLA, l'altro al Douglas Engelbart Lab allo Stanford Research Institute, a Menlo Park, California.\nGli Interface Message Processors nelle due sedi erano come i backbone del primo Internet.\nIl Kleinrock Lab, alla Boelter Hall, mand\u00f2 il primo messaggio online della storia. Vinton Cerf, insignito anche del Premio Turing, era un dottorando al dipartimento di informatica sotto Kleinrock nei primi anni settanta, e lavor\u00f2 anche ad ARPANET. Sar\u00e0 attivo successivamente anche con Bob Kahn nella stesura di \"A Protocol for Packet Network Intercommunication \" che porr\u00e0 le basi per il successivo sviluppo dello stack TCP/IP.\nNel 1988, Kleinrock guid\u00f2 il gruppo che produsse il report \"Toward a National Research Network\". Questo report fu presentato al Congresso e influenz\u00f2 l'allora senatore Al Gore tanto da essere ci\u00f2 che fond\u00f2 il documento \"High Performance Computing Act of 1991\", scritto proprio da Gore, che decret\u00f2 lo sviluppo di Internet negli anni novanta; in particolare condusse allo sviluppo di Mosaic, che fu finanziato dalla \"High-Performance Computing and Communications Initiative\".\nL'11 gennaio 1994, l'allora vicepresidente Al Gore illustr\u00f2 il progetto della amministrazione Clinton per lo sviluppo della \"Information Superhighway\" (superautostrada dell'informazione) alla Royce Hall della UCLA. Gore frequent\u00f2 successivamente la UCLA come \"visiting professor\" alla School of Public Policy and Social Research, del dipartimento di Policy Studies, nel 2001.\nAttivismo.\nNel 1995, 2001 e 2004 la rivista \"Mother Jones\" ha inserito la UCLA nella sua lista dei 10 campus pi\u00f9 \"impegnati\" (Top 10 Activist Campuses). La tradizione dell'impegno della UCLA si pu\u00f2 fa risalire al 1934, quando il rettore Ernest Moore dichiar\u00f2 la UCLA \"il peggiore focolaio del comunismo negli USA\" e sospese 5 membri della rappresentanza studentesca (\"student government\") per - si dice - \u201caver usato i loro uffici per aiutare le attivit\u00e0 rivoluzionarie della Lega Nazionale Studentesca, una organizzazione comunista che ha corrotto l'Universit\u00e0 per alcuni mesi\u201d. Pi\u00f9 di studenti si radunarono per protesta nel Royce Quad, e gli agenti di polizia del campus, cercando di zittire gli speaker, furono spinti tra i cespugli. La folla si disperse prima che fossero fatti arresti e il rettore Robert Sproul successivamente reintegr\u00f2 gli studenti ().\nMentre l'impegno studentesco alla UCLA negli anni quaranta sostenne gli Alleati nella seconda guerra mondiale, negli anni sessanta il campus si impegn\u00f2 contro la guerra del Vietnam. Le proteste alla UCLA ebbero inizio nel 1967, quando pi\u00f9 di 500 studenti manifestarono contro l'assunzione di laureati da parte della Dow Chemicals, che produceva il napalm, sostanza incendiaria usata dai soldati. Le proteste aumentarono con la prosecuzione della guerra.\nDurante l'anno accademico 1969-1970, varie organizzazioni attiviste furono infiltrate da agenti federali che provocarono dissidi tra di esse. Il 17 gennaio 1969, gli studenti e membri delle Pantere Nere John Huggins, 23 anni, e Bunchy Carter, 26, furono uccisi nella Campbell Hall da membri della United Slaves, una organizzazione rivale nella politica del \"black power\" capeggiata da Maulana Karenga. In seguito, si seppe che agenti della FBI si erano infiltrati in entrambi i gruppi e avevano esacerbato le tensioni, seguendo gli obiettivi del programma COINTELPRO.\nNel 1969, l'amministrazione dell'Universit\u00e0 della California licenzi\u00f2 Angela Davis, una femminista radicale, lettore presso il Dipartimento di Filosofia per essersi pubblicamente identificata come membro del Partito Comunista. La facolt\u00e0 scandalizzata minacci\u00f2 di rinunciare alle lezioni se la Davis non fosse stata riassunta e quasi studenti riempirono l'auditorium della Royce Hall quando la Davis fece la sua prima lezione, nonostante la decisione del rettore di screditarla. Gli studenti fecero una standing ovation per la professoressa venticinquenne. Il 22 ottobre, il vicerettore Charles Young conferm\u00f2 una sentenza della corte suprema di stato che annullava l'ordine del rettore di sospendere il corso della Davis. Otto mesi dopo, il vertice dell'universit\u00e0 di nuovo allontan\u00f2 la Davis dalla UCLA ().\nIl 5 maggio 1970 gli studenti, protestando contro la sparatoria della Kent State marciarono nel campus, vandalizzando alcuni edifici, tra cui uno del servizio militare universitario riservista ROTC (Reserve Officer Training Corps). Un incendio caus\u00f2 danni per dollari, distruggendo parte della Murphy Hall. Il rettore Young dichiar\u00f2 lo stato d'emergenza e chiam\u00f2 la polizia che fece 74 arresti; 12 persone rimasero ferite. Questa dimostrazione e molte altre nei campus delle diverse sedi della Universit\u00e0 della California provocarono la decisione dell'allora governatore Ronald Reagan di chiudere i college per la prima volta nella storia della California.\nIl dibattito politico nel campus negli anni ottanta si concentr\u00f2 primariamente sull'apartheid sudafricano, la politica USA in America Centrale e l'azione politica nello Stato. Negli anni novanta, gli studenti attivisti lavorarono sul tema della universit\u00e0 e sui problemi dello Stato della California, come il riconoscimento dei sindacati e l'immigrazione.\nNel novembre del 2006 la polizia colp\u00ec con un Taser uno studente della UCLA all'interno di un laboratorio informatico della Powell Library. La notizia ebbe ampio risalto sui media americani, anche grazie a un filmato che riprende l'intero avvenimento e in poco tempo si organizzarono manifestazioni per sensibilizzare l'opinione pubblica sull'argomento e per chiedere spiegazioni alle autorit\u00e0.\nIl 1\u00ba giugno del 2016 al campo avviene una sparatoria che si conclude con il suicidio dell'attentatore (descritto come uomo bianco vestito tutto di nero) e con la morte di due studenti.\nSport.\nLa UCLA \u00e8 una delle universit\u00e0 pi\u00f9 importanti e valide della NCAA, la federazione che organizza i tornei sportivi di squadre universitarie. Le squadre dell'universit\u00e0 sono chiamate \"Bruins\" e hanno divise blu e oro. I Bruins partecipano alla NCAA Division I-A come parte della Pacific-12 Conference. Le mascotte dei Bruins sono Joe e Josephine Bruin e gli \"inni sportivi\" sono \"Sons of Westwood\" e \"Mighty Bruins\".\nLa squadra di football americano dei Bruins gioca al Rose Bowl di Pasadena; il team vinse il titolo nazionale nel 1954. Le squadre maschili e femminili di pallacanestro e pallavolo giocano al Pauley Pavilion all'interno del campus. Quando Red Sanders venne alla UCLA come allenatore di football nel 1949 ridisegn\u00f2 le uniformi, aggiungendo un cerchio rosso sulle spalle - la \"UCLA Stripe\" - e schiarendo il tono del blu: Sanders pensava che rendesse meglio sul campo e in pellicola. Un giocatore di football americano della UCLA player, Gary Beban, ha vinto il trofeo Heisman, che \u00e8 un premio assegnato ogni anno al miglior giocatore di football di college. Tra i giocatori di football americano vi \u00e8 Troy Aikman.\nAl 2005, la UCLA ha vinto 118 campionati nazionali, inclusi 97 campionati NCAA, pi\u00f9 di ogni altra universit\u00e0. Tra questi campionati, alcune delle pi\u00f9 memorabili vittorie sono nella pallacanestro maschile. Con il leggendario allenatore John Wooden, la squadra di basket maschile della UCLA ha vinto 10 campionati NCAA (1964, 1965, 1967, 1968, 1969, 1970, 1971, 1972, 1973, e 1975) e un 11\u00b0 fu conquistato con l'allenatore Jim Harrick nel 1995. Dal 1971 al 1974, la squadra di basket maschile riusc\u00ec a vincere 88 partite consecutive. Tra gli atleti passati tra le file del team di pallacanestro della UCLA vi sono Gail Goodrich, Kareem Abdul-Jabbar, Bill Walton, Kiki Vandeweghe, Baron Davis, Reggie Miller, Russell Westbrook, Kevin Love, Jrue Holiday, Zach LaVine e Lonzo Ball. Dal 2019 sono allenati da Mick Cronin.\nOltre ai campionati di basket la UCLA ha vinto i campionati della NCAA Division I nei seguenti eventi:\nMaschile:\nFemminile:\nUCLA ha avuto delle medaglie in ogni olimpiade in cui ha partecipato. Nei giochi di Atene 2004, ha mandato 56 atleti, pi\u00f9 di ogni altra universit\u00e0, che hanno vinto 19 medaglie.\nLa rivale \"per tradizione\" della UCLA \u00e8 la University of Southern California. La Lexus Gauntlet \u00e8 una gara tra UCLA e USC nelle 18 discipline sportive in cui entrambe eccellono; nel 2005 e nel 2007, la UCLA ha vinto il trofeo.\nTradizioni ed eventi.\nIl Festival of Books (Festival dei libri) del giornale Los Angeles Times, una fiera di due giorni che si tiene l'ultimo weekend di aprile, \u00e8 il maggiore evento fieristico per autori ed editori della California e l'ingresso \u00e8 gratuito per tutti. \u00c8 organizzato in associazione con la UCLA e si tiene all'interno del campus.\nIl concerto UCLA Jazz Reggae Festival raduna musicisti di entrambi i generi per due giorni nel fine settimana del \"Memorial Day\". L'evento \u00e8 organizzato dalla \"Cultural Affairs Commission\" (CAC) della Undergraduate Students Association Council (USAC), una articolazione della ASUCLA.\nSpring Sing \u00e8 un altro show per studenti che si tiene al Los Angeles Tennis Center nel campus.\nLa UCLA Dance Marathon \u00e8 un evento annuale in cui allievi di scuole di danza si esibiscono per raccogliere fondi per la fondazione \"Elizabeth Glaser Pediatric AIDS\".\nEnti collegati.\nUCLA healthcare.\nL'istituto UCLA Medical Center \u00e8 in realt\u00e0 parte di una struttura sanitaria pi\u00f9 ampia, UCLA Healthcare, che opera anche con un ospedale a Santa Monica e altre sette cliniche nella contea di Los Angeles. Inoltre, la UCLA David Geffen School of Medicine usa due ospedali nella stessa contea come istituti universitari: l'\"Harbor-UCLA Medical Center\" e l'\"Olive View-UCLA Medical Center\". Nel 1981, l'UCLA Medical Center \u00e8 passato alla storia quando il professore associato Michael Gottlieb diagnostic\u00f2 per primo un disturbo sconosciuto, che venne poi chiamato AIDS. Al 2005, il giornale \"U.S. News and World Report\" ha giudicato l'UCLA Medical Center come migliore ospedale della regione occidentale degli USA per 16 anni consecutivi e come uno dei migliori del Paese ().\nAlloggi e ospitalit\u00e0.\nOltre ai normali studentati e collegi, la UCLA gestisce anche un piccolo hotel (\"UCLA Guest House\") e un centro conferenze (\"UCLA Conference Center\"), nella zona di San Bernardino vicino al Lago Arrowhead.\nChabad House.\nLa \"UCLA Chabad House\" \u00e8 un centro comunitario per studenti ebrei, amministrato dal movimento ebreo ortodosso Chabad. Creato nel 1969, \u00e8 stata la prima \"Chabad House\" presso un'universit\u00e0 americana. Nel 1980, tre studenti morirono in un incendio nella palazzina originale della \"UCLA Chabad House\". La costruzione odierna \u00e8 stata eretta in loro memoria. Completata nel 1984, la nuova palazzina \u00e8 stata la prima di molte \"Chabad House\" sparse per il mondo e stilizzate come riproduzioni architettoniche della residenza del Rebbe Lubavitch, il rabbino Menachem Mendel Schneerson al 770 Eastern Parkway di Brooklyn, New York.\nIl marchio UCLA.\nIl nome UCLA inoltre \u00e8 un marchio di una linea di abbigliamento e accessori: il fascino che ha, in particolare in alcuni stati asiatici, oltre che dall'eccellenza dell'istituto educativo, \u00e8 probabilmente legato all'immagine della California del Sud, terra solare e libera."}
{"id": "305726", "revid": "726373", "url": "https://it.wikipedia.org/wiki?curid=305726", "title": "Tourist Trophy", "text": "Il Tourist Trophy (solitamente abbreviato in TT) \u00e8 una corsa motociclistica che si corre, solitamente la prima settimana di giugno, sul circuito stradale dello Snaefell Mountain Course, circuito di sull'isola di Man. Nei primi anni del Novecento vi era una gara per automobili, ma questa venne poi trasferita in territorio britannico.\nDall'anno della sua prima edizione (1907), molte vittime si sono registrate tra i piloti che vi prendevano parte, date le numerose insidie insite nella pista, che si snoda per 60,7\u00a0km tra case, muretti, pali della luce e differenti condizioni climatiche, il tutto da ripetersi per pi\u00f9 giri a seconda della categoria. A tutto il 2015 il numero di piloti rimasti uccisi sul circuito ha toccato quota 143, contando anche due morti durante la parata storica che precede la corsa, a cui si aggiungono un ufficiale di gara e due spettatori.\nIl Tourist Trophy fu valido come Gran Premio di Gran Bretagna dalla prima edizione del Motomondiale nel 1949 e fino al 1976, quando venne escluso dal calendario iridato per l'eccessiva pericolosit\u00e0 del circuito. Dal 1977 al 1990 viene inserito nel calendario del campionato mondiale Formula TT, campionato creato proprio per dare visibilit\u00e0 a questa gara a seguito dell'esclusione dal motomondiale.\nStoria.\nDopo i primi anni dominati da piloti e case britanniche il Tourist Trophy aument\u00f2 la sua fama e vi cominciarono a giungere piloti da tutto il mondo ansiosi di misurarsi con gli specialisti inglesi; i piloti italiani, dopo la partecipazione (sotto licenza francese) di Giosu\u00e8 Giuppone nel 1909, fecero le prime comparse negli anni venti con Achille Varzi che, nel 1924, fu il primo a portare a termine un Tourist Trophy. La prima vittoria di un pilota italiano fu invece ad opera di Omobono Tenni che vinse in sella ad una Moto Guzzi 250 nel 1937.\nNegli anni in cui fece parte delle gare del motomondiale anche altri piloti italiani conquistarono importanti vittorie: tra di essi Carlo Ubbiali, Tarquinio Provini e Giacomo Agostini che, con 10 vittorie, fa parte dei piloti pi\u00f9 vittoriosi sull'Isola di Man. Lo stesso Agostini, al riguardo del TT disse: \"Per vincere al Tourist Trophy occorre fare le curve lente piano e le curve veloci forte\".\nLa gara richiam\u00f2 anche sempre pi\u00f9 l'interesse dei costruttori e, ad esempio, la Honda scelse l'Isola di Man per il debutto delle sue motociclette da corsa in Europa \nIl pilota pi\u00f9 vittorioso sul circuito \u00e8 Joey Dunlop, pilota britannico scomparso nel 2000 che \u00e8 riuscito a conquistare nella sua lunga carriera 26 successi, seguito da John McGuinness con 23 e dal pi\u00f9 volte campione del mondo Mike Hailwood con 14, mentre il primato di vittorie in una singola edizione (5 vittorie su 5 gare disputate) \u00e8 stato fatto registrare da Ian Hutchinson nell'edizione 2010 della corsa.\nSull'Isola di Man il TT viene vissuto come un rito, e come tale vive di cerimoniali e storie antiche. Tra le tradizioni da ricordare c'\u00e8 quella legata al tabellone segnatempi, un lunghissimo casellario di legno posto sul rettilineo del traguardo, che fin dal 1907 viene aggiornato con i tempi dei piloti dai giovani boy-scout dell'isola di Man; oppure quella che vedeva protagonista Gwen Crellin, soprannominata \"la Dama bianca\".\nClassifica totale dei vincitori del TT.\nFonte\nNei media.\nIl Tourist Trophy ha sempre ottenuto una forte attenzione da parte dei mezzi di comunicazione di massa e, di recente, \u00e8 stato protagonista di un film documentario intitolato , che narra dell'approccio alla gara di alcuni dei piloti di punta, con particolare interesse verso il britannico Guy Martin."}
{"id": "305730", "revid": "173617", "url": "https://it.wikipedia.org/wiki?curid=305730", "title": "Gianni Cucelli", "text": "Biografia.\nCarriera.\nIn ambito internazionale, il campione fiumano vinse storiche sfide con i migliori tennisti del periodo; vinse numerosi tornei internazionali ma fu molto discontinuo.\nRaggiunse tre volte i quarti di finale dell'open di Francia: nel 1947, nel 1948 e nel 1949, quando fu ammesso come testa di serie n. 3, dietro agli statunitensi Frank Parker (che avrebbe vinto il torneo) e Pancho Gonzales. Nel 1950 e nel 1952 si ferm\u00f2 agli ottavi di finale. Al torneo di Wimbledon raggiunse gli ottavi di finale nel 1949 e fu testa di serie n. 16 nel 1950.\nCon Marcello Del Bello form\u00f2 un doppio di grande valore tecnico internazionale: i due raggiunsero quattro volte i quarti di finale, sia al Roland Garros (1947, 1948, 1949, 1952) che a Wimbledon (1948, 1949, 1951, 1952); agli U.S. National Championships, nella loro unica partecipazione (1949), raggiunsero la semifinale.\nAgli Internazionali d'Italia, nel singolare, Cucelli raggiunse la finale nel 1951, quando perse dall'egiziano Jaroslav Drobn\u00fd in tre set. Sempre a Roma, fu due volte finalista, nel doppio, ma in coppia con Rolando Del Bello, fratello minore di Marcello: nel 1951, persero contro Jaroslav Drobn\u00fd e Dick Savitt e, nel 1952, ancora contro Drobn\u00fd e Frank Sedgman, in cinque set. Per la statistica, in coppia con Annalisa Bossi, si \u00e8 aggiudicato il torneo di doppio misto del 1950, ex aequo con Gussie Moran e Adrian Quist, essendo stato sospeso l'incontro di finale sul risultato di 6-3, 1-1 per gli avversari. \nIn Coppa Davis, quale giocatore della nazionale italiana nel periodo 1939-1954, Cucelli vinse 17 singolari e ne perse 11, oltre a 21 incontri vinti e 6 persi nel doppio. Ha fatto parte della squadra che, nel 1952, gioc\u00f2 le finali interzone sull'erba australiana, battendo l'India per 3-2 e perdendo con gli Stati Uniti per 5-0.\nVinse il campionato italiano, nel singolare, nel 1941 e, consecutivamente, dal 1945 al 1948; vinse anche nel doppio, con colleghi differenti, nel 1938, 1940, 1941, 1942, 1946, 1947, 1948.\nCaratteristiche tecniche.\nEra un tennista di grande qualit\u00e0 e temperamento, possedeva un gioco originalissimo anche se non proprio elegante ma sempre efficace. Era un grande atleta e lottatore: giocava solo per vincere e grazie alla sua determinazione e al suo talento tecnico fu un divo delle folle di appassionati in giro per il mondo.\n\u00c8 scomparso nel 1977 all'et\u00e0 di 60 anni. \u00c8 stato deposto in un colombaro del cimitero di Chiaravalle, a Milano."}
{"id": "305731", "revid": "842", "url": "https://it.wikipedia.org/wiki?curid=305731", "title": "Architettura supercomputer", "text": ""}
{"id": "305732", "revid": "767487", "url": "https://it.wikipedia.org/wiki?curid=305732", "title": "Orchestra di Piazza Vittorio", "text": "L'Orchestra di Piazza Vittorio \u00e8 un'orchestra multietnica nata nel 2002 all'interno dell'Associazione Apollo 11, un progetto sostenuto da artisti, intellettuali e operatori culturali che hanno voluto valorizzare il rione Esquilino di Roma, dove gli Italiani sono una minoranza etnica. L'Orchestra rappresenta una realt\u00e0 unica: \u00e8 la prima e sola orchestra nata con l'auto-tassazione di alcuni cittadini che ha creato posti di lavoro e relativi permessi di soggiorno per eccellenti musicisti provenienti da tutto il mondo, e promuove la ricerca e l'integrazione di repertori musicali diversi nonch\u00e9 spesso sconosciuti al grande pubblico, costituendo inoltre un mezzo di recupero e di riscatto per artisti stranieri che vivono a Roma, talvolta in condizioni di emarginazione culturale e sociale.\nIl gruppo nasce da un'idea di Mario Tronco, componente della Piccola Orchestra Avion Travel, e del documentarista Agostino Ferrente che ne filma in diretta la nascita e debutta il 24 novembre 2002 con il concerto di chiusura del Romaeuropa Festival.\nDalla sua nascita ad oggi l'Orchestra di Piazza Vittorio ha all'attivo oltre 1.300 concerti in tutto il mondo, 5 album (\"L\u2019Orchestra di Piazza Vittorio\"; \"Sona\" ; \"Il Flauto Magico secondo l\u2019OPV\", \"L\u2019Isola di Legno \", \"Credo\"), 3 spettacoli operistici (\"Don Giovanni di Mozart\"; \"Carmen\"; \"Il Flauto Magico\") e uno spettacolo autobiografico, \"Il Giro del Mondo in 80 minuti\".\nDal 2002 ad oggi oltre 100 musicisti provenienti da aree geografiche e da ambiti musicali molto diversi tra loro si sono incontrati realizzando progetti creativi e professionali che spesso hanno costituito per loro opportunit\u00e0 di riscatto sociale.\nL\u2019Orchestra promuove la ricerca e l\u2019integrazione di repertori musicali diversi.\n\"Il Flauto Magico\" secondo l'Orchestra di Piazza Vittorio.\nLo spettacolo, presentato in una prima fase con la sua sola \"overture\" nel 2007 e che ha visto il suo debutto mondiale nel 2009 al Festival Les Nuits de Fourvi\u00e8re a Lione, \u00e8 la rilettura de \"Il flauto magico\" di Wolfgang Amadeus Mozart, raccontato come fosse una favola musicale tramandata in forma orale e giunta in modi diversi a ciascuno dei musicisti.\nAl debutto Italiano al Romaeuropa Festival seguono spettacoli in teatri e festival italiani e internazionali, tra cui quelli di Parigi, Atene, Barcellona, Bahrein, Helsinki, Aix en Provence, Amsterdam e Rotterdam (dove l'Orchestra incide il \"live\" incluso nel libro \"Il Flauto Magico secondo l'Orchestra di Piazza Vittorio, \"Elliot Edizioni). Lo spettacolo ha avuto oltre 200 rappresentazioni in Italia e nel mondo.\nIl Flauto Magico secondo l'Orchestra di Piazza Vittorio \u00e8 diventato anche un film, per la regia di Mario Tronco e Gianfranco Cabiddu, prodotto da Paco Cinematografica e Denis Friedman Productions e presentato in anteprima alla XIII Festa del Cinema di Roma.\n\"Carmen\" secondo l'Orchestra di Piazza Vittorio.\nLo spettacolo, ispirato alla Carmen di George Bizet ha avuto tre allestimenti.\nNasce come produzione del Festival Les Nuits de Fourvi\u00e8re di Lyon D\u00e8partement du Rh\u00f4ne e Op\u00e9ra Th\u00e9\u00e2tre de Saint-\u00c9tienne nel 2013. Nel 2014, questo spettacolo apre la stagione operistica estiva del Teatro dell\u2019Opera di Roma alle Terme di Caracalla.\nNel 2015, le rielaborazioni musicali dello spettacolo confluiscono nella Carmen del regista Mario Martone, prodotta dal Teatro Stabile di Torino, in scena per circa due anni nei principali teatro d'Italia.\n\"Don Giovanni\" secondo l'Orchestra di Piazza Vittorio.\nLo spettacolo, ispirato al Don Giovanni di Wolfang Amadeus Mozart, \u00e8 stato prodotto nel 2017 dalla Accademia Filarmonica Romana e dal Festival Les Nuits de Fourvi\u00e8re.\n\"Il Giro del Mondo in 80 Minuti\".\nIl Giro del Mondo in 80 minuti \u00e8 un concerto scenico che racconta di un viaggio nell'umanit\u00e0 attraverso il modo di fare e vivere la musica dell'Orchestra di Piazza Vittorio.\nUna nave in partenza per destinazione ignota, l'unica condizione per potersi imbarcare \u00e8 portare con s\u00e9 una canzone. Il tempo stringe, tra mille peripezie e colpi di scena, i viaggiatori-musicisti salgono a bordo e si raccontano con melodie di luoghi e ricordi lontani. Ogni storia \u00e8 un mondo che l'Orchestra accoglie in un emozionante mosaico di suoni ed immagini per scoprire infine che abbiamo tutti una storia da raccontare.\nIl film.\nAgostino Ferrente finalizza nel 2006 il documentario \"L'orchestra di piazza Vittorio\", che racconta, in chiave diaristica, la storia di questa inconsueta formazione musicale. Il film viene presentato con grande successo in numerosi festival internazionali tra cui il Festival di Locarno e il Tribeca Film Festival di New York, per poi essere distribuito nelle sale cinematografiche italiane da Luckyred, in quelle americane da Netflix e in numerosi altri paesi. Nel 2007 si aggiudica numerosi premi, tra cui il Nastro d'argento e il Globo d'Oro come migliore documentario.\nMusicisti che hanno suonato nell'orchestra.\nArtisti che hanno collaborato"}
{"id": "305738", "revid": "23", "url": "https://it.wikipedia.org/wiki?curid=305738", "title": "Dect", "text": ""}
{"id": "305739", "revid": "125740566", "url": "https://it.wikipedia.org/wiki?curid=305739", "title": "Freestyle (sci)", "text": "Il freestyle, o sci acrobatico o sci artistico, \u00e8 uno sport invernale praticato con gli sci. Si tratta di una disciplina sciistica nata come elaborazione dello sci alpino attraverso l'introduzione di salti, difficolt\u00e0 di percorso e varie figure coreografiche. La prima Coppa del Mondo \u00e8 stata organizzata dalla Federazione Internazionale Sci nella stagione 1979-1980, i primi Campionati mondiali si disputarono a Tignes nel 1986. Il freestyle \u00e8 disciplina olimpica da .\nStoria.\nIl freestyle nacque in Norvegia negli anni 1930 quando degli sciatori iniziarono ad usare mosse acrobatiche nell'allenamento dello sci alpino e dello sci di fondo. Inizi\u00f2 a prendere piede come sport agonistico per\u00f2 negli Stati Uniti negli anni 1960 e 1970, anche col nome di \"hot dog\". All'inizio lo sport aveva poche regole ed era non poco rischioso.\nLa Federazione Internazionale Sci riconobbe il freestyle come uno sport nel 1979 e gli confer\u00ec un nuovo regolamento riguardante la certificazione degli atleti e le tecniche di salto, in modo da eliminare gli elementi pi\u00f9 pericolosi dalle competizioni.\nAttualmente ci sono due discipline fondamentali, gobbe e salti, ma recentemente \u00e8 emerso un nuovo ramo della disciplina, chiamato \"newschool skiing\" e influenzato anche dallo \"skiboarding\".\nProgramma olimpico.\nA il freestyle fu sport dimostrativo, per entrare a far parte del programma ufficiale nelle edizioni seguenti. Ogni disciplina \u00e8 diventata olimpica in momenti diversi.\nSpecialit\u00e0.\nGobbe.\nGli specialisti delle gobbe scendono su una pista lungo la quale incontrano in successione una serie di gobbe, un salto, un'altra serie di gobbe ed un altro salto. Sono attribuiti loro dei punteggi in base alla velocit\u00e0 e pulizia tecnica nella discesa fra le gobbe ed al tipo di salto, alla qualit\u00e0 e alla difficolt\u00e0 delle mosse aeree e alla loro velocit\u00e0. Questa disciplina, conosciuta anche con il nome di \"moguls\", \u00e8 sport olimpico da .\nSalti.\nNei salti, noti anche come \"aerial\", gli sciatori sciano su trampolini innevati che consentono loro di staccarsi da terra; una volta in aria, gli atleti eseguono diverse figure (es. avvitamenti, salti mortali, etc.) prima dell'atterraggio. Una giuria assegna un punteggio a ogni esecuzione. \u00c8 disciplina olimpica da .\nSki cross.\nNello ski cross pi\u00f9 atleti scendono contemporaneamente lungo un percorso artificiale arricchito con un alternarsi di salti, dossi e curve paraboliche. Nelle gare di ski cross dopo una prima fase di qualificazione, che viene superata dagli sciatori che coprono il percorso nel minor tempo, si succedono una serie di turni a eliminazione diretta, fino alla finale. \u00c8 disciplina olimpica da .\nHalfpipe.\nIn questa disciplina, gli sciatori devono scendere lungo un percorso costituito da un semi cilindro inclianto a valle detto halfpipe (dall'inglese \"half\", \"met\u00e0\", e \"pipe\" \"tubo\") cercando di fare pi\u00f9 acrobazie possibili prima di arrivare al traguardo. La cosa pi\u00f9 importante in questa specialit\u00e0 \u00e8 prendere velocit\u00e0 per poi saltare pi\u00f9 in alto possibile per guadagnare un tempo maggiore in cui compiere acrobazie. Una giuria attribuisce ad ogni atleta um punteggio in base a pulizia tecnica nel passaggio tra un muro del pipe e l'altro, al tipo di salto, alla qualit\u00e0 e alla difficolt\u00e0 delle mosse aeree e alla loro ampiezza. La specialit\u00e0 \u00e8 disciplina olimpica da Nagano 1998.\nBig air.\nIn questa disciplina, gli sciatori devono sfruttare una rampa per realizzare salto ampi e alti compiendo determinate evoluzioni. La cosa pi\u00f9 importante in questa specialit\u00e0 \u00e8 prendere velocit\u00e0 per poi saltare pi\u00f9 in alto per prendere tempo per fare acrobazie. Una giuria assegna ad ogni atleta un punteggio in base al tipo di salto, alla sua altezza, alla qualit\u00e0 e alla difficolt\u00e0 delle mosse aeree. La specialit\u00e0 \u00e8 disciplina olimpica da Pyeongchang 2018.\nSlopestyle.\nIn questa specialit\u00e0 \u00e8 prevista una pista con salti (detti kicker) ed ostacoli vari (quali tubi, cilindri e ringhiere di diversa sezione, inclinazione e lunghezza - detti \"rail\" - ma anche ostacoli da superficie piana come panche e tavoli - detti \"box\"), sui quali salire per eseguire figure in salto o evoluzioni di equilibrio; al termine della discesa (detta \"run)\" gli atleti ricevono un giudizio sui \"trick\" (cio\u00e8 il tipo di salto o manovre) eseguiti che viene convertito in punteggio. \u00c8 diventato sport olimpico in occasione dei Giochi olimpici invernali di Sochi 2014.\nBalletto.\nIl balletto \u00e8 una disciplina del freestyle dove si interpreta un brano musicale (durata 90 secondi circa, massimo 2 minuti) scelto a preferenza del concorrente con salti sui bastoni e piroette (\"axel\") contornati da passaggi coreografici tipo pattinaggio. \u00c8 stata una disciplina diffusa a livello professionistico (riconosciuta dalla FIS) da met\u00e0 anni 1970 e per tutti gli anni 1880, diventando sport dimostrativo alle olimpiadi invernali di Calgary del 1988 ed Albertville del 1992. Successivamente, non venne pi\u00f9 inserito nel programma olimpico e l'interesse nei confronti della disciplina si spense abbastanza rapidamente; dal 2000 la FIS ha cessato ogni competizione in questa disciplina.\nAttrezzatura.\nQuesto tipo di attivit\u00e0 necessita di un paio di sci adeguati, non i soliti sci carving pi\u00f9 comunemente usati bens\u00ec un paio di \"twin tip\", ovvero sci con doppie punte (sia anteriormente che posteriormente). Lo sci deve avere caratteristiche adeguate al freestyle, ovvero deve essere leggero, abbastanza morbido e maneggevole.\nI \"twin-tip\" vengono usati in particolare nel freestyle \"newschool\", nelle specialit\u00e0 slopestyle, halfpipe e big air; nelle gare olimpiche (gobbe, salti e ski cross) gli sci non sono necessariamente \"twin-tip\", che anzi potrebbero incidere negativamente, per esempio, sulla velocit\u00e0 nello ski cross.\nOltre agli sci sono peculiari anche gli scarponi: anch'essi realizzati appositamente per questo sport. Ogni specifica disciplina avr\u00e0 uno specifico \"flex index\" (la parte dello scarpone che batte sullo stinco, che dev'essere pi\u00f9 morbida dei normali scarponi) e, soprattutto, gli scarponi essere resistenti e ammortizzare al momento dell'atterraggio.\nI bastoncini non devono avere caratteristiche particolari; l'unica differenza da quelli normali da sci alpino \u00e8 la lunghezza, che deve essere inferiore. Nei salti, disciplina olimpica, non vengono usati."}
{"id": "305740", "revid": "712828", "url": "https://it.wikipedia.org/wiki?curid=305740", "title": "Cioccorane", "text": ""}
{"id": "305744", "revid": "712828", "url": "https://it.wikipedia.org/wiki?curid=305744", "title": "Jar'kai", "text": ""}
{"id": "305746", "revid": "324090", "url": "https://it.wikipedia.org/wiki?curid=305746", "title": "Katowice", "text": "Katowice ( : ; in slesiano \"Katowicy\"; in tedesco \"Kattowitz\"; in ceco \"Katovice\") \u00e8 un'importante citt\u00e0 della regione storica della Slesia, nella Polonia meridionale, sui fiumi K\u0142odnica e Rawa, non lontana da Cracovia.\nGeografia fisica.\nKatowice \u00e8 dal 1999 la capitale dell'unit\u00e0 di amministrazione e governo locale chiamato voivodato della Slesia. Precedentemente era la capitale dell'omonimo voivodato di Katowice. \u00c8 la principale citt\u00e0 di un'area metropolitana, normalmente citata tra le maggiori Aree metropolitane europee e del GOP (\"G\u00f3rno\u015bl\u0105ski Okr\u0119g Przemys\u0142owy\"), vasta area industriale dell'Alta Slesia che comprende, tra le altre, Gliwice, Zabrze, Bytom, Sosnowiec e Jaworzno. La popolazione \u00e8 composta da di 321.163 abitanti, che salgono a 3.487.000 nell'intero agglomerato metropolitano.\nStoria.\nL'Alta Slesia, l'area attorno a Katowice, era gi\u00e0 abitata nell'inizio della sua storia. Nel 1526 il territorio and\u00f2 a far parte degli Asburgo. La citt\u00e0 propria fu fondata nel XIX secolo, quando il territorio era sotto il governo della Germania. Katowice ricevette lo \"status\" di citt\u00e0 nel 1865. La citt\u00e0 divent\u00f2 famosa, quindi si arricch\u00ec, quando vi furono scoperti giacimenti minierari. Con la Rivoluzione industriale, la citt\u00e0 si svilupp\u00f2 e vi si costruirono industrie di vario tipo.\nAbitata principalmente da tedeschi, polacchi ed ebrei, Katowice and\u00f2 a far parte della Polonia quando la Slesia decadde tra il 1918 e il 1921. Successivamente, il territorio fu diviso in due e Katowice stette nella parte della Polonia, ma con il Voivodato della Slesia e un suo Parlamento. Durante la seconda guerra mondiale Katowice \u00e8 stata la sede di uno dei 45 sottocampi del campo di concentramento di Auschwitz. L'intera popolazione ebraica della citt\u00e0 (9000 persone) fu espulsa e deportata gi\u00e0 alla fine del 1939; pochi saranno i sopravvissuti all'Olocausto. La sinagoga grande di Katowice, uno dei monumenti pi\u00f9 imponenti della citt\u00e0, fu data alle fiamme. \nNel dopoguerra, tra il 1953 e il 1956 la citt\u00e0 fu rinominata Stalinogr\u00f3d. Dopo la fine della Repubblica Popolare di Polonia nel 1989 e l'ingresso da parte della Polonia nell'Unione Europea nel 2004, Katowice ha subito un notevole sviluppo. La citt\u00e0 si \u00e8 rinnovata con restauri e costruzioni di luoghi e palazzi rendendo lo stile della citt\u00e0 moderno e contemporaneo. \nMonumenti e luoghi d'interesse.\nArchitettura.\nKatowice \u00e8 un grande esempio di arte moderna e Art Nouveau. Il centro della citt\u00e0 infatti ospita molti edifici in stile Art Nouveau; la zona sud, invece, presenta grandi esempi di edifici moderni. Katowice Rynek \u00e8 la parte pi\u00f9 vecchia e con pi\u00f9 monumenti della citt\u00e0. Non tutti i vecchi edifici sono rimasti: infatti negli anni '50 del XX secolo, molti di essi sono stati demoliti per crearne di nuovi e pi\u00f9 moderni.\nEcco i pi\u00f9 begli esempi d'arte di Katowice:\nCultura.\nIstruzione.\nMusei.\nIl museo della Slesia (in lingua polacca Muzeum \u015al\u0105skie) \u00e8 il museo pi\u00f9 visitato dai turisti nella citt\u00e0 di Katowice. Fondato nel 1929, era uno dei pi\u00f9 grandi musei della Polonia. I nazisti distrussero l'edificio nel 1940 che fu restaurato solo nel 1984 e una parte dell'edificio fu adibita ad albergo. Recentemente il museo ha cambiato sede e ora si trova nella cosiddetta \"Zona della Cultura\". Molte delle opere esposte nel museo sono originarie della regione della Slesia. 233 opere d'arte e molti ritratti di Stanis\u0142aw Wyspia\u0144ski e di Olga Bozna\u0144ska furono esposti nel museo. Altri artisti che hanno esposto le loro opere nel museo sono stati: Jan Cybis, Tadeusz Makowski, Jozef Mehoffer, Piotr Michalowski, Tymon Niesiolowski, Stanis\u0142aw Witkiewicz, Witold Wojtkiewicz, Edward Dwurnik, Adam Marczynski e Andrzej Wroblewski.\nMedia.\nStazioni televisive\nLa torre di TVP Katowice \u00e8 alta 90 metri e manda canali radio nella citt\u00e0 di Katowice. La torre \u00e8 di propriet\u00e0 della radio TP EMITEL, ed \u00e8 accessibile dai turisti. La torre inizi\u00f2 ad essere costruita nel 1957.\nTVN 24 \u00e8 una emittente TV fondata il 9 agosto del 2001. La radio \u00e8 di propriet\u00e0 di TVN Network e di ITI Group. TVN 24 \u00e8 accessibile anche negli Stati Uniti e in Germania. Il canale offre anche un meteo.\nTVS (Telewizja Silesia) \u00e8 un'emittente televisiva regionale, diretta principalmente ai residenti del Voivodato della Slesia.\nRadio Katowice Polonia (in lingua polacca Polskie Radio Katowice) \u00e8 la pi\u00f9 grande stazione radio della Slesia. Essa fu creata nel 1926. La radio non si riceve solo a Katowice, ma in tutta la regione della Slesia.\nAntyradio \u00e8 una radio che non si riceve solo a Katowice, ma in tutta la Polonia. Antyradio trasmette musica rock. Dal 1\u00ba giugno del 2005 \u00e8 attiva.\nGiornali\n\"Dziennik Zachodni\" \u00e8 il giornale regionale della Slesia. La sede \u00e8 nel capoluogo amministrativo della regione, la citt\u00e0 di Katowice. La prima edizione del giornale fu nel febbraio del 1945. Dopo qualche anno, il giornale vendeva pi\u00f9 di 100.000 copie al giorno. Alla fine del 2004 si un\u00ec col quotidiano Trybuna \u015al\u0105ska, che era uno dei pi\u00f9 famosi. Nel 2005 vendeva quindi pi\u00f9 di 320.000 copie al giorno, senza contare le edizioni speciali di tutte le settimane: i luned\u00ec educazione, i mercoled\u00ec motorizzazione, i gioved\u00ec famiglia, i sabati viaggi e salute.\nInfrastrutture e trasporti.\nIl trasporto pubblico a Katowice \u00e8 molto diffuso. Si usano: autobus, treni e tram. Altri servizi sono gestiti da associazioni private.\nTram.\nQuello di Katowice \u00e8 uno dei pi\u00f9 grandi collegamenti di tram del mondo, ed \u00e8 esistente dal 1894. Il sistema \u00e8 lungo circa 50 chilometri e ha 14 fermate in tutta l'Alta Slesia.\nAeroporti.\nKatowice dispone dell'Aeroporto di Katowice-Pyrzowice, localizzato a circa 30 chilometri dal centro della citt\u00e0. Con oltre 20 voli internazionali e nazionali al giorno, \u00e8 l'aeroporto pi\u00f9 grande della Slesia (con 1.400.000 passeggeri in totale nel 2006). C'\u00e8 stata anche la proposta di trasformare il centro sportivo di Katowice in aeroporto, ma pi\u00f9 piccolo.\nFerrovie.\nLa prima ferrovia nata nell'area di Katowice risale al 1846. Oggigiorno Katowice \u00e8 uno dei pi\u00f9 importanti nodi ferroviari della Slesia, ma anche dell'intera Polonia. La Stazione Centrale di Katowice \u00e8 la pi\u00f9 importante della citt\u00e0, con destinazioni internazionali e nazionali. A poca distanza da Katowice, nella citt\u00e0 di S\u0142awk\u00f3w, ha inoltre il capolinea la LHS (Linia Hutnicza Szerokotorowa), una\nlinea ferroviaria non elettrificata a scartamento russo lunga 394\u00a0km che collega direttamente la Polonia con l'Ucraina permettendo cos\u00ec ai convogli merci ucraini di giungere direttamente nella zona industriale della Slesia senza dover effettuare la sostituzione degli assi dei carri al confine. Questa linea non \u00e8 percorsa da convogli passeggeri.\nTrasporto sull'acqua.\nKatowice \u00e8 una citt\u00e0 attraversata da canali d'acqua, come Kanal Gliwicki, il principale, che va a finire nel fiume Oder (che scorre quasi interamente al confine tra Germania e Polonia) fino a sfociare nella zona appartenente alla Germania del Mar Baltico. Il Kanal Klodnicki non \u00e8 lunghissimo ed \u00e8 adatto a crociere per turisti.\nAmministrazione.\nGemellaggi.\nKatowice \u00e8 gemellata con le seguenti citt\u00e0:\nSport.\nUno dei palazzetti dello sport della citt\u00e0 \u00e8 lo Spodek."}
{"id": "305749", "revid": "123677781", "url": "https://it.wikipedia.org/wiki?curid=305749", "title": "Prosciutto di Modena", "text": "Prosciutto di Modena (DOP) \u00e8 un preparato a base di carne a Denominazione di origine protetta.\nStoria.\nLa storia della produzione di tale salume \u00e8 molto antica. Gi\u00e0 dai tempi Celti e dei Romani, vi era l'abitudine di conservare la carne sotto sale. Espediente questo utilizzato per conservare il prodotto durante le campagne militari.\nAbbinamenti.\nIl prodotto si pu\u00f2 consumare con melone o fichi. Deve essere affettato fine e pu\u00f2 essere abbinato a vini non invecchiati, sia rossi che bianchi."}
{"id": "305755", "revid": "123717888", "url": "https://it.wikipedia.org/wiki?curid=305755", "title": "Prosciutto di Norcia", "text": " \nProsciutto di Norcia (IGP) \u00e8 un prosciutto crudo stagionato.\nPer rispondere alle caratteristiche IGP deve essere prodotto nella zona che comprende i comuni di Norcia, Cascia, Preci, Poggiodomo, Monteleone di Spoleto a un'altitudine superiore ai 500 metri, in quanto le condizioni climatiche sono parte integrante del ciclo produttivo.\nCaratteristiche.\nAll'atto della immissione al consumo il \"Prosciutto di Norcia\" presenta le seguenti caratteristiche fisiche, organolettiche, chimiche e chimicofisiche:\nCaratteristiche fisiche:\nforma: caratteristica a \"pera\";\npeso: non inferiore a 8,5\u00a0kg;\naspetto al taglio: compatto, di colore dal rosato al rosso.\nCaratteristiche organolettiche:\nprofumo: tipico, leggermente speziato;\nsapore: sapido ma non salato.\nLavorazione.\nSecondo il Disciplinare di produzione del 1997, il \"Prosciutto di Norcia\" \u00e8 derivato dalle cosce dei suini pesanti adulti, esclusi verri e scrofe, provenienti da allevamenti europei di razze bianche incrociate e selezionate. Nel procedimento di salatura si impiega sale marino (NaCl) di grana media e pepe in modeste quantit\u00e0. \nSubito dopo la macellazione le cosce isolate della carcassa sono sottoposte a refrigerazione per almeno 24 ore fino al raggiungimento di una temperatura interna fra + 1 C e + 4 C. Successivamente si passa alla rifilatura delle cosce procedendo a \"squadro\" con il piatto delle stesse. In tal modo la parte muscolosa oltre il \"pallino\" non supera i 6\u00a0cm ed al prosciutto \u00e8 conferita la caratteristica forma a \"pera\". La lavorazione delle cosce continua poi con la salatura che \u00e8 effettuata in due tempi utilizzando sale marino di grana media. Dopo un periodo di 7 giorni ad una temperatura di + 1 C + 4 C ed umidit\u00e0 relativa del 70-90%, si precede alla dissalata, al lavaggio ed alla spremitura dei vasi sanguigni. La seconda salatura dura 14-18 giorni con una temperatura di + 1 C + 4 C ed umidit\u00e0 relativa del 70-90%. Successivamente le cosce sono dissalate e poste a riposo per un periodo di 2,5 mesi.\nPrima di passare alla fase di stagionatura si procede al lavaggio, all'asciugamento ed alla segnatura che consiste nel rivestimento superficiale della polpa e delle screpolature con sugna. La successiva fase di stagionatura avviene in locali appositamente attrezzati per consentire un adeguato ricambio dell'aria e mantenere il giusto equilibrio termoigrometrico. Durante tale periodo \u00e8 consentita la ventilazione, l'esposizione alla luce ed all'umidit\u00e0 naturale tenuto conto dei fattori climatici presenti nell'area di elaborazione. Il periodo di stagionatura, dalla salagione alla commercializzazione non pu\u00f2 essere inferiore a dodici mesi."}
{"id": "305757", "revid": "399", "url": "https://it.wikipedia.org/wiki?curid=305757", "title": "Prosciutto di San Daniele", "text": "Prosciutto di San Daniele (DOP) \u00e8 un prosciutto crudo stagionato riconosciuto prodotto a Denominazione di Origine dal 1970 dallo Stato italiano con la legge n. 507 e dal 1996 dall'Unione europea come prodotto a denominazione di origine protetta (DOP) perch\u00e9 le sue caratteristiche sono dovute al particolare ambiente geografico, che include fattori naturali e umani.\nViene prodotto da 31 aziende nel comune di San Daniele del Friuli, in provincia di Udine secondo modalit\u00e0 definite dal relativo Disciplinare di produzione che ha valore di legge. Sui prosciutti certificati viene impresso a fuoco il marchio del Consorzio, che comprende il codice identificativo del produttore.\nMateria prima.\nGli unici ingredienti del prosciutto di San Daniele sono cosce di maiali italiani, sale marino e il particolare microclima di San Daniele. Nessun tipo di conservante viene utilizzato. I suini sono nati, allevati e macellati in Italia, in particolare in dieci regioni del centro - nord (Friuli Venezia Giulia, Piemonte, Lombardia, Emilia Romagna, Veneto, Marche, Umbria, Toscana, Lazio, Abruzzo). Tutte le fasi di trasformazione e lavorazione del prodotto (dalla coscia fresca al prosciutto crudo stagionato) devono avvenire all'interno dei confini del Comune di San Daniele del Friuli.\nIl ciclo produttivo dura almeno 13 mesi. Le cosce che arrivano a San Daniele del Friuli devono avere un peso non inferiore a e conservare lo \u00abzampino\u00bb, che oltre a rappresentare un omaggio alla tradizione, permette di mantenere l'integrit\u00e0 biologica della coscia e agevola il drenaggio dell'umidit\u00e0.\nFasi di lavorazione.\nLe fasi di lavorazione sono nell'ordine: \ndopo questo periodo minimo l'INEQ (Istituto Nord Est Qualit\u00e0), autorizzato dal Ministero delle politiche agricole alimentari forestali e del turismo, esegue i controlli che verificano la rispondenza dei prosciutti ai requisiti prescritti dal Disciplinare. Solo i prosciutti che rispettano tutti i parametri sono certificati e su di essi viene impresso a fuoco il marchio del Consorzio, che comprende il codice identificativo del produttore e costituisce elemento di certificazione e garanzia.\nLungo l'intera lavorazione vengono effettuati i tradizionali controlli periodici, tra cui la puntatura con l'osso di cavallo e la battitura, che \u00e8 la percussione della cotenna, che monitorano l'evoluzione del prodotto.\nCaratteristiche chimico-fisiche.\nLa parte magra contiene in media: 2,3% sodio, 58-61% acqua, 29% proteine e 3-4% grassi.\nCaratteristiche organolettiche.\nColore uniforme rosso-rosato del magro; profilo e striature di grasso bianco candido; profumo intenso; gusto dolce e delicato con retrogusto pi\u00f9 marcato; fette delicate e vaporose; morbidit\u00e0 al taglio.\nAbbinamenti.\nSi accompagna preferibilmente con un vino rosso delicato, ad esempio uno schioppettino del posto.\nProduzione.\nNel 2012 sono stati prodotti prosciutti per un fatturato totale di 345 milioni di euro con un incremento di 2,5 punti rispetto al 2011."}
{"id": "305758", "revid": "44627", "url": "https://it.wikipedia.org/wiki?curid=305758", "title": "Tripla-doppia", "text": ""}
{"id": "305760", "revid": "123673225", "url": "https://it.wikipedia.org/wiki?curid=305760", "title": "Prosciutto Veneto Berico-Euganeo", "text": "Prosciutto Veneto Berico-Euganeo (DOP) \u00e8 un preparato a base di carne a Denominazione di origine protetta il cui disciplinare identifica la zona di produzione nei comuni di Montagnana, Saletto (oggi frazione di Borgo Veneto), Ospedaletto Euganeo, Este, Pressana, Roveredo di Gu\u00e0, Noventa Vicentina, Pojana Maggiore, Orgiano, Alonte, Sossano, Lonigo, Sarego, Villaga, Barbarano Vicentino.\nIl prosciutto viene prodotto utilizzando la coscia del maiale sottoposta a salagione e stagionatura. Nella produzione del prosciutto veneto berico-euganeo si utilizzano cosce di maiali della variet\u00e0 Suino Pesante Padano dell'et\u00e0 di almeno 9 mesi affinch\u00e9 abbiano superato i 150 chili di peso corporeo. Al termine della lavorazione, che dura circa un anno, il prosciutto pesa fra gli 8 e gli 11 chili.\nIl disciplinare descrive le caratteristiche del prosciutto veneto: \"colore rosa tendente al rosso nella parte magra, bianco puro in quella grassa, dall'aroma delicato, dolce e fragrante\". Impresso a fuoco il marchio del consorzio per la tutela, il leone alato di S.Marco.\nIl \"prosciutto dolce Val Liona\", ovvero un prosciutto veneto esclusivamente lavorato nei comuni vicentini, \u00e8 in attesa del riconoscimento del marchio IGP.\nStoria.\nIl maiale \u00e8 stato uno dei primi animali allevati dall'uomo fin da tempi antichissimi: le prime testimonianze di tale pratica risalgono ai graffiti della grotta di Altamira (circa 40000 a.C.).\nLa Val Liona, che da Sossano si protende fra i Colli Berici verso Montecchio Maggiore, era ricchissima di vegetazione e l'abbondanza di ghiande e castagne rese possibile allevare i suini fin dal VI - VII secolo: gli animali erano lasciati pascolare liberamente, senza spesa per il contadino, si riproducevano con facilit\u00e0 e giungevano ad una taglia notevole in pochi mesi. Dal maiale si potevano ricavare vari insaccati, da conservare e utilizzare in ogni momento dell'anno.\nIn Veneto la tradizione di lavorare la carne per conservarla era persino precedente: sin dal III secolo a.C. i veneti commerciavano con i romani vendendo carni salate o affumicate o salami e salsicce speziate prodotti con carne di vari animali, fra cui suini.\nL'allevamento del maiale (o \"Mas'cio\" in lingua veneta) e la sua uccisione al momento opportuno rappresentano una delle tradizioni contadine pi\u00f9 antiche e sentite in tutto il veneto. A testimonianza di questo il portale della Basilica di San Marco di Venezia, risalente alla met\u00e0 del XIII secolo, \u00e8 decorato da un bassorilievo nel quale il mese di dicembre \u00e8 rappresentato della macellazione del maiale da parte del \"mazz\u00ecn\". Tradizionalmente il maiale era sacrificato dopo la festa di san Tommaso (21 dicembre).\nNel XVII secolo era gi\u00e0 in uso una tecnica di lavorazione paragonabile a quella odierna.\nDall'inizio degli anni settanta a Montagnana \u00e8 ubicata la sede del Consorzio del Prosciutto Veneto Berico Euganeo nato nell'intento di tutelare il marchio \"prosciutto veneto\".\nIl primo importante riconoscimento si ebbe quando, attraverso la Legge 4/11/1981 N\u00b0 628 \"Tutela della denominazione d'origine del prosciutto veneto-berico-euganeo\", fu delimitata con precisione la zona di produzione\nIl riconoscimento della denominazione DOP da parte dell'Unione europea risale al 1996.\nTecniche di lavorazione.\n\u2022 1\u00ba giorno\nAll'arrivo le cosce vengono scelte rigorosamente, selezionate per peso, sottoposte all'esame sanitario e, in presenza dell'ispettore del Consorzio, munite del sigillo metallico che garantir\u00e0 origine e data certa di salatura.\nQuesta fase \u00e8 la prima e pi\u00f9 importante ai fini dell'acquisizione da parte del prosciutto di quella dolcezza che \u00e8 una delle sue peculiari caratteristiche. \u00c8 qui che la maestria di chi \u201caccarezza\u201d le cosce diventa l'arte di fare il Prosciutto Veneto.\n\u2022 10\u00ba - 15\u00ba giorno\nL'abilit\u00e0 del salatore non consiste tanto nel distribuire la quantit\u00e0 di sale sul prosciutto, quanto invece nel levarlo dal sale al momento giusto (tra il 10\u00ba e il 15\u00ba giorno appunto), in rapporto al peso delle cosce. A questo punto il prosciutto viene leggermente pressato e posto a riposo a temperatura e umidit\u00e0 controllate per 60 giorni, tempo in cui comincia il processo d'asciugamento e il sale penetra uniformemente in tutta la massa muscolare.\n\u2022 75\u00ba giorno\nIl prosciutto viene lavato, rifinito, e fatto asciugare al naturale.\n\u2022 90\u00ba giorno\nInizia ora la lunga fase della maturazione naturale.\n\u2022 160\u00ba giorno\nViene eseguito un primo controllo di qualit\u00e0, mediante la puntatura con un ago-sonda che permette di valutare il progredire della maturazione.\nL'applicazione dello \u201cstucco\u201d, un semplice naturale impasto di farina di cereali e grasso suino, protegge il prosciutto e ne mantiene intatta la morbidezza per tutto il successivo periodo di stagionatura.\n\u2022 300\u00ba giorno\nRaggiunto il minimo di stagionatura previsto dalla Legge, l'ispettore del Consorzio effettua un ulteriore controllo di qualit\u00e0. Il prosciutto giudicato idoneo viene marchiato a fuoco con il Leone di S. Marco e la scritta VENETO, simboli che garantiscono le caratteristiche tutelate dalla Legge.\nMunito del marchio dell'azienda produttrice, il Prosciutto Veneto \u00e8 distribuito per la commercializzazione. Il prolungamento di stagionatura ne esalta e accresce il profumo, il sapore e la fragranza, frutti del lungo e paziente lavoro dei Maestri Prosciuttai Veneti."}
{"id": "305762", "revid": "123719562", "url": "https://it.wikipedia.org/wiki?curid=305762", "title": "Prosciutto toscano", "text": " \nIl Prosciutto Toscano DOP \u00e8 un tipo di prosciutto a denominazione di origine protetta prodotto in Toscana.\nModalit\u00e0 di produzione.\nLa produzione ha inizio con la separazione delle cosce dal resto del corpo dell'animale e la classica rifilatura ad arco, alla quale segue poi la speziatura con sale, pepe, aromi naturali e spezie.\nNello stesso momento tutti i prosciutti vengono dotati di un sigillo non rimovibile che indichi la data in cui ha inizio il processo di stagionatura, che deve durare almeno 12 mesi, al termine del quale \u00e8 possibile apporre sul prodotto il tipico marchio che comprovi l'adesione agli standard obbligatori per potersi fregiare del marchio DOP.\nAlla fine del processo di lavorazione il prodotto si presenta piuttosto rotondeggiante, con forma ad arco all'estremit\u00e0 superiore, e un peso che oscilla tra 7,5 e 10\u00a0kg; internamente la carne varia tra diverse tonalit\u00e0 di rosso, ed \u00e8 particolarmente bassa la quantit\u00e0 di grasso rilevabile, il che dona al prodotto un gusto delicato e complesso allo stesso tempo, frutto anche della particolare tecnica di stagionatura utilizzata.\nCuriosit\u00e0.\nNorme che regolamentavano le modalit\u00e0 di macellazione del maiale e il trattamento della sua carne possono essere fatte risalire, in Toscana, gi\u00e0 all'VIII secolo d.C., ma \u00e8 soltanto diverse centinaia di anni dopo, sotto il governo mediceo, che si trovano le prime testimonianze di leggi espressamente volte a regolamentare e proteggere il processo di produzione del prosciutto toscano, leggi che si sono tramandate senza cambiamenti fino ai giorni nostri.\nIl Prosciutto Toscano DOP si presenta normalmente con la porzione di superficie libera dalla cotenna interamente pepata."}
{"id": "305763", "revid": "22828", "url": "https://it.wikipedia.org/wiki?curid=305763", "title": "Masters of the universe", "text": ""}
{"id": "305766", "revid": "124739217", "url": "https://it.wikipedia.org/wiki?curid=305766", "title": "Riserva naturale Valle Imperina", "text": "La riserva naturale Valle Imperina \u00e8 un'area naturale protetta nella provincia di Belluno, solcata dal torrente omonimo, istituita nel 1975. Fa parte del Parco nazionale delle Dolomiti Bellunesi. \nFlora.\n\u00c8 quasi completamente coperta da una fitta vegetazione caratterizzata da abeti e larici.\nLuoghi d'interesse.\nLa miniera.\nFino al secolo scorso l'economia della zona era strettamente legata alla miniera di rame, pirite, ferro - e in piccole quantit\u00e0 di argento - presente nel territorio. La miniera era comunque sfruttata gi\u00e0 nel 500 d.c. e particolarmente nell'epoca della Serenissima. Per secoli dunque il lavoro in miniera ha rappresentato per gli agordini un'alternativa importante all'emigrazione. Il complesso minerario, tra cali e riprese di produzione, rimase in funzione fino al 1962.\nOggi, esaurita la sua funzione produttiva, viene riutilizzato come importante patrimonio a fini turistici. \nVista l'importanza sia mineraria che storica del giacimento, nella zona sorge l'ITIS \"Umberto Follador\" comprendente un indirizzo minerario e uno chimico.\nStrutture ricettive.\nIl Parco Nazionale Dolomiti Bellunesi ha avviato il recupero della miniera, restaurando i vecchi edifici e trasformandoli in punti di accoglienza per visitatori e in un ostello.salendo la valle si pu\u00f2 incontrare un edificio completamente crollato,passando il ponte si pu\u00f2 incontrare l'ingresso della pi\u00f9 antica galleria del sito,la Santa Barbara e anche la vecchia infermeria in parte recuperata.\nContinuando ci sono i ruderi dell'impianto di frantumazione e lavaggio e lo scarico della galleria Toso (scavata nel 1800 circa) usata per deviare le acque del torrente imperina per evitare di avere allagamenti delle gallerie del pozzo capitale(origine settecentesca con pozzo di forma ovoidale di massi perfettamente\"squadrati\"a mano);100 metri a monte si trova la ultima galleria,la magni scavata nel 1900 con il pozzo donegani.\nContinuando invece verso valle dai forni fusori ci sono:i ruderi di vecchie case con le stalle completamente recuperate e il magazzino carbonile (recuperato in parte) e poco pi\u00f9 a valle l'ultimo edificio:la centrale idroelettrica costruita nel 1912 che elettrific\u00f2 completamente la miniera"}
{"id": "305768", "revid": "461628", "url": "https://it.wikipedia.org/wiki?curid=305768", "title": "Salame di Varzi", "text": "Il salame di Varzi (DOP) \u00e8 un preparato a base di carne suina, originario delle zone dei comuni di Varzi, Bagnaria, Brallo di Pregola, Cecima, Fortunago, Godiasco, Menconico, Montesegale, Ponte Nizza, Rocca Susella, Romagnese, Santa Margherita di Staffora, Val di Nizza, Valverde e Zavattarello, tutti comuni dell'Oltrep\u00f2 pavese in provincia di Pavia.\nStoria.\nL'origine di questo salame \u00e8 incerta, essendo un prodotto cos\u00ec importante e antico.\nSecondo alcune fonti, sembra che gi\u00e0 i Longobardi allevassero il maiale.\nInfatti i Longobardi, durante le loro varie transmigrazioni in tutta Europa (dal II al VI secolo) causate dalla mancanza di terre, da una forte crescita della popolazione e da un irrigidimento del clima, in un'epoca di problemi e ristrettezze economiche, avevano bisogno di un prodotto a lunga conservazione.\nSempre in epoca longobarda arrivarono e si insediarono i monaci benedettini di San Colombano, infatti per donazione regia nacque nel 614 la potente Abbazia di San Colombano di Bobbio che fond\u00f2 una rete di monasteri nel centro nord-Italia, un feudo monastico regio che attraverso i collegamenti e gli scambi commerciali con la marittima ligure, le cosiddette vie del sale (o \"vie marenche\"), procuravano il sale e le spezie per l'affinamento dei salumi che divenne loro prerogativa reale. Proprio ai monaci si deve la ricerca della giusta combinazione dei vari ingredienti che costituiscono oggi il salame. \nGi\u00e0 nel XII secolo era usato come pietanza prelibata: i marchesi Malaspina, un'indiscussa famiglia longobarda, lo servivano agli ospiti durante pranzi e cene.\nNel corso dei secoli a venire, i contadini iniziarono a considerare il maiale come una risorsa indispensabile per la loro sopravvivenza: grazie alla produzione nell'ambito famigliare, il salame si inser\u00ec facilmente nella povera mensa dei contadini avendo scoperto lungo il corso del torrente Staffora una vallata dell'Appennino con un microclima perfetto per la stagionatura di questo insaccato.\nCaratteristiche finali del prodotto.\nFinito il lungo processo di stagionatura, \u00e8 necessario che il salame di Varzi (nel rispetto della DOP) abbia le seguenti caratteristiche:\nPrezzo.\nIl salame di Varzi DOP \u00e8 uno tra i pi\u00f9 costosi tra i salami regionali. Ci\u00f2 \u00e8 spiegato dal fatto che il salame \u00e8 prodotto da tutte le parti nobili del maiale, prosciutto, guanciale, pancetta, coppa, lombo e filetto inoltre \u00e8 un salame che richiede una lunga stagionatura con perdite di peso importanti. In pi\u00f9 si aggiungono i costi dei severi controlli DOP da parte del Csqa Certificazioni."}
{"id": "305770", "revid": "2519", "url": "https://it.wikipedia.org/wiki?curid=305770", "title": "Stefano I d'Inghilterra", "text": ""}
{"id": "305774", "revid": "2225", "url": "https://it.wikipedia.org/wiki?curid=305774", "title": "The world - Shijie", "text": ""}
{"id": "305776", "revid": "1305772", "url": "https://it.wikipedia.org/wiki?curid=305776", "title": "Domenico Jervolino", "text": "Attivit\u00e0 professionale, politica e culturale.\nDocente universitario presso l'Universit\u00e0 di Napoli \"Federico II\" e allievo di Pietro Piovani, fu particolarmente impegnato sul fronte politico: gi\u00e0 dirigente delle Acli e della Cisl-Universit\u00e0, negli anni settanta fu tra i fondatori con Livio Labor del MPL (Movimento Politico dei Lavoratori), tra i promotori del Movimento dei Cristiani per il Socialismo, esponente del dissenso cattolico. Ha successivamente aderito a Democrazia Proletaria, di cui \u00e8 stato a lungo responsabile nazionale cultura e scuola ed \u00e8 stato fra i promotori del Partito di Unit\u00e0 Proletaria. \u00c8 stato consigliere regionale in Campania dal 1979 al 1987. Ha poi militato in Rifondazione Comunista, nelle cui file \u00e8 stato Assessore all'educazione del Comune di Napoli dal marzo 2000 al marzo 2001, oltre che responsabile nazionale universit\u00e0 e ricerca per diversi anni. Nel 2001 si candida al Senato per Rifondazione Comunista, senza risultare eletto. \u00c8 stato direttore della rivista \"Alternative\" fino al 2006, dal 2007 vice-direttore di \"Alternative per il socialismo\"; ha collaborato con diverse riviste specialistiche di filosofia (\"Filosofia e Teologia\", \"Studium\").\nEra cugino dell'ex ministro e sindaco di Napoli Rosa Russo Iervolino.\nLa ricerca filosofica.\nNell'ambito degli studi filosofici \u00e8 tra i principali studiosi in Italia del pensiero del filosofo francese Paul Ric\u0153ur (1913-2005), di cui diviene amico personale.\nLa sua ricerca ha esaminato approfonditamente alcuni aspetti riguardanti il pensiero del Ricoeur, tra cui:\nPrincipali pubblicazioni.\n\u00c8 autore, nel campo degli studi filosofici, dei volumi:\nHa curato e introdotto le antologie ricoeuriane:"}
{"id": "305778", "revid": "1543377", "url": "https://it.wikipedia.org/wiki?curid=305778", "title": "Stop Killer Coke", "text": "La campagna di sensibilizzazione e di boicottaggio Stop Killer Coke \u00e8 stata lanciata nel 2005 dal sindacato SINALTRAINAL con l'obiettivo dichiarato di fermare i gravi episodi di violenza antisindacale che i lavoratori degli stabilimenti d'imbottigliamento della Coca Cola situati in Colombia hanno denunciato di aver subito.\nLe violenze.\nI vertici del SINALTRAINAL sostengono che il sindacato \u00e8 attualmente al centro di un ciclo di efferate violenze che comprendono l'uccisione di otto esponenti di spicco dell'organizzazione, un elevato numero di rapimenti, intimidazioni e la distruzione di sedi sindacali. Il rischio per l'incolumit\u00e0 degli attuali dirigenti \u00e8 documentato anche da rapporti di Amnesty International.\nL'azienda che imbottiglia la bevanda \u00e8 stata denunciata negli Stati Uniti dalla United Steelworkers of America e dall'International Labor Rights Fund per conto del SINALTRAINAL per aver diretto i corpi paramilitari che si sono resi autori di tali violenze allo scopo di reprimere la sindacalizzazione nei propri stabilimenti.\nLa difesa della Coca Cola.\nL'azienda sostiene che gli stabilimenti di imbottigliamento non sono direttamente controllati (in quanto appartenenti all'azienda imbottigliatrice) e dichiara quindi di non potersi assumere alcuna responsabilit\u00e0 riguardo alle violenze perpetrate contro i lavoratori di tali stabilimenti.\nFatti d'attualit\u00e0 correlati.\nLa campagna Stop Killer Coke ha portato, nel gennaio e febbraio 2006, alle contestazioni al passaggio della Fiamma olimpica di Torino 2006."}
{"id": "305782", "revid": "287204", "url": "https://it.wikipedia.org/wiki?curid=305782", "title": "Predrag Danilovic", "text": ""}
{"id": "305784", "revid": "124832189", "url": "https://it.wikipedia.org/wiki?curid=305784", "title": "Jane Grey", "text": "In quanto figlia di lady Frances Brandon, a sua volta figlia della principessa Maria Tudor (sorella del re Enrico VIII), e di Henry Grey, era nipote di Enrico VIII e quarta nella linea di successione al trono inglese, dopo i cugini di primo grado per parte di madre Edoardo VI, Maria I ed Elisabetta I.\nEra discendente della regina Elisabetta Woodville sia per parte paterna sia per parte materna, poich\u00e9 uno dei bisnonni paterni era Thomas Grey (figlio di primo letto di Elisabetta Woodville) mentre una bisnonna materna era Elisabetta di York (figlia di Elisabetta Woodville ed Edoardo IV).\nBiografia.\nInfanzia.\nFin dalla sua infanzia, Jane fu al centro delle ambizioni dei genitori, che avrebbero voluto vederla sul trono d'Inghilterra per ottenere pi\u00f9 influenza. Nel 1546 fu mandata a corte come dama di compagnia di Caterina Parr, sesta moglie del re. L'anno dopo, con la morte di Enrico VIII, l'ascesa al trono di Edoardo VI d'Inghilterra e il nuovo matrimonio di Caterina Parr con il lord ammiraglio Thomas Seymour, Jane si trasfer\u00ec a Whitehall dove, sotto la tutela della regina vedova, si dedic\u00f2 allo studio, assieme alle cugine Maria ed Elisabetta.\nIntrigo di Thomas Seymour.\nNel 1548, Jane, a soli dodici anni, fu vittima della brama di potere di Thomas Seymour. Costui, fratello del consigliere di Edoardo, si fece dare l'affidamento di Jane da Henry Grey, per mettere in atto un suo progetto: meditava di far sposare Edoardo e Jane, scalzare il fratello dalla carica di consigliere e approfittare della giovane et\u00e0 del re e della sua possibile consorte per governare al posto loro. Ma il piano fall\u00ec e l'anno dopo, Thomas Seymour tent\u00f2 di rovesciare Edoardo dal trono, ma fu subito fermato e condannato a morte per tradimento. Nel frattempo, Henry Grey e Frances Brandon ripresero Jane, per evitare di essere accusati anche loro dello stesso reato.\nTestamento di Enrico VIII.\nIl testamento di Enrico VIII prevedeva che se il figlio Edoardo VI fosse morto senza prole, e cos\u00ec anche le sorelle di questi, Maria e Elisabetta, il trono d'Inghilterra sarebbe dovuto passare a discendenti inglesi, non stranieri.\nDelle sorelle di Enrico VIII, la maggiore, Margherita, aveva sposato lo scozzese Giacomo IV Stuart, mentre la minore, Maria, l'inglese Charles Brandon. Dunque gli eredi di Margherita, in quanto stranieri (perch\u00e9 la Scozia non faceva parte del dominio inglese), non avrebbero potuto ambire alla successione. Quelli di Maria, cio\u00e8 le sorelle Jane Grey, Catherine Grey e Mary Grey, figlie di Frances Brandon (figlia di Maria e Charles Brandon), sarebbero stati invece i possibili aspiranti al trono.\nMatrimonio.\nNel 1553, i genitori di Jane decisero di far sposare la figlia con Guilford Dudley, rampollo di John Dudley, I duca di Northumberland, nuovo consigliere di Edoardo VI. Il matrimonio, architettato dal duca, aveva il preciso obiettivo di garantire ad entrambe le famiglie maggior potere, poich\u00e9 John Dudley stava cercando di convincere il giovane re a designare come successore la cugina Jane, ignorando il testamento di suo padre, che designava Maria come erede di Edoardo, nel caso questi fosse morto senza figli. Il 25 maggio 1553 Jane Grey e Guilford Dudley si sposarono; ma il loro fu un matrimonio male assortito, a causa dei loro caratteri differenti. Le nozze furono consumate soltanto un mese dopo. Successivamente, il rapporto tra Jane e Guilford si ammorbid\u00ec e i due cominciarono ad affezionarsi l'uno all'altra, pur continuando a dormire in camere separate.\nRegina per nove giorni.\nNello stesso anno, mor\u00ec Edoardo VI, dopo aver designato come futura sovrana la cugina Jane. Quando i genitori, il suocero e il marito comunicarono a Jane la notizia, la giovane si rifiut\u00f2 di diventare regina, affermando che la legittima erede di Edoardo era Maria (figlia di Enrico VIII e di Caterina d'Aragona). Ma John Dudley, facendo leva sui sentimenti religiosi di Jane, la convinse ad accettare il trono per mantenere la fede anglicana in Inghilterra che, con Maria, sarebbe stata sostituita dalla fede cattolica. Allora Jane accett\u00f2 la corona, ma regn\u00f2 per soli nove giorni. Infatti Maria, che godeva del consenso popolare, fu dichiarata legittima sovrana d'Inghilterra, depose Jane e la fece imprigionare, assieme al consorte, nella Torre di Londra, mentre il suocero, John Dudley, venne decapitato.\nMorte.\nDopo otto mesi di carcere, Maria firm\u00f2 la condanna a morte di Jane e Guilford, per evitare una sommossa protestante. L'esecuzione avvenne nel febbraio 1554. Prima fu decapitato Guilford, poi Jane.\nQuando Jane sal\u00ec sul patibolo chiese perdono per aver offeso Maria, pur proclamandosi innocente; quando le misero la benda sugli occhi, non riusc\u00ec a trovare il ceppo sul quale appoggiare la testa, suscitando la compassione dei presenti, tanto che John Feckenham, decano della cattedrale di San Paolo, con il quale Jane, durante la prigionia, aveva avuto una costruttiva conversazione sulla fede riformata, la aiut\u00f2 ad appoggiare la testa sul ceppo. Questo dettaglio fu poi ripreso da Paule Delaroche in un suo noto quadro del 1833. \nCos\u00ec lady Jane Grey fu decapitata e sepolta prima in una tomba anonima, poi, nel 1876, per decisione della regina Vittoria, nella cappella reale della chiesa di San Pietro ad Vincula, accanto alle spoglie di Anna Bolena e Caterina Howard. Intanto Maria I d'Inghilterra (detta \"la Cattolica\" ma anche \"la Sanguinaria\") si spos\u00f2 con Filippo II di Spagna. "}
{"id": "305785", "revid": "235890", "url": "https://it.wikipedia.org/wiki?curid=305785", "title": "Energia elettromagnetica", "text": ""}
{"id": "305787", "revid": "123699081", "url": "https://it.wikipedia.org/wiki?curid=305787", "title": "Salame piacentino", "text": "Il salame piacentino \u00e8 un preparato a base di carne a denominazione di origine protetta.\nViene preparato con carne e grasso di maiali provenienti da Emilia-Romagna e Lombardia e lavorato nella sola provincia di Piacenza. Ha forma cilindrica e peso che oscilla tra 400 g e 1\u00a0kg. Salame a grana grossa, al taglio deve essere compatto, con la parte magra di un rosso carico e ben distinguibili lardelli bianco-rosati abbastanza grossi. Dolce e saporito con profumo delicato non sovrastato dalle spezie."}
{"id": "305788", "revid": "123922261", "url": "https://it.wikipedia.org/wiki?curid=305788", "title": "Salamini italiani alla cacciatora", "text": " \nI salamini italiani alla cacciatora \u00e8 un preparato a base di carne a Denominazione di origine protetta (DOP).\nSi tratta di un prodotto tipico della salumeria italiana, comunemente chiamato anche \"Cacciatore\" o anche molto spesso \"Cacciatorino\" per via delle dimensioni piccole, che deve il suo nome alla tradizione secondo cui un tempo costituiva il pasto dei cacciatori, che usavano custodirlo nella propria bisaccia durante le battute di caccia. Le uniche denominazioni ammesse per la produzione DOP sono due: 'Salamini italiani alla cacciatora DOP' o 'Salame Cacciatore DOP'. Erroneamente vengono definiti 'cacciatorini' tutti i salami di piccola pezzatura, anche quando non rispettano il disciplinare di produzione.\nI Salamini italiani alla cacciatora DOP si caratterizzano per essere dei salamini piccoli, morbidi, dal gusto dolce e saporito, ricchi di proteine nobili (minimo 20%).\nLa Denominazione di Origine Protetta assicura che la produzione avvenga nel rispetto di regole ben precise, stabilite da un apposito disciplinare, e sotto il controllo di un organismo autorizzato dal Ministero delle politiche agricole alimentari e forestali.\nI Salamini italiani alla cacciatora sono anche tutelati da un consorzio, il Consorzio Cacciatore, che svolge attivit\u00e0 di informazione, tutela, promozione e valorizzazione del prodotto, nonch\u00e9 di vigilanza contro le possibili imitazioni o usi impropri della denominazione.\nValori nutrizionali.\nDalle analisi svolte dall'INRAN (ora CREA-NUT) pubblicate nel 2011, la composizione a livello nutrizionale dei Salamini alla Cacciatora DOP \u00e8 sensibilmente cambiata, rispetto alle analisi precedenti (1993). Essi sono ricchi di proteine nobili, di importanti minerali e di tutte le vitamine del gruppo B. Il contenuto di sale, grassi e colesterolo si \u00e8 ridotto progressivamente, mentre risulta rilevante dalle analisi 2011 la presenza di acidi grassi monoinsaturi.\nPer 100g di prodotto\nfonte: Tabelle nutrizionali dei salumi italiani - INRAN 2011"}
{"id": "305790", "revid": "2225", "url": "https://it.wikipedia.org/wiki?curid=305790", "title": "MGM Metro Goldwyn Mayer", "text": ""}
{"id": "305791", "revid": "75843635", "url": "https://it.wikipedia.org/wiki?curid=305791", "title": "Metro Goldwyn Mayer", "text": ""}
{"id": "305792", "revid": "1543377", "url": "https://it.wikipedia.org/wiki?curid=305792", "title": "Francesca Morvillo", "text": "Biografia.\nUna famiglia e una vita in magistratura.\nNata a Palermo nel 1945, il 26 giugno 1967 si laurea in Giurisprudenza all'Universit\u00e0 degli Studi di Palermo dopo un corso di studi eccellente (solo in tre esami ottenne il trenta senza lode), con una tesi dal titolo \"Stato di diritto e misure di sicurezza\" (relatore il professor Giovanni Musotto), riportando il massimo dei voti e la lode accademica. La qualit\u00e0 del risultato raggiunto le fa meritare il conferimento del premio \"Giuseppe Maggiore\" per la migliore tesi nelle discipline penalistiche per l'anno accademico 1966/1967.\nCome il padre Guido, sostituto procuratore a Palermo e il fratello Alfredo poi, decide di entrare in magistratura. Nel corso della carriera ricopre le funzioni di giudice del tribunale di Agrigento, sostituto procuratore della Repubblica presso il Tribunale per i minorenni di Palermo, di Consigliere della Corte d'Appello di Palermo e di componente della Commissione per il concorso di accesso in magistratura.\nFrancesca Morvillo insegn\u00f2 anche presso la Facolt\u00e0 di Medicina e Chirurgia dell'ateneo palermitano, in quanto docente di Legislativa del minore nella Scuola di Specializzazione in Pediatria.\nNel 1979, dopo un primo matrimonio conclusosi con la separazione, Francesca Morvillo conobbe Giovanni Falcone, all'epoca giudice istruttore presso il tribunale di Palermo; nel 1983 iniziarono a convivere nella casa di via Notarbartolo. Ottenuti i rispettivi divorzi, si sposarono nel maggio 1986 con una riservata cerimonia civile officiata dal sindaco di Palermo Leoluca Orlando; uno dei testimoni fu il giudice Antonino Caponnetto. Dal 1989 il fratello Alfredo Morvillo inizi\u00f2 a lavorare insieme a Falcone.\nL'ultimo impegno professionale di Francesca Morvillo fu il 22 maggio 1992 all'Ergife Palace Hotel di Roma, come componente della commissione d'esame ad un concorso per l'accesso in magistratura.\nLa strage di Capaci.\nIl pomeriggio del 23 maggio 1992, sull'autostrada A29 Palermo-Trapani, nei pressi dello svincolo di Capaci, una carica di circa 400 kg di tritolo, posizionata in un cunicolo di scolo sotto il manto stradale, fa saltare l'autostrada dove viaggiavano le tre Fiat Croma blindate che accompagnavano Giovanni Falcone e sua moglie di ritorno da Roma: la loro autovettura si schianta contro la colonna di detriti che si alza a seguito dell'esplosione.\nFrancesca Morvillo, ancora viva dopo l'esplosione e lo schianto, viene trasportata prima all'ospedale Cervello e poi trasferita al Civico, nel reparto di neurochirurgia, dove per\u00f2 muore sotto i ferri intorno alle 23 a causa delle gravi lesioni interne riportate, all'et\u00e0 di 46 anni. Il suo orologio si era fermato all'ora dell'esplosione, le 17:58. Venne tumulata insieme al marito nella cappella della famiglia Falcone, al Cimitero di Sant'Orsola.\nNon pi\u00f9 presente Falcone, traslato il 3 giugno 2015 al Pantheon di Palermo (ovvero la Chiesa di San Domenico), la mattina dell'11 gennaio 2016 con una piccola cerimonia viene traslata a cura del Comune di Palermo in una cappella del Cimitero di Santa Maria dei Rotoli.\nRiconoscimenti postumi.\nAlla memoria di Francesca Morvillo \u00e8 stato dedicato il Centro di Prima Accoglienza per i Minorenni, la cui intitolazione fu stabilita dal Ministero di Grazia e Giustizia con decreto del 23 giugno 1992.\nNel 2019 il Comune di Milano le ha intitolato una via."}
{"id": "305793", "revid": "2225", "url": "https://it.wikipedia.org/wiki?curid=305793", "title": "MGM", "text": ""}
{"id": "305796", "revid": "123699227", "url": "https://it.wikipedia.org/wiki?curid=305796", "title": "Salsiccia di Calabria", "text": "La Salsiccia di Calabria \u00e8 un insaccato secco italiano, a carne di maiale, a denominazione di origine protetta (DOP), tipico della Calabria.\nCollegamenti esterni.\nDisciplinare"}
{"id": "305797", "revid": "15756", "url": "https://it.wikipedia.org/wiki?curid=305797", "title": "Suikoden", "text": " o \u00e8 una serie di videogiochi di ruolo pubblicata da Konami.\nLa serie \u00e8 composta da cinque episodi a cui si aggiungono due avventure testuali dal titolo di \"Gens\u014d Suikogaiden\" e uno spin off denominato \"Gens\u014d Suikoden - Card Stories\", quest'ultimi pubblicati esclusivamente in Giappone. \u00c8 inoltre stato realizzato un sequel di \"Suikoden IV\", dal titolo \"Suikoden Tactics\", con combattimenti di impostazione prettamente tattica.\n\"Genso Suikoden\".\n trae ispirazione da uno dei quattro libri pi\u00f9 importanti della letteratura cinese ed \u00e8 attribuito a Shi Nai'an e Luo Guanzhong. Il titolo originale del libro originale si limita a \"Suikoden\" (\"Storia in riva all'acqua\" ma in italiano tradotto con il titolo \"I Briganti\"), a cui \u00e8 stato aggiunto il prefisso \"Gens\u014d\" dal significato di fantasioso, immaginifico e spesso utilizzato come corrispettivo di fantasy.\nAmbientato nei primi anni del XII secolo, il libro originale narra le storie e le vicende di 108 fuorilegge che verranno infine indicati come le 108 Stelle del Destino o Spiriti, 36 Stelle del Cielo e 72 Stelle della Terra.\nLa saga di \"Suikoden\".\nTutti i capitoli della serie sono ambientati in zone diverse dello stesso mondo. Varia \u00e8 anche l'ambientazione temporale, che ricopre un arco di quasi 200 anni. Nell'ipotetica linea del tempo di Suikoden i capitoli sono disposti pressappoco in quest'ordine (non vengono considerati i flashback e i brevi salti nel tempo):\nQuesta impostazione libera fa s\u00ec che proseguendo nella serie si possano svelare retroscena e segreti dei capitoli precedenti. Due sono gli aspetti comuni a tutti gli episodi: le 108 Stelle del Destino, ovvero i 108 personaggi da riunire per completare effettivamente il gioco, e le 27 Vere Rune, tema portante di ogni episodio a cui tutte le storie fanno capo. Caratteristica di ogni capitolo della saga \u00e8 quella di possedere un proprio castello (in \"Suikoden 4\" \u00e8 presente una gigantesca nave invece che un castello) da ampliare e personalizzare con oggetti e il reclutamento di determinati personaggi, tra cui inventori, negozianti, fabbri e giardinieri. Infine, (quasi) ogni capitolo permette al giocatore di inserire a suo piacimento il nome dell'Eroe della storia, sebbene la Konami abbia successivamente pubblicato dei manga nei quali si utilizza un nome considerato \"ufficiale\".\n\"Suikoden\".\nPubblicato in Europa nel 1997 per PlayStation.\nNarra gli avvenimenti che portano al crollo dell'Impero della Luna Scarlatta (\"Scarlet Moon Empire\") e alla nascita della Repubblica di Toran (\"Toran Republic\"). Protagonista \u00e8 Tir McDohl, figlio di uno dei massimi generali dell'Impero. Le sue avventure hanno inizio quando il suo migliore amico Ted, gli affida la Runa della Vita e della Morte (\"Soul Eater\"). Viene costretto a fuggire dalla capitale dell'impero, Gregminster, e a diventare il capo dell'armata di liberazione. Da qui partir\u00e0 il raduno delle 108 Stelle del Destino, cio\u00e8 coloro che formeranno il suo esercito e lo aiuteranno nella guerra contro l'impero.\nSono presenti diverse razze, oltre a quella umana: quella Elfica, quella dei Kobolds (delle specie di cani), quella dei Nani e diverse creature non ben inquadrate in una delle precedenti razze, come Neclord, un vampiro, Leknaat, semi-divinit\u00e0 ricorrente per tutta la serie incaricata di sorvegliare il mondo terreno, o Luc, apprendista di Leknaat.\n\"Suikoden II\".\nPubblicato in Europa nel 2000 per PlayStation.\nLa veste grafica \u00e8 migliorata rispetto al precedente episodio, ma rimane di livello inferiore rispetto alla media dei giochi sviluppati in quel periodo. La storia \u00e8 tuttavia uno dei punti di forza del secondo capitolo e il successo di pubblico \u00e8 molto elevato. Questo \u00e8 anche il primo episodio tradotto in Italiano (sebbene la traduzione lasci molto a desiderare).\nAmbientato tre anni dopo \"Suikoden\", nei territori situati a Nord-Ovest della Repubblica di Toran, racconta della guerra di invasione del truce principe Luca Blight contro le Citt\u00e0 Stato. I protagonisti sono due amici d'infanzia scampati a un massacro. Ai due verr\u00e0 donata una met\u00e0 della Runa dell'Inizio (\"Rune of Beginning\") a testa: la Runa Scudo Lucente a Riou (vero protagonista della vicenda), la Runa Spada Nera a Jowy Atreides. I portatori delle due rune per\u00f2 sono destinati a combattersi, e i due amici dovranno perci\u00f2 riporre i loro sentimenti, e combattersi l'uno come capo dell'esercito di rivolta (il cui nome \u00e8 scelto dal giocatore), e l'altro come re dell'impero di Highland.\nAnche qui, per formare il proprio esercito, Riou dovr\u00e0 radunare le 108 Stelle del Destino, molte delle quali gi\u00e0 incontrate nel precedente capitolo. \u00c8 possibile anche reclutare come personaggio segreto l'eroe del primo capitolo Tir McDohl. Per farlo \u00e8 necessario avere il salvataggio prima della battaglia finale del primo capitolo nella memory card, se nel salvataggio di \"Suikoden 1\" si hanno anche tutte le 108 stelle arruolate, si otterr\u00e0 pure un oggetto speciale da Gremio, un amico di McDohl (la ricetta del suo stufato).\nAnche in questo capitolo sono presenti Kobolds, ma non Elfi e nemmeno Nani. Al loro posto, una comunit\u00e0 di creature antropomorfe con ali da pipistrello.\n\"Suikoden III\".\nMai pubblicato in Europa. Pubblicato in Nord America nel 2002 per PlayStation 2.\nIl gioco, unico nel suo genere per quanto riguarda la saga, presenta l'innovativo Trinity System, tramite il quale si potr\u00e0 giocare la gran parte del gioco da tre punti di vista diversi.\nEssi sono il punto di vista di Hugo, figlio di Lucia, capo dei Karaya (personaggio gi\u00e0 apparso nel secondo capitolo della saga); Chris, giovane donna dai capelli d'argento neo-capitano degli Zexen Knight e Geddoe, uomo che \u00e8 e rimarr\u00e0 misterioso per gran parte del gioco.\nLa trama avr\u00e0 inizio seguendo delle scaramucce di confine tra Zexen Knight e Trib\u00f9 delle Grassland (tra i quali i Karaya), che porteranno a cambiamenti al vertice degli Zexen Knight.\nPoi, la richiesta di una momentanea pace par'essere il preludio a un periodo di tranquilla prosperit\u00e0 per entrambe le regioni ma..\nPer quanto riguarda le rune, in questo capitolo, vengono prese in esame tutte le \"Vere Rune\" elementali: Fuoco, Acqua, Vento, Terra, Fulmine.\nTerminando il gioco con tutte le 108 Stelle del Destino si sbloccher\u00e0 un capitolo segreto che permetter\u00e0 di giocare il gioco dal punto di vista del nemico.\nQui il discorso razziale \u00e8 di primo piano in quanto gran parte del gioco affronta il tema dell'accettazione tra culture diverse. Oltre a una cultura umana medievale tradizionale, c'\u00e8 anche quella Karaya, simile ai nativi americani, Alma-Kinan, singolare per la monogamicit\u00e0, dei Lizards (lucertole), che per l'appunto sono delle lucertole umanizzate e dei Ducks (paperi), anche loro umanizzati.\n\"Suikoden IV\".\nPubblicato in Europa nel 2005 per PlayStation 2.\nAmbientato 150 anni prima di Suikoden, sfoggia una grafica abbastanza fluida, spigolosa solo in alcuni punti. Come per gli episodi precedenti, bisogner\u00e0 reclutare le 108 Stelle del Destino nel proprio esercito per sconfiggere il cattivo di turno, Gharam Cray. In questo capitolo, si incontrer\u00e0 la Runa del Castigo (\"Rune of Punishment\"), che verr\u00e0 passata tra vari personaggi, fino a giungere al protagonista, che la user\u00e0 in varie occasioni, per salvare la sua vita e quella della sua ciurma. A differenza dei capitoli precedenti in \"Suikoden 4\" \u00e8 possibile utilizzare solo 4 personaggi in battaglia invece che 6. Il cambiamento non \u00e8 piaciuto ai giocatori, tanto che in \"Suikoden 5\" la Konami ha ristabilito a 6 il numero di personaggi in battaglia. Uno dei punti di forza di questo capitolo \u00e8 sicuramente la presenza di epici scontri navali, combattuti a suon di Cannoni Runici e abbordaggi.\n\u00c8 inoltre possibile personalizzare le proprie navi con dei frammenti della Runa Oceano, aumentandone la difesa, la mobilit\u00e0 e la distanza di tiro. Reclutando alcuni personaggi, verranno sbloccate molte utili funzioni, quali la possibilit\u00e0 di pescare, di giocare a svariati minigiochi e di costruire dei negozi all'interno della vostra nave.\nMolti sono i riferimenti al primo capitolo. Il ritorno degli elfi, dei Kobolds, anche se sotto forma di gatti, il ritorno di Ted, amico del protagonista del primo capitolo.\n\"Suikoden V\".\nPubblicato in Europa nel settembre 2006 per PlayStation 2.\nQuesto capitolo ha luogo in un nuovo continente: il Regno di Falena, e protagonista sar\u00e0 il figlio stesso della Regina di Falena. La vicenda \u00e8 ambientata circa 6 anni prima del primo capitolo, lo stile grafico \u00e8 completamente diverso rispetto a quello di \"Suikoden IV\". Mentre nel quarto si aveva un ambiente totalmente tridimensionale liberamente esplorabile, in questo capitolo si \u00e8 adottato per una visuale isometrica a volo d'uccello che l'utente non pu\u00f2 muovere (se non per uno zoom di tre grandezze). Durante il gioco compariranno personaggi gi\u00e0 apparsi nei precedenti episodi come, tra gli altri, Viki, Georg, Jeane, Killey.\n\u00c8 l'ultimo episodio a essere sviluppato per PlayStation 2. Nonostante un ottimo riscontro critico (79.28% la media voto da GameRankings sulla base di 54 recensioni) e il plauso generale dei fan della serie, \"Suikoden V\" \u00e8 il videogioco della serie principale che, stando ai dati di VGChartz, ha venduto il minor numero di copie: 19K, di contro al top della serie, \"Suikoden III\", con 38K di copie (i dati si riferiscono alle vendite nel solo Giappone). La versione italiana presenta una traduzione altalenante. Ripresa dalla versione in inglese, nel complesso \u00e8 di buona fattura, in alcuni punti risulta essere eccellente mentre in diverse occasioni (soprattutto nella terza parte del gioco, nelle varie sottosezioni - come le scene dei bagni - e/o nei minigiochi) sono presenti palesi errori grammaticali, derivanti probabilmente da un approssimativo lavoro di revisione. Ad esempio molte frasi sono rese al maschile nonostante i personaggi a cui vengono rivolte siano donne (involontariamente comico il risultato \u00e8 quando le battute vengono scambiate tra due o pi\u00f9 donne).\nIl gioco ruota attorno ad una guerra civile provocata dal casato Godwin, una fazione senatoriale del Regno, che attraverso un colpo di Stato s'impadronisce del trono. Il protagonista sar\u00e0 costretto a fuggire dalla capitale imperiale per mettersi in salvo e da l\u00ec inizier\u00e0 a formare il proprio esercito grazie alle 108 Stelle del Destino e con il quale dovr\u00e0 rovesciare il regime occupante per salvare la propria nazione dalla tirannia dei Godwin.\nI personaggi sono perlopi\u00f9 umani ma ci sono anche Nani, Elfi, Beavers (castori) e Cavalieri in groppa a delle lucertole fosforescenti.\nLa rivista \"Play Generation\" diede al gioco un punteggio di 87/100, dove il recensore consigli\u00f2 di non scoraggiarsi dall'inizio piuttosto lento in quanto si era di fronte a un gioco appagante e davvero immenso.\n\"Suikoden Tierkreis\".\nPubblicato in Europa nel marzo 2009 per Nintendo DS\n\u00c8 il primo capitolo di \"Suikoden\" a sbarcare su Nintendo DS; il capitolo in questione si svolge su una dimensione parallela e quindi distaccato dalla serie originale.\nIl nome \"Tierkreis\" significa \"zodiaco\" in tedesco ed \u00e8 un riferimento alle 108 stelle che compongono il firmamento zodiacale (difatti sono 108 le \"stelle del destino\", ovvero i personaggi reclutabili), anche se i segni zodiacali non sono implicati nella storia del gioco. Il gioco \u00e8 in 3D, con tanto di doppiaggio. Il touch screen viene usato specialmente nei men\u00f9; nelle battaglie abbiamo a disposizione 4 personaggi, pi\u00f9 quelli di supporto.\nIl nemico principale di \"Suikoden Tierkreis\" \u00e8 L'Ordine Dell'Unica Via, un'organizzazione che pensa che il futuro sia gi\u00e0 prestabilito. Il compito dell'eroe sar\u00e0 quello di sconfiggere L'ordine \u00e8 evitare la discesa dell'unico Re, un guerriero invincibile che sta distruggendo tutti i mondi. Il compito dell'unico Re, \u00e8 far avverare \"L'unica via\", un mondo in cui albergano solo la perfezione e la Felicit\u00e0: Il mondo dell'unico Re. Peccato per\u00f2 che l'idea del mondo perfetto \u00e8 diversa da quella che ci si aspetta. Infatti, come mondo perfetto, lui vuole, per tutti gli abitanti del suo mondo, Far ripetere loro il giorno pi\u00f9 bello della loro vita, all'infinito. Questa \u00e8 la sua idea di perfezione, approvata totalmente da Valfred, il capo dell'ordine, ma totalmente rinnegata dal protagonista. In Questo gioco non sono presenti le Rune, Che vengono sostituite dai \"Marchi delle Stelle\", dei poteri molto simili alle Rune. Ogni personaggio ne possiede 12 in tutto, ma nella lotta se ne possono portare massimo 4.Questi, possono essere cambiati in appositi punti del gioco, per permettere la performance migliore. Ne esistono molti tipi: Di cura, Di Attacco, Di magia.\nI Marchi delle stelle si possono ottenere toccano una \"Falsa Cronaca\" Cio\u00e8 un libro che contiene tutti i ricordi di un altro mondo. Siccome le False cronache sono Necessarie All'ordine, per il Rituale per richiamare L'unico Re, L'Ordine crea un gruppo specializzato nel Trovare e Raccogliere le Cronache: Gli Archivisti. Il loro capo \u00e8 Diadora, una donna senza scrupoli, che per\u00f2 alla fine si riveler\u00e0 pura di cuore e senza cattive intenzioni, e anche lei portatrice dei Marchi delle Stelle. Poi ci sono Nova e Sophia, che sono padre e figlia. Nessuno di loro due accetta i princ\u00ecpi dell'ordine, Ma Nova si \u00e8 dovuto unire a loro per far cancellare momentaneamente la memoria a sua figlia, visto che lui, in preda alla pazzia provocata da una Cronaca, Uccise la moglie e Fer\u00ec la figlia.\nDa quel giorno la figlia rimase terrorizzata dal padre. Ma poi, quando verr\u00e0 sconfitta, recuperer\u00e0 la memoria e perdoner\u00e0 il padre. E infine ci sono Fergus e Conon, due Archivisti molto forti, che verranno incontrati quasi subito, alla ricerca di una Falsa Cronaca. Sono Senza scrupoli, e fanno qualsiasi cosa per recuperare le Cronache. Verranno poi sconfitti dall'eroe, dopo che si trasformeranno i mostri grazie al potere delle False cronache. In \"Suikoden Tierkreis\" ci sono molte Razze diverse e anche molti Gruppi, originari di Altri Mondi: Ci sono I Porpos, con la loro Capitale Naineneis. Sono degli esserini simili a Tartarughe, molto vivaci e disponibili. Poi ci sono gli Auster, con Capitale a Lugenik. Sono degli esseri di dimensioni enormi, hanno tutti un corno sulla fronte e hanno una forza bruta. Poi c'\u00e8 la Trib\u00f9 del Ruggito Feroce, Con capitale Cragbark. Sono delle bestie, molto simili a Leoni e Tigri, ma con leggere sembianze umane, in quanto si reggono su 2 zampe. Poi invece, di umani provenienti da altri mondi, Ci sono Le Lame del Velo Oscuro, Un gruppo di Spadaccini con capitale Pharamond, del regno di Astrasia.\nE c'\u00e8 anche il \"Regno\" situato nel deserto di Janam, una popolazione di maghi, con 3 eserciti, governati dal Re Danash VIII.E con le sue 3 consorti Imperiali: Lady Shairah, capo dell'esercito, Lady Rizlan Capo dell'accademia Arcana, un posto dove vengono decifrate le Cronache, e Lady Kureyah, Principessa di Salsabill, un regno a sud di Janam. Il protagonista poi, per sventare gli attacchi dell'ordine verso la loro base, si alleer\u00e0 con il Regno, e quindi in caso di attacco, Avr\u00e0 a disposizione Le lame e la compagnia di Maghi. Per\u00f2 Danash, che poteva manovrare liberamente le lame, l'esercito del protagonista e la compagnia dei Maghi, l\u00ec user\u00e0 come esca per i nemici, all'assedio della fortezza di Ladzaa. Poi, a causa di un terremoto previsto dall'ordine, La fortezza di Ladzaa croller\u00e0, con all'interno tutto l'esercito del regno, e tutti i prigionieri dell'ordine.\nInfatti l'ordine, predetto il terremoto alla fortezza, Mand\u00f2 alla fortezza tutti i loro prigionieri. Infatti non ci sar\u00e0 nessun sopravvissuto. Infine, dopo ci\u00f2, Danash incolpa Chrodechild, La donna a capo delle Lame, della distruzione della Fortezza, Ma per evitarle la prigione, lei dovr\u00e0 diventare la sua 4\u00b0 Consorte. Allora Chrodechild e Asaad, il capo della compagnia dei Maghi, decidono di rompere l'alleanza con il regno, e combattere l'ordine con il protagonista.\n\"Suikoden: The Woven Web of a Century\".\nAnnunciato nel settembre 2011, \u00e8 il primo capitolo di \"Suikoden\" a sbarcare su PSP; il capitolo in questione \u00e8 uno spin-off.\nIl titolo originale \u00e8 \"Genso Suikoden Tsumugareshi Hyakunen no Toki\".\nLa Konami ha distribuito i dettagli del titolo in occasione del Tokyo Game Show 2011. \"Genso Suikoden Tsumugareshi Hyakunen no Toki\" racconta la storia di un gruppo di eroi, addestrati per sconfiggere una bestia che appare nel mondo ogni 100 anni, e che minaccia di distruggere tutto. \"Genso Suikoden\" \u00e8 uscito in Giappone il 9 febbraio 2012; non si ha ancora nessuna notizia riguardo ad una eventuale uscita occidentale.\n108 Stelle del Destino.\nLe 108 Stelle del Destino sono liberamente basate sul romanzo classico cinese \"I Briganti\", di Shi Nai'an e Luo Guanzhong. Il concetto del romanzo \u00e8 quindi diventato una caratteristica della serie, utilizzata nella maggior parte dei capitoli.\nIn ogni gioco della serie, infatti, (eccetto nei vari \"Suikogaiden\" e \"Suikoden Tactics\") possono essere reclutati 108 personaggi: sebbene il reclutamento di tutte le \"Stelle del Destino\" non sia un requisito per finire il gioco, ci\u00f2 comporta certamente lo sbloccaggio di alcuni bonus riguardanti la storia.\nGeografia.\nLa serie \"Suikoden\" \u00e8 ambientata in un mondo con molti paesi. La geografia politica varia a secondo delle epoche nei vari capitoli della serie.\n\"Suikoden\", \"Suikoden II\" e \"Suikoden III\" sono ambientati nel continente nord, un continente composto da diverse regioni.\n\"Suikoden\" si svolge nell'Impero Scarlet Moon, che si trova sulla costa sud-orientale del Continente Nord, ed \u00e8 composto principalmente dalla regione Toran, con il Lago Toran al centro. Luoghi di interesse in questo settore comprendono Gregminister, capitale dell'impero. Arlus, Villaggio del Guerriero nella regione Lorimar, e dalla Grande Foresta. Alla fine di Suikoden, l'impero \u00e8 sostituito dalla Repubblica di Toran.\n\"Suikoden II\" si trova nella regione di Dunan, direttamente a nord della Repubblica di Toran, e comprende inizialmente il Regno di Highland a est e la Citt\u00e0-stato di Jowston, una confederazione di Stati politicamente autonome, a ovest. Luoghi significativi di Jowston comprendono le citt\u00e0-stato di: South-Window, Greenhill, Muse, e Two River, e il Cavalierato di Matilda. Dopo l'unificazione di Dunan, Highland cade e insieme alla Citt\u00e0-stato di Jowston si unisce per formare la Repubblica di Dunan. La regione Tinto giace a ovest, separata da Dunan dalle montagne, e sceglie di rimanere politicamente indipendente e diventa cos\u00ec la Repubblica di Tinto.\nA condividere il confine occidentale di Dunan e quello nord di Tinto sono le Grasslands che si estendono dal centro del continente nord a una piccola porzione della costa occidentale. L'area \u00e8 composta da sei villaggi: Lizard, Duck, Karaya, Chisha, Safir, e il Kinan Alma. Direttamente a ovest delle Grasslands e delimitata a est di Tinto c'\u00e8 la Confederazione Zexen, situata sulla costa occidentale del Continente Nord e storicamente un ramo delle Grasslands. Siti importanti sono la capitale Zexen, Vinay del Zexay ed il Castello di Budehuc, che si trova vicino al confine delle Grasslands nel nord-ovest. Il conflitto principale di \"Suikoden III\" si verifica in questi territori. La parte nord-occidentale del continente \u00e8 composta a nord delle Grasslands e Zexen dal Regno di Camaro e dalle Nameless Land.\nIl paese pi\u00f9 grande del nord \u00e8 il Santo Regno di Harmonia, che si trova nella parte nord-orientale del continente ovvero nella regione Crystal Valley. Fin dalla sua istituzione si \u00e8 assimilato ai paesi vicini, come Sanadia, cos\u00ec come una parte delle Grasslands. Il villaggio Kanaa delle Grasslands \u00e8 sotto il dominio di Harmonia dopo la prima guerra. In particolare, l'Impero Scarlet Moon, originariamente formato dopo aver ottenuto l'autonomia politica da Harmonia, avendo l'antica capitale di Harmonia situata nel proprio territorio la rinomin\u00f2 Gregminister e la rese propria, cos\u00ec Harmonia istituisce una nuova capitale a Crystal Valley. Harmonia \u00e8 anche la sede della \"Torre\", un luogo riservato ai soci della Gilda Voice Howling.\nAltre grandi aree del continente Nord includono la regione Kooluk e Kanakan. La regione Kooluk era in origine nell'Impero Scarlet Moon nel corso di \"Suikoden IV\", alla fine si distastacc\u00f2 in \"Suikoden Tactics\". Occupa la maggior parte del territorio meridionale del continente Nord e confina direttamente con la Repubblica Toran a est e la Repubblica Dunan a nord. Al largo della costa orientale di Toran c'\u00e8 l'isola di Kanakan.\nSituato direttamente a sud del continente Nord c'\u00e8 l'oceano e le isole, Obel, Middleport, e Razril. Alla fine di \"Suikoden IV\", la maggior parte di queste isole si unificano e diventano la confederazione di Island Nation. L'isola pi\u00f9 grande dell'oceano \u00e8 il Ducato di Gaien, che rimane indipendente. a Ovest di Gaien c'\u00e8 l'isola del Regno di Zelant.\nIl Continente Sud \u00e8 un territorio composto principalmente da tre paesi: Il Regno di Falena, e i suoi vicini, la Teocrazia di Nagarea nel sud-ovest e il Nuovo Regno di Armes nel sud-est. Come impostato in \"Suikoden V\", Falena ha una vasta rete di fiumi e laghi in tutto il paese e le montagne Ashtwal nella sua regione settentrionale. Punti chiave includono le citt\u00e0 di Stormfist e Doraat a ovest; Rainwall, Estrise e Sable, che si trova sul confine vicino ad Armes, a Est; Lelcar, Lordlake e Sauronix nel Sud, e la capitale Sol-Falena. Falena \u00e8 stata protetta da Nagarea in quanto il passo di montagna tra le nazioni \u00e8 stato distrutto, anche se Armes continua a rimanere una minaccia per tutto lo svolgimento di \"Suikoden V\".\nIn \"Suikoden Tierkreis\", essendo uno spin-off, ha una geografia tutta diversa. Verso sud c'\u00e8 il villaggio di Citro, con la foresta di Flesaria. Sempre pi\u00f9 a sud, oltre il mare, vi \u00e8 il Regno Unito di Rittershild. A est invece troviamo Il Regno di Janam, con capitale El-Qaral. A sud invece troviamo la citt\u00e0 portuale di Salsabill, Il regno, con la citt\u00e0 di Janam poi, verr\u00e0 sostituito da un deserto, con l'avvento del 10\u00b0 mondo.a Nord di Janam si trova la fortezza di Ladzaa, che croller\u00e0 poi in seguito ad un Terremoto.A nord ci sono i Monti Svatgol, Tra i quali si trova Lugenik, la capitale degli Auster.A est del Regno invece troviamo i monti di Ch'olui, dietro ai quali si trova il Villaggio di Tehah, In mezzo alla neve e alle montagne. A sud di Tehah, compare con il 9\u00b0 mondo la Piana di Marsinah, e con essa Cragbark, l'accampamento/citt\u00e0 della trib\u00f9 del Ruggito Feroce. A Nord di Tehah C'\u00e8 il Regno di Astrasia, con capitale Pharamond.A est, vicino al Mare invece c'\u00e8 l'enorme capitale dei porpos: Naineneis.A nord di Naineneis si trovano i Boschi di Noslaw, oltre ai Quali si trova il villaggio silvestre, la citt\u00e0 degli scribi.Oltre il Mar si trova anche L'arcipelago di Lonomakua. Invece A nord della Regione, si trova Grayridge, una piccola citt\u00e0 con una miniera.Andando pi\u00f9 in su si Trova Cynas, la seconda citt\u00e0 pi\u00f9 grande, dopo Naineneis. \u00c8 La capitale della Regione; possiede la libreria pi\u00f9 grande del mondo, ed \u00e8 la sede dell'ordine dell'Unica Via. A Nord di Cynas, Oltre il mare, si trova l'impero della Stella Polare.\nElementi in comune tra i capitoli della saga.\nLa saga, oltre a svilupparsi interamente sulle 108 stelle del Destino e sulle 27 Vere Rune, ha numerosi punti di contatto tra i capitoli:"}
{"id": "305799", "revid": "256896", "url": "https://it.wikipedia.org/wiki?curid=305799", "title": "SINALTRAINAL", "text": ""}
{"id": "305802", "revid": "123699235", "url": "https://it.wikipedia.org/wiki?curid=305802", "title": "Soppressata di Calabria", "text": "La Soppressata di Calabria (o \"Suppizzata\" o \"suprissata\" o \"sopressata\") \u00e8 un insaccato a denominazione di origine protetta.\nSi ottiene con carne di maiale tagliata a pezzettoni a cui si unisce pepe nero, sale e peperoncino calabrese (Disciplinare Soppressata Calabrese).\nPreparazione.\nSi prepara prendendo le parti migliori della coscia del maiale, tritate e prive di nervi e insaccandole in budello naturale, in particolare bisogna usare il budello proveniente dall'intestino crasso, ben lavato con acqua, vino e limone e messo a mollo. Si usa anche il budello del bue che \u00e8 pi\u00f9 resistente. Si impasta la carne con sale e peperoncino rosso piccante. Una volta riempito il budello, viene forato con uno spillo e legato a mano. Il tutto viene poi lasciato asciugare all'aria.\nVi sono due diversi modi di stagionatura. Nella Calabria settentrionale dopo riempito il budello viene lasciato ad asciugare all'aria e dopo circa due settimane si sistema sul pavimento un lenzuolo di lino e vi si adagiano le soppressate, le une vicine alle altre, con l'accortezza di lasciare tra esse uno spazio di circa un centimetro.\nLe soppressate vengono quindi coperte con un altro lenzuolo di lino, al disopra del quale viene poggiato un tavoliere (o un rigirato). Sul tavoliere vanno posti dei pesi in modo da ottenere quella \"pressatura\" che secondo alcuni (erroneamente secondo altri) conferirebbe il nome al salume.\nDopo circa una settimana viene interrotta la pressatura e gli insaccati vengono messi ad asciugare.\nNella fase di asciugatura, della durata di circa due settimane, si usa spesso l'accorgimento di accendere un braciere nelle vicinanze che conferisca al prodotto una leggera affumicatura, nel braciere vengono aggiunte scorze di arance per garantire un'affumicatura aromatica.\nQuindi si ripete l'operazione della pressatura (la \"soppressa\").\nNella fase conclusiva le soppressate (dette anche schiacciate) vengono lasciate stagionare per un periodo di cinque sei mesi.\nNella Calabria meridionale invece la \"suppizzata\", dopo l'impasto (la carne va tritata al coltello) con sale e pepe nero (a volte si aggiungono semi di finocchio selvatico) e l'insaccamento nel budello, opportunamente suddivisa in grossi nodi, viene appesa alle travi del tetto a tegole (si tratta, in origine di un tipico prodotto contadino e le case di campagna erano tutte a tegole senza soffitta) della stanza ove in inverno era acceso il focolare che conferiva una leggera affumicatura. Oggi si appende sempre in alto in locale leggermente arieggiato e si lascia stagionare per almeno un mese per poi pu\u00f2 iniziare il consumo alimentare. Per conservarla in estate si usa porla in vasi di coccio salaturi con una pietra sopra per tenerla al di sotto del livello dell'olio.\nSecondo un'altra ipotesi pi\u00f9 accreditata il nome deriverebbe dalla fusione e contrazione di due termini: \"susu\" che in calabrese antico significa \"sopra\" \"in alto\" e \"mpizzare\" che significa \"appendere\" quindi il significato \u00e8: \"appesa in alto\". La tesi \u00e8 suffragata anche dal fatto che esiste la \"suppizzata\" di tonno siciliana che non viene messa sotto pressa, ma anch'essa viene appesa in alto. Inoltre il salume in questione viene messo sotto pressa solo in alcune zone della Calabria ed, essendo indiscutibilmente un prodotto contadino di antica data, non sembra logico collegarlo con vocaboli dell'italiano (pressa) che non esiste nel calabrese antico e neppure si pu\u00f2 collegare col provenzale moderno come alcuni fantasiosamente sostengono, per ovvi ed evidenti motivi."}
{"id": "305803", "revid": "1516566", "url": "https://it.wikipedia.org/wiki?curid=305803", "title": "Valassina", "text": "La Vallassina (o Valassina) \u00e8 la valle entro cui scorre la prima parte del fiume Lambro, situata nel Triangolo Lariano, cuore del lago di Como, in provincia di Como. La valle prende il nome dal paese di Asso, posto nel fondovalle, poco al di sopra della cascata della Vallategna, dove il torrente Foce si getta nel Lambro. L'importanza di Asso, oltre alla sua posizione, \u00e8 data dall'essere stata a capo della pieve rappresentativa della valle per tutto il Medioevo e fino al XX secolo, la \"Pieve Vallassina\" o \"Pieve di San Giovanni Battista\".\nIl corpo principale della valle \u00e8 quello posto in direzione nord-sud, attraversato direttamente dal Lambro in corso torrentizio, a partire dalla sorgente Menaresta, sita in comune di Magreglio, e giungendo, attraverso Barni e Lasnigo, al borgo di Asso. A questo si uniscono Civenna, paese posto sul colmo della valle, in posizione sopraelevata rispetto alla sorgente, e i paesini che, separati dal corpo principale della valle dal monte Roncaglia, sono ospitati dal declivio che conduce al Pian del Tivano, a ovest. Questi ultimi \u2013 ossia Rezzago, Caglio e Sormano \u2013 sono denominati collettivamente \"Monti di Sera\" per la loro posizione in direzione del tramonto. L'altra semivalle della Vallassina \u00e8 costituita dall'attuale comune di Valbrona, attraversato dall'affluente Foce. Storicamente inoltre si include nel territorio vallassinese la frazione Onno di Oliveto Lario, posta al termine della Valbrona, sul Lago di Como.\nLa cascata della Vallategna \u00e8 un luogo fortemente simbolico perch\u00e9, oltre a costituire l'inizio della valle, segna anche la fine della Brianza, regione per definizione collinare, che vede nell'abitato di Canzo, con gli altri paesi che furono della Corte di Casale, il suo ultimo avamposto. Altri luoghi identificativi della Valle sono la chiesa della Madonna del Ghisallo, patrona dei ciclisti, posta esattamente al culmine della valle, a nord, prima della discesa per Bellagio, punta del Triangolo Lariano, e il Santuario di Campo\u00e8, nei Monti di Sera. Alle pendici dei Monti di Sera si trovano inoltre tre frazioni di Asso: Gem\u00f9, Mudronno e Brazzova. Un'altra frazione particolarmente rilevante \u00e8 Visino, che costituisce la parte del comune di Valbrona pi\u00f9 prossima ad Asso.\nLa parte pi\u00f9 settentrionale della valle \u00e8 dominata dal Monte San Primo, vetta pi\u00f9 alta del Triangolo Lariano, mentre due montagne di pi\u00f9 modeste dimensioni, l'Oriolo e la cima di Megna, sovrastante Asso, si collocano al cuore della Vallassina, separandone i due tronconi, quello del Lambro e quello di Valbrona. Tra Oriolo e Megna, alle spalle di Lasnigo, \u00e8 presente un'altra piccola valle, al cui termine si trova la localit\u00e0 di Crezzo, posta sul confine fra i comuni di Barni e Valbrona. A sud del Pian del Tivano si collocano il monte Palanzone \u2013 altra significativa cima del Triangolo Lariano, che domina i \"Monti di Sera\" \u2013 e il Barzaghino, monte di confine tra Rezzago e i paesi brianzoli di Canzo e Caslino, mentre sul lato orientale appartiene alla Vallassina il versante settentrionale dei Corni di Canzo.\nLa peste.\nLa peste nera colp\u00ec la Vallassina, che fino ad allora ne era stata preservata, nel 1361, quando, partendo da Milano, si estese a tutta la Lombardia. Non completamente domata, si sarebbe ripresentata dieci anni dopo, favorita da un'invasione di sorci e da una carestia. Non esistono dati sicuri, ma ad Asso solo quattro case risultano preservate; in memoria venne sistemato un piccolo angelo, a ricordo di quello che segn\u00f2 le case degli ebrei in Egitto.\nDurante il XIV secolo la peste torn\u00f2 in Brianza ed in Vallassina nel 1384, e nel 1385 per ben quattro anni. Si ripresent\u00f2 poi nel XVI secolo, nel biennio 1523-24 e nel 1549, particolarmente pesante in Lombardia (nel ducato di Milano le vittime furono 17.000). Le successive ondate del 1574 e del 1576 sono considerate localmente meno estese e micidiali. I dati a disposizione sono peraltro pesanti, lasciando intuire quali stragi debbano aver fatto le precedenti: nel 1574 morirono ad Asso trenta persone in soli quattro mesi; nel 1576 il numero \u00e8 lo stesso, ma in soli 49 giorni; a Sormano i decessi furono 10 e ad Onno sette. La peste uccise, quindi, circa il 5% della popolazione, se \u00e8 valido il dato per Asso di 600 residenti (nel 1530 Carlo Mazza riporta che fossero 400).\nIl ritorno della peste nel 1576, detta \"peste di San Carlo\" fu da addebitare, secondo la tradizione, ad una ragazza dei Bonanomi di Asso, che ritrov\u00f2 una collana di corallo, nascosta da una sorella morta di peste due anni prima, in un buco di un muro della propria abitazione. \nDalla peste fu preservata, ad eccezione di una ragazza, la famiglia Magnocavallo di Asso. Questa fece voto di girare ogni sera per le contrade a chiedere di recitare \u00abun pater ed un Ave\u00bb per i defunti, voto ancora rispettato alla fine del XVIII secolo.\nNel 1630, i lanzichenecchi, discesi in Italia come truppe imperiali, sostarono ad Onno e portarono con loro la grande peste. Ad Asso morirono 78 persone, a Barni 17, in un solo mese, dal 14 agosto allo stesso giorno di settembre."}
{"id": "305804", "revid": "29035", "url": "https://it.wikipedia.org/wiki?curid=305804", "title": "Vallassina", "text": ""}
{"id": "305806", "revid": "486946", "url": "https://it.wikipedia.org/wiki?curid=305806", "title": "Speck dell'Alto Adige", "text": ""}
{"id": "305810", "revid": "486946", "url": "https://it.wikipedia.org/wiki?curid=305810", "title": "S\u00fcdtiroler Speck", "text": ""}
{"id": "305812", "revid": "107736652", "url": "https://it.wikipedia.org/wiki?curid=305812", "title": "180 nm", "text": "Il 180 nm (180 nanometri o 0,18 \u00b5m) evoluzione del precedente processo a 250 nm \u00e8 un processo produttivo della tecnologia dei semiconduttori con cui vengono prodotti i circuiti integrati a larghissima scala di integrazione (VLSI).\nI 180 nm si riferiscono alla lunghezza del canale del componente \"tipo\" ovvero del transistor CMOS. Questa misura \u00e8 significativa del processo e d\u00e0 un'idea della effettiva capacit\u00e0 del processo di integrare un gran numero di componenti in un singolo chip.\nQuesto \u00e8 il primo processo che abbia una dimensione inferiore alla lunghezza d'onda della luce usata nel processo foto-litografico (193 nm).\nIl valore 180 nm deriva della tendenza storica di riduzione a circa il 70% ogni 2-3 anni. Il nome \u00e8 stabilito formalmente dall'International Technology Roadmap for Semiconductors (ITRS).\nEntrato in produzione negli anni 1999-2000 da parte delle maggiori industrie come Intel, Texas Instruments, IBM, e TSMC, \u00e8 ancora utilizzato per una larghissima famiglia di prodotti come cellulari, processori, memorie, GPS eccetera.\nIl successore di questo processo utilizza una larghezza di canale di 130 nanometri."}
{"id": "305817", "revid": "125778422", "url": "https://it.wikipedia.org/wiki?curid=305817", "title": "Alfonso VI di Le\u00f3n", "text": "Era il figlio maschio secondogenito del re di Castiglia (1035-1065) e re consorte di Le\u00f3n, Ferdinando I e della regina del Le\u00f3n (1037-1065) e regina consorte di Castiglia, Sancha I.\nBiografia.\nDopo la morte del padre, avvenuta nel 1065, la madre si ritir\u00f2 dal potere dividendo, secondo la volont\u00e0 paterna, il regno di Le\u00f3n e Castiglia tra i tre figli maschi:\nMentre alle due figlie femmine furono assegnate due signorie:\nIl regno di Le\u00f3n aveva come tributario la Taifa di Toledo.\nAppena succeduto al padre, il fratello di Alfonso, Sancho II detto \"il Forte\" aveva iniziato conflitti col regno di Pamplona, che sfociarono, nel 1067, in quella che fu denominata la \"guerra dei tre Sanchi\", che vide contrapposti al re di Castiglia Sancho II, il re di Pamplona, Sancho IV, e il re di Aragona, Sancho I.\nDopo la morte della madre, nel 1067, erano iniziati i conflitti tra Sancho e i suoi due fratelli, Alfonso e Garcia. Terminata (1068) la guerra dei tre Sanchi, Sancho II attacc\u00f2 il fratello, Alfonso VI, e lo sconfisse nella battaglia di Llantada, sul fiume Pisuerga (19 luglio 1068), poi per\u00f2 venne ad un accord\u00f2 con lui per combattere Garcia.\nNel corso del 1069 Alfonso VI, secondo lo storico anglo-normanno, Guglielmo di Malmesbury (ca. 1090-ca. 1143), si fidanz\u00f2 con la figlia di Guglielmo I d'Inghilterra, Agata, ma il matrimonio non fu mai celebrato (secondo il monaco benedettino, cronista della storia inglese, Matteo Paris, Agata mor\u00ec durante il viaggio verso la penisola iberica e la salma fu riportata a Bayeux per la sepoltura). Alfonso si fidanz\u00f2, sempre nel 1069, con Agnese (1059- dopo il 1099), secondo il \"Chronicon sancti Maxentii Pictavensis, Chroniques des Eglises d'Anjou\", figlia del duca d'Aquitania, Guglielmo VIII o Guido Goffredo. Il matrimonio, sempre secondo il Chronicon citato prima, fu poi celebrato verso l'inizio del 1074 e la coppia divorzi\u00f2 il 22 maggio 1077 e, nel 1099, Agnese si spos\u00f2, in seconde nozze, come sua seconda moglie, con Elia I del Maine.\nSancho e Alfonso, nel 1071, entrarono in Galizia ed affrontarono Garcia che aveva da poco riportato la vittoria nella battaglia di Pedroso contro il conte del Portogallo, Nuno Mendes (che nel corso della battaglia perse la vita), che gli si era ribellato.Garcia, nello stesso anno, venne sconfitto, rinchiuso in una torre, obbligato ad abdicare ed esiliato; si rifugi\u00f2 alla corte del re di Siviglia, Muhammad al-Mu\u02bftamid, che era suo tributario.\nSancho II, nel 1072, rivolse le armi contro il Le\u00f3n di Alfonso VI, che venne sconfitto nella battaglia di Golpejera, vicino a Carri\u00f3n de los Condes, dal braccio destro di Sancho, Rodrigo Diaz de Bivar, detto \"el Cid\"; Alfonso fu fatto prigioniero e rinchiuso in una prigione a Burgos, ma Sancho fu convinto dalla sorella Urraca a permettere al fratello di recarsi in esilio a Toledo presso il re musulmano di Toledo, che era suo tributario. Sancho II, dopo il regno di Galizia, occup\u00f2 allora quello di Le\u00f3n, riunendo cos\u00ec nuovamente il regno che era stato di suo padre.\nI nobili del Le\u00f3n non accettarono il fatto compiuto e si strinsero attorno alle sorelle, soprattutto ad Urraca, che si fortific\u00f2 nella sua signoria, la citt\u00e0 di Zamora. Sancho II dapprima espugn\u00f2 la signoria di Toro della sorella Elvira e poi pose l'assedio a Zamora il 4 marzo del 1072. Dopo circa 7 mesi di assedio, il 6 ottobre del 1072, secondo il \"Chronicon regum Legionensium\" Sancho fu assassinato a tradimento durante l'assedio, sotto le mura di Zamora, da un suo soldato, Vellito Ariulfo (Secondo la \"Cronaca Burgense\" invece, pare che un nobile zamorano, Bellido Dolfos, forse amante di Urraca, fingendosi disertore, avesse invitato Sancho a seguirlo per fargli vedere il punto debole delle mura, separandolo cos\u00ec dalla sua guardia, e lo avesse assassinato).\nDopo la morte di Sancho II, i nobili castigliani continuarono l'assedio di Zamora; Garcia torn\u00f2 in Galizia, mentre Alfonso VI, che era tornato in Le\u00f3n, e poich\u00e9 il fratello maschio primogenito, Sancho, non aveva lasciato eredi, si prodig\u00f2 a garantire che se fosse stato riconosciuto re di Castiglia avrebbe trattato i nobili castigliani alla stregua dei nobili leonesi; ma il sospetto che Urraca e Alfonso fossero complici nell'assassinio di Sancho era condiviso dalla maggioranza di loro. Alla fine i maggiorenti castigliani, tra cui il Cid Campeador, dopo aver tolto l'assedio a Zamora, pretesero che Alfonso VI giurasse la sua innocenza in pubblico, sul sagrato della chiesa di Sant'Agata di Burgos; solo allora Alfonso VI fu riconosciuto re di Castiglia dai nobili castigliani.\nCon la morte di Sancho II, Garcia aveva recuperato il suo regno di Galizia, ed accett\u00f2 che il fratello Alfonso VI fosse eletto re di Castiglia; per\u00f2, all'inizio del 1073, Alfonso invit\u00f2 Garcia ad un incontro presso di s\u00e9 e, il 14 febbraio di quello stesso anno, lo prese prigioniero e lo fece rinchiudere nel castello di Luna, nel nord del regno di Le\u00f3n, dove fu tenuto confinato per diciassette anni e dove mor\u00ec il 22 marzo del 1090.\nAlfonso si dedic\u00f2 da quel momento ad ingrandire i propri territori. Nel 1076, alla morte del re di Navarra, Sancho IV Garc\u00e9s complet\u00f2 l'occupazione della Rioja, gi\u00e0 iniziata dal fratello Sancho nel 1067, durante la guerra dei Tre Sanchi.\nSempre nel 1076 Alfonso adott\u00f2 la liturgia romana per la Chiesa spagnola e l'anno successivo il papa Gregorio VII assunse la sovranit\u00e0 sui regni di Alfonso che, nello stesso anno (1077), adott\u00f2 il titolo di Imperatore.\nAlfonso aument\u00f2 a poco a poco la pressione sui piccoli regni mori, riuscendo ad ottenere dalla maggior parte di essi il pagamento di tributi; sconfisse pi\u00f9 volte Muhammad al-Mu\u02bftamid, re di Siviglia, colpevole di avere aiutato Garcia nella guerra civile del decennio precedente, sottraendogli parecchi territori e rendendolo suo tributario, nel 1082. Nel 1081, il Cid, che era stato coinvolto in un'azione militare contro il re di Toledo, alleato del re di Le\u00f3n e Castiglia, era stato esiliato per la prima volta da Alfonso VI.\nDopo aver aiutato nel 1084 il re di Toledo, al-Q\u0101dir, a conservare il suo trono in cambio di alcune fortezze, nel 1085 Alfonso VI lo attacc\u00f2, assedi\u00f2 e conquist\u00f2 la capitale il 25 maggio e fece il suo ingresso in citt\u00e0 proclamandosi Imperatore delle due religioni, ma soprattutto da quel momento ebbe il controllo di buona parte del fiume Tago. La prima conseguenza di questa vantaggiosa condizione fu, sempre nel 1085, la conquista della citt\u00e0 di Valencia (che prima era governata da uno dei suoi capitani, ex luogotenente del Cid, \u00c1lvar F\u00e1\u00f1ez e, nel 1086, fu data al re al-Q\u0101dir, in compenso della perdita di Toledo). Nel 1086 Alfonso pose l'assedio a Saragozza. I re dei piccoli regni mori, soprattutto gli Emiri di Siviglia, Badajoz, Granada e Cordova, preoccupati dall'aggressivit\u00e0 del re cristiano, decisero di chiedere l'aiuto degli Almoravidi, che sbarcarono in Spagna dal Marocco. L'emiro Yusuf ibn Tasfin sconfisse Alfonso VI nella Battaglia di al-Zallaqa, vicino a Badajoz nel 1086, ma nonostante vari tentativi non riusc\u00ec a riconquistare Toledo.\nLa regina Costanza, che con pazienza sopportava i tradimenti del marito, non si stancava di esortarlo a togliere la condanna all'esilio al Cid e dopo l'invasione degli Almoravidi e la conseguente sconfitta castigliana di al-Zall\u0101qa, Alfonso le diede ascolto e si riavvicin\u00f2 al suo vassallo, il quale fu incaricato di difendere la zona levantina. Nel frattempo poi, ad opera di \u00c1lvar F\u00e1\u00f1ez, nel 1088, riusc\u00ec ad Alfonso la conquista del castello di Aledo, che dominava la Murcia e quindi ottenne la sottomissione di tutti i regni di Taifa della zona.\nNel 1090 l'emiro almoravide Y\u016bsuf Ibn T\u0101shf\u012bn, rientrato dal Nordafrica, attacc\u00f2 il castello di Aledo, che resistette ma sub\u00ec tanti e tali danni che Alfonso lo giudic\u00f2 indifendibile, lo rase al suolo e lo abbandon\u00f2. Questa sconfitta fu addebitata al Cid per il suo tardivo intervento alla difesa del castello; al Cid che chiedeva un giusto processo, Alfonso VI rispose confiscandogli tutti i beni, imprigionando la moglie e le figlie e condannandolo nuovamente all'esilio. Il Cid lasci\u00f2 definitivamente la Castiglia dopo aver liberato e preso con s\u00e9 moglie e figlie. Questi fatti e ci\u00f2 che ne segu\u00ec ispirarono il poema epico \"Poema del mio Cid\" e molti altri poemi e romanzi.\nNel 1091 Alfonso contrattacc\u00f2 e occup\u00f2 Cordova. Nel 1093 convinse il re di Badajoz a cedergli le citt\u00e0 di Lisbona, Santarem e Sintra, ma dopo pochi mesi gli Almoravidi occuparono il regno di Badajoz e le tre citt\u00e0 furono perdute.\nNello stesso anno Alfonso VI concesse il governo della Galizia (ma non il titolo di re) a Raimondo di Borgogna, marito, dal gennaio di quell'anno, della figlia, Urraca, mentre la contea del Portogallo (il sud del regno di Galizia), unitamente alla citt\u00e0 di Coimbra, quindi in sottordine al governatore della Galizia, fu concessa al cugino di Raimondo, Enrico di Borgogna, da pochi mesi sposo della figlia naturale, Teresa. Di fatto la contea di Portogallo fu molto autonoma, ed Enrico fu il capostipite della casa regnante portoghese: suo figlio Alfonso sar\u00e0 il primo re del Portogallo.\nNel 1097 le truppe castigliane contrattaccarono gli Almoravidi nella zona di Toledo e riuscirono ad occupare il castello di Consuegra, che tennero per otto giorni, ma nella battaglia che avvenne il 15 agosto, le truppe di Y\u016bsuf Ibn T\u0101shf\u012bn, emiro di Cordova, ebbero la meglio su quelle di Alfonso. Durante l'attacco mor\u00ec l'unico figlio maschio del Cid, Diego Rodr\u00edguez, che aveva lasciato Valencia per unirsi alle truppe castigliane.Y\u016bsuf ibn T\u0101shf\u012bn, soddisfatto di aver vinto anche questa seconda battaglia campale (dopo al-Zallaqa), dieci mesi dopo torn\u00f2 definitivamente a Marrakesh, in Nordafrica.\nNegli ultimi anni del suo regno Alfonso cerc\u00f2 di impedire il consolidamento degli Almoravidi nella Spagna musulmana, ma senza successo. I regni del sud della Spagna furono occupati da questi ultimi, che guidati dal nuovo emiro Ali ibn Yusuf, sconfissero nuovamente le truppe castigliano-leonesi, comandate da \u00c1lvar F\u00e1\u00f1ez, nel 1108 a Ucl\u00e9s, dove perse la vita l'erede al trono, l'unico figlio maschio di Alfonso, Sancho Alfonsez.\nSempre secondo la \"Cronaca Burgense\", Alfonso mor\u00ec a Toledo, nel 1109, e fu sepolto nella cappella di san Mancho nel monastero dei Santi Facondo e Primitivo di Sahag\u00fan, accanto alla sua amata moglie Zaida/Isabella ed al suo unico figlio maschio, Sancho. Gli succedette la figlia Urraca.\nLa morte di Alfonso VI fu pianta soprattutto dagli ebrei, che durante il suo regno beneficiarono di un trattamento equiparato ai cristiani, che permise loro di prosperare e, nei territori conquistati, godettero dei vari privilegi che erano stati concessi loro dai musulmani. Con la morte di Alfonso la loro condizione cominci\u00f2 poco a poco a peggiorare.\nDiscendenza.\nIl suo matrimonio con Agata, figlia di Guglielmo il Conquistatore, re d'Inghilterra e duca di Normandia, fu negoziata nel 1067, ma la sua morte prematura fece sfumare il progetto.\nSecondo il vescovo Pelagio di Oviedo, contemporaneo del re, nel suo Chronicon regum Legionensium, Alfonso VI ebbe cinque mogli e due concubine. Le mogli erano, secondo il vescovo, Agnese, Costanza, Berta e Beatrice e le concubine Zaida e Jimena Mu\u00f1oz.\nAgnese d'Aquitania.\nNel 1069 fu firmato il fidanzamento con Agnese, figlia di Guglielmo VIII, duca d'Aquitania. A quel tempo, aveva appena 10 anni e quindi \u00e8 stato necessario attendere fino all'et\u00e0 di 14 anni per il matrimonio ufficiale, che ha avuto luogo tra la fine del 1073 e l'inizio del 1074. Agnese mor\u00ec il 6 giugno 1078. Secondo Bernard F. Reilly il matrimonio era stato annullato nel 1077, probabilmente a causa della mancanza di figli. Tuttavia, Andr\u00e9s Gambra non \u00e8 d'accordo e crede che non ci siano fonti affidabili per supportare questa affermazione.\nJimena Mu\u00f1oz.\nDopo la morte di Agnese, il re ebbe una relazione con Jimena Mu\u00f1oz, la \"pi\u00f9 nobile\" concubina \"derivata dalla regalit\u00e0\", secondo il vescovo Pelagio di Oviedo. Hanno avuto due figlie:\nCostanza di Borgogna.\nAlla fine del 1079 Alfonso VI spos\u00f2 Costanza di Borgogna, vedova senza figli del conte Hugues III di Chalon-sur-Sa\u00f4ne e figlia di Roberto I, duca di Borgogna e pronipote di Ugo Capeto, re di Francia. Da questa unione, che dur\u00f2 fino alla morte di Costanza nel 1093, nacquero sei bambini, di cui solo due raggiunsero l'et\u00e0 adulta:\nZaida.\nIl vescovo Pelagio di Oviedo menziona Zaida come una delle due concubine del re e affermava di essere figlia di Al-Mu'tamid ibn Abbad, sovrano della Taifa di Siviglia. In realt\u00e0, era sua nuora, sposata con suo figlio Abu Nasr Al-Fath al-Ma'mun, sovrano della Taifa di Cordova. Nel marzo del 1091, l'esercito di Almoravid assedi\u00f2 la citt\u00e0 di Cordova. Il marito di Zaida, morto durante l'assedio, mand\u00f2 la moglie e i figli ad Almod\u00f3var del R\u00edo come misura precauzionale. Dopo essere diventata vedova, Zaida cerc\u00f2 protezione presso la corte del re leonese e lei e i suoi figli si convertirono al cristianesimo; fu battezzata con il nome \"Isabella\" e divenne la concubina del re.\nEbbero tre figli:\nSecondo Jaime de Salazar y Acha, seguiti da altri autori, tra cui Gonzalo Mart\u00ednez Diez, Alfonso VI e Isabel si sposarono nel 1100 e con questa cerimonia i loro figli furono legittimati e dichiarati eredi dei Regni di Le\u00f3n e Castiglia.\nBerta di Borgogna.\nIl 25 novembre 1093 Alfonso VI contrae un terzo matrimonio con Berta. La sua presenza a corte fu registrata per la prima volta il 28 aprile 1095. Mor\u00ec tra il 17 novembre 1099 e il 15 gennaio 1100. Non nacquero figli da questo matrimonio.\nBeatrice di Borgogna.\nAlfonso VI spos\u00f2 la sua quinta moglie, Beatrice, probabilmente nei primi mesi del 1108. Entrambe appaiono insieme per la prima volta il 28 maggio 1108 nella cattedrale di Astorga. Secondo il vescovo Pelagio di Oviedo, una volta vedova, Beatrice torn\u00f2 in patria. Salazar y Acha suggerisce che era la figlia di Guglielmo VIII, Duca d'Aquitania e la sua terza moglie Ildegarda di Borgogna, e che si rispos\u00f2 con Elia I, conte del Maine."}
{"id": "305820", "revid": "123683909", "url": "https://it.wikipedia.org/wiki?curid=305820", "title": "Valle d'Aosta Jambon de Bosses", "text": "Vall\u00e9e d'Aoste Jambon de Bosses (DOP) (pron. fr. : ) \u00e8 un prosciutto di montagna a Denominazione di origine protetta, stagionato in quota, prodotto in quantit\u00e0 limitata a Saint-Rh\u00e9my-en-Bosses, nella valle del Gran San Bernardo ai piedi dell'omonimo colle, in Valle d'Aosta.\nStoria.\nLa Valle del Gran San Bernardo, sin dal Medioevo una tra le vie di transito pi\u00f9 praticate dell'Europa occidentale (via Francigena) nonch\u00e9 centro di traffici commerciali, fu depredata dai Saraceni, ragion per cui una comunit\u00e0 di canonici agostiniani decise di edificare una chiesa e un ospizio dove accogliere i passanti, dare loro cibo ed alloggio e soccorrerli in caso di necessit\u00e0.\nBen presto i signori pi\u00f9 potenti, i vescovi e i papi si accorsero dell'importanza dell'opera di assistenza offerta dagli Agostiniani concedendo loro grandi benefici fiscali ed economici; anche il popolo inizi\u00f2 a ricompensare i monaci per il loro operato con donazioni di beni tra cui gi\u00e0 figura lo Jambon de Bosses.\nAltre numerose testimonianze, tratte dai registri inventariali di vendita o scambio di \"tybias porci\" risalenti al XIV secolo, confermano la presenza dello Jambon de Bosses fin dall'antichit\u00e0. Una produzione, quella del Vall\u00e9e d'Aoste Jambon de Bosses DOP, arrivata fino a noi senza sostanziali varianti grazie alla passione della piccola comunit\u00e0 di Saint-Rh\u00e9my-en-Bosses desiderosa di mantenere questa lunga tradizione secondo i propri pi\u00f9 rigorosi canoni conservando le peculiarit\u00e0 di questa antica ma sempre attuale prelibatezza.\nMateria prima.\nPer la produzione del Vall\u00e9e d'Aoste Jambon de Bosses DOP si possono usare solamente cosce di suino di razza pregiata (suino pesante italiano) proveniente da allevamenti situati nel territorio delle regioni Valle d'Aosta, Piemonte, Lombardia, Veneto ed Emilia-Romagna. I suini nati, allevati e macellati nelle suddette regioni sono conformi alle prescrizioni gi\u00e0 stabilite a livello nazionale per la materia prima del prosciutto di Parma DOP e San Daniele DOP e alimentati negli ultimi due mesi con sostanze ad alto contenuto proteico, con esclusione di mangimi concentrati. Gli allevamenti devono attenersi alle prescrizioni per quanto concerne razze, alimentazione e metodologia di allevamento. I suini devono essere di peso non inferiore ai 160\u00a0kg e di et\u00e0 non inferiore ai nove mesi.\nPreparazione della coscia.\nLa coscia di suino, attentamente scelta tra carni di elevatissima qualit\u00e0, viene salata a secco, con aggiunta di aromi naturali: pepe macinato e in grani, salvia, rosmarino, aglio, ginepro, timo, alloro e erbe autoctone.\nQualsiasi tipo di additivo, compreso il salnitro, \u00e8 espressamente vietato dalle \"Norme relative alla tutela della denominazione di origine del Vall\u00e9e d'Aoste Jambon de Bosses DOP\".\nMaturazione della coscia.\nNei venti giorni successivi la salatura, la coscia viene massaggiata per favorire la fuoriuscita di siero e sangue. La maturazione si svolge in ambienti igienicamente controllati, in grado di simulare l'ambiente che nel passato era caratteristico dei luoghi di maturazione: le cantine umide e i fienili.\nDopo tale periodo la coscia viene lavata e asciugata, la testa del femore e le superfici esposte vengono ricoperte con abbondante pepe macinato grossolanamente per evitare l'ossidazione ed infine viene messa a stagionare.\nPeriodo di stagionatura.\nIl periodo di stagionatura si sviluppa da un minimo di 12 mesi sino a 30 mesi in luogo fresco in grado di riprodurre l'ambiente dei \"rascard\", tipiche costruzioni in legno delle case rurali, che conservavano anche i fieni o delle camere del prosciutto. In particolare queste ultime, presenti in ogni baita, erano esposte a Nord e rivestite di legno ad evitare bruschi sbalzi di temperatura.\nArea di produzione.\nComune di Saint-Rh\u00e9my-en-Bosses in Valle d'Aosta, ad una altitudine attorno ai 1600 m s.l.m.\nCaratteristiche organolettiche e fisiche.\nVall\u00e9e d'Aoste Jambon de Bosses DOP ha un profumo di carne stagionata delicato e aromatico. Il sapore \u00e8 sapido con punta di dolce e sottofondo aromatico, con una delicata venatura di fieni e di selvatico. Il grasso si ammorbidisce gi\u00e0 a 16-18 gradi.\nLa forma \u00e8 naturale semi-pressata con legatura a mezzo di corda nella parte superiore del gambo, il peso non pu\u00f2 essere inferiore a 7\u00a0kg.\nL'aspetto esterno \u00e8 di colore giallo paglierino con superficie liscia della cute nella parte esterna della coscia, leggermente pieghettata nella parte interna della coscia. Il gambetto deve essere piegato di almeno 30 gradi.\nAl taglio, il Vall\u00e9e d'Aoste Jambon de Bosses DOP presenta massa muscolare compatta e soda di colore rosso vinoso con fibra consistente, il lardo \u00e8 sodo e brillante con sfumatura rosa nella parte pi\u00f9 esterna.\nLa qualit\u00e0 certificata.\nTra le numerose qualit\u00e0 che hanno permesso al Vall\u00e9e d'Aoste Jambon de Bosses di ottenere la Denominazione di origine protetta troviamo da un lato l'ambiente con un microclima particolare dall'altro l'abilit\u00e0 degli uomini, la produzione artigianale e la tecnica tramandata nei secoli e alla quale la comunit\u00e0 \u00e8 ancora profondamente legata.\nQuesto marchio, che si definisce nell'assoluta identificazione del prodotto, prevede una serie di controlli costanti e altre piccole attenzioni uniche nel loro genere quali ad esempio la stagionatura su letto di fieni cambiato con frequenza regolare.\nRiconosciuta dalla Comunit\u00e0 Europea con Reg. CE n\u00b0 1263 del luglio 1996 e garantita dal Ministero delle Risorse Agricole e Forestali, la DOP attesta la conformit\u00e0 di tutta la filiera produttiva ai parametri previsti dal disciplinare di produzione, assicurando la massima qualit\u00e0 ai consumatori e, al tempo stesso, tutelando il Vall\u00e9e d'Aoste Jambon de Bosses DOP dalle imitazioni.\nIl metodo di lavoro \u00e8 antico e sempre uguale, mantiene inalterate le virt\u00f9 di questo prosciutto crudo unico nel suo genere e raro essendo la produzione limitatissima, meno di 3000 cosce all'anno.\nDove assaggiarlo.\nIl Comitato per la Promozione e Valorizzazione del Vall\u00e9e d'Aoste Jambon de Bosses DOP, partecipa ad alcune manifestazioni per far conoscere le caratteristiche del prodotto. \nA Saint-Rh\u00e9my-en-Bosses in luglio si tiene la Sagra del Vall\u00e9e d'Aoste Jambon de Bosses DOP mentre il 13 agosto si svolge Percorso in Rosso, un filo conduttore tra le eccellenze eno-gastronomiche della Valle d'Aosta. A dicembre al Castello di Bosses si organizza \"Il Re \u00e8 Crudo\" una serie di serate di degustazione con verticali e orizzontali di prosciutto. Nel periodo autunnale invece l'appuntamento \u00e8 al \"March\u00e9 au Fort\" al forte di Bard."}
{"id": "305821", "revid": "765341", "url": "https://it.wikipedia.org/wiki?curid=305821", "title": "Valle d'Aosta Lard d'Arnad", "text": "Il Valle d'Aosta Lard d'Arnad, o semplicemente \"lardo di Arnad\" (in francese, \"Lard d'Arnad\"), \u00e8 un lardo tipico di Arnad, nella bassa Valle d'Aosta, riconosciuto come Denominazione di origine protetta (DOP).\nDescrizione e preparazione.\nSi ottiene dal lardo di spalla di maiale (l'animale del peso di almeno 160\u00a0kg e d'et\u00e0 non inferiore ai 9 mesi), la cui carne deve essere rosata e senza macchie; il peso \u00e8 variabile dai 3 etti ai 4\u00a0kg, la forma \u00e8 a trancio quadrangolare. Dai tempi pi\u00f9 antichi e fino alle pi\u00f9 recenti disposizioni di tipo igienico, il lardo veniva conservato e stagionato nei \"doils\", forme di legno di castagno con particolari incastri che non facevano fuoriuscire la salamoia; oggi i recipienti per questo uso sono di vetro.\nLa preparazione prevede la rifilatura del lardo che, privato della cotenna, \u00e8 posto nel recipiente di vetro a strati alternati con sale e acqua (precedentemente fatta bollire con sale ed aromi quali pepe, rosmarino, alloro, salvia, chiodi di garofano, cannella, ginepro, noce moscata, achillea). Il recipiente viene chiuso, quindi, con un coperchio su cui \u00e8 posto un peso; inizia cos\u00ec la stagionatura che si protrae fino ad un anno: per una conservazione prolungata il lardo viene posto, coperto di vino bianco, in vasi a chiusura ermetica.\nConsumazione.\nSi consuma affettato sottilmente, posto su fette di polenta abbrustolite e calde, in modo che, sciogliendosi, il salume sprigioni il suo aroma dolce e delicatamente aromatico oppure in una preparazione tipica, il \"bocon du diable\", su una fetta di pane di segale, abbrustolito in teglia con aglio e spalmata di miele (alternativamente alla motsetta di camoscio, altro salume tipico della zona).\nProduzione.\nLe salumerie principali di Arnad sono tre:"}
{"id": "305824", "revid": "123699177", "url": "https://it.wikipedia.org/wiki?curid=305824", "title": "Salame d'oca di Mortara", "text": "Il salame d'oca di Mortara \u00e8 un salume cotto a base di carne d'oca e maiale. Si fregia di certificazione Indicazione geografica protetta dal 2015.\nZona di produzione.\nIl salame d'oca di Mortara IGP \u00e8 ottenuto da carne di oche nate, allevate e macellate nell'ambito dei territori della regione Lombardia. La zona di origine e produzione principale \u00e8 localizzata nella Provincia di Pavia, in Lomellina, nel comune di Mortara.\nIngredienti.\nNella produzione del \"Salame d'oca di Mortara\" le materie prime sono costituite dalle parti magre dell'oca per il 30-35 %, dalle parti magre del suino, come per esempio coppa del collo, spalla o altre parti magre per il 30-35 % e dalle parti grasse del suino, quali guanciale o pancetta, per il restante 30-35 %.\nLa percentuale di carne d'oca utilizzata, non deve comunque mai scendere sotto un terzo del totale.\nPreparazione.\nIl trito di carni di oca e di maiale viene impastato con sale, pepe e aromi vari. Il composto risultante viene avvolto nella pelle del collo dell'oca, cucito e legato a mano conferendogli la caratteristica forma asimmetrica. Esso viene quindi ben coperto da un panno e lasciato asciugare per qualche giorno. Dopo l'asciugatura, viene punzecchiato e cotto in acqua calda (ma non bollente). Una volta pronto viene fatto raffreddare, risultando pronto per il consumo.\nSagra.\nOgni ultimo fine settimana di settembre a Mortara si tiene la \"Sagra del Salame d'Oca\", durante la quale si disputa l'edizione di settembre del Palio di Mortara.\nStoria.\nLa prima testimonianza di un salame d'oca mortarese risale al 1913, con il diploma ottenuto dal salumiere Carlo Orlandini alla Esposizione internazionale di economia domestica a Parigi nel 1913. In generale, i prodotti dell'oca sono fatti risalire alla tradizione ebraica, come alternativa alla carne di maiale: ne parla anche Pellegrino Artusi nel 1891. L'ipotesi pi\u00f9 accreditata mette in relazione la presenza, almeno dal XV secolo, di una comunit\u00e0 ebraica a Mortara, ove l'allevamento delle oche \u00e8 favorito dalle caratteristiche del territorio. I prodotti dell'oca sono sempre stati presenti anche nella tradizione gastronomica di citt\u00e0 vicine, come Casale Monferrato e Novara. Con la creazione della sagra, Mortara si accredita nel 1967 come citt\u00e0 di riferimento per la continuazione della tradizione, fino a ottenere nel 2004 la denominazione Igp"}
{"id": "305825", "revid": "181699", "url": "https://it.wikipedia.org/wiki?curid=305825", "title": "Comitato di Szatm\u00e1r", "text": "Il comitato di Szatm\u00e1r (in ungherese \"Szatm\u00e1r v\u00e1rmegye\", in romeno \"Comitatul S\u0103tmar\", in tedesco \"Komitat Sathmar\") \u00e8 stato un antico comitato del Regno d'Ungheria, situato a sud del Tibisco ed oggi diviso tra Ungheria e Romania, cui appartiene in massima parte. Capoluogo del comitato era la citt\u00e0 di Nagyk\u00e1roly, oggi nota col nome romeno di Carei.\nIl comitato di Szatm\u00e1r confinava con gli altri comitati di Szabolcs, Bereg, Ugocsa, M\u00e1ramaros, Szolnok-Doboka, Szil\u00e1gy e Bihar.\nStoria.\nIn seguito al Trattato del Trianon (1920) il comitato si trov\u00f2 tagliato dal nuovo confine romeno-ungherese. La parte nordoccidentale del comitato rimasta sotto bandiera ungherese venne a formare, con altri comitati mutilati, il nuovo comitato di Szatm\u00e1r-Ugocsa-Bereg con capoluogo M\u00e1t\u00e9szalka.\nNel 1940, per effetto del Secondo Arbitrato di Vienna, l'Ungheria pot\u00e9 annettersi la parte romena del comitato di Szatm\u00e1r, che fu prontamente restituita alla fine della seconda guerra mondiale.\nNel dopoguerra il comitato di Szatm\u00e1r-Ugocsa-Bereg venne fuso con quello di Szabolcs a formare il nuovo comitato di Szabolcs-Szatm\u00e1r, rinominato Szabolcs-Szatm\u00e1r-Bereg a partire dal 1990.\nPer quanto riguarda invece la porzione romena, in base all'attuale suddivisione amministrativa il comitato di Szatm\u00e1r ricade in gran parte nel distretto di Satu Mare, mentre la frangia occidentale fa parte del distretto di Maramure\u0219."}
{"id": "305845", "revid": "767487", "url": "https://it.wikipedia.org/wiki?curid=305845", "title": "Mudvayne", "text": "I Mudvayne sono un gruppo alternative metal statunitense, formatosi a Peoria, Illinois nel 1996. \nStoria del gruppo.\nGli inizi.\nIl quartetto si impone all'attenzione della scena musicale nel tardo 2000, in seguito alla pubblicazione del loro primo lavoro ufficiale, \"L.D. 50\". Lo stile musicale del gruppo si caratterizza per un'imponente sezione ritmica a met\u00e0 tra il funk e il progressive, taglienti riff di chitarra in parte ispirati all'hard rock sperimentale dei Tool e in parte al thrash metal, e vocalizzi furiosi che ricordano gli Slipknot ed i Sepultura di \"Roots\".\nA contribuire all'ascesa di popolarit\u00e0 del quartetto di Peoria, sono l'intensit\u00e0 delle loro performance dal vivo, in cui vengono pienamente messe in luce le notevoli doti tecniche dei singoli componenti, e la loro immagine truccata e psicopatica.\nNel 2003 prendono parte al Projekt Revolution, tour che li vede impegnati per parecchi mesi come spalla dei Linkin Park, e al Summer Sanitarium Tour sempre con Linkin Park, Metallica, Limp Bizkit e Deftones.\n\"The Beginning of All Things to End\", \"The End of All Things to Come\".\nNel 2001 i Mudvayne rilasciano \"The Beginning of All Things to End\", rimasterizzazione del loro primo EP (non riconosciuto dal gruppo), con l'aggiunta di remix.\nUn anno dopo pubblicano \"The End of All Things to Come\". Il lavoro si caratterizza per una sonorit\u00e0 pi\u00f9 rotonda, frutto di un intenso lavoro in fase di masterizzazione, e per l'abbandono della componente ruvida e graffiante che invece delineava tutto il primo album. Il singolo \"Not Falling\" fa parte della colonna sonora del film \"Ghost Ship\".\n\"Lost and Found, The New Game\".\nNella prima met\u00e0 del 2005 i Mudvayne pubblicano il loro terzo album, \"Lost and Found\", sintesi dei primi due lavori (in particolare \"L.D. 50\") e \"The Beginning of All Things to End\".\nIl singolo \"Forget to Remember\" fa parte della colonna sonora di \"Saw II - La soluzione dell'enigma\".\nNel 2006 Chad Gray e Greg Tribbett si uniscono a Vinnie Paul nel nuovo progetto di quest'ultimo, gli Hellyeah. Nell'aprile del 2007 esce il primo lavoro, omonimo, della band. Il cantante e il chitarrista quindi abbandonano per il progetto collaterale i Mudvayne per qualche tempo. Nel frattempo, il 27 novembre 2007, esce \"By the People, for the People\", una raccolta delle tracce provenienti dagli album precedenti, scelte direttamente dai fan, con l'aggiunta di due inediti: \"Dull Boy\" e \"King of Pain\", cover dei The Police.\nConcluso il tour con gli Hellyeah, i Mudvayne tornano insieme per registrare un nuovo album, \"The New Game\", uscito nel 2008. Il primo singolo estratto esce col video: \"Do What You Do\".\n\"Mudvayne\".\nIl 22 dicembre 2009 esce il quinto album, \"Mudvayne\", anticipato dal singolo \"Beautiful and Strange\", disponibile online gi\u00e0 agli inizi di ottobre. Il secondo singolo \"Heard It All Before\" esce agli inizi di novembre. L'album \u00e8 registrato insieme alle tracce del precedente \"The New Game\".\nIl 14 dicembre tutto il nuovo album \u00e8 ascoltabile in streaming tramite Yahoo! Music, e il 16 dicembre i Mudvayne rendono nota l'intenzione di girare ben tre videoclip tra loro collegati delle canzoni \"Scream With Me\", \"Beautiful And Strange\" e \"Heard It All Before\". Il primo singolo estratto \u00e8 \"Scream with Me\". Nel 2010, il gruppo si scioglie per permettere a Gray e Tribbett di partire in tour con il supergruppo Hellyeah. Nel 2015, in vista dell'inattivit\u00e0 del gruppo sino a una scadenza ancora imprecisata, Tribbett e McDonough formano gli Audiotopsy con Billy Keaton (gi\u00e0 cantante degli Skrape) e il bassista Perry Stern.\nLa reunion.\nIl giorno 19 aprile del 2021, sulla pagina Facebook del gruppo, vengono annunciate quattro date di un tour statunitense in cui i membri originali comunicano di essersi riuniti per partecipare a vari festival."}
{"id": "305846", "revid": "47767", "url": "https://it.wikipedia.org/wiki?curid=305846", "title": "Dalaran", "text": ""}
{"id": "305847", "revid": "1987129", "url": "https://it.wikipedia.org/wiki?curid=305847", "title": "Pane casareccio di Genzano", "text": "Pane casareccio di Genzano (IGP) \u00e8 un prodotto di panetteria a Indicazione geografica protetta.\nDescrizione del prodotto.\nL'Indicazione Geografica Protetta Pane Casareccio di Genzano si riferisce al prodotto di panetteria ottenuto da farina di ottima qualit\u00e0 di tipo 0 o 00, lievito naturale, sale, acqua e cruschello di grano. Il prodotto finito, estremamente leggero, si presenta nella classica forma a pagnotta tonda o in filone, con crosta scura e fine, mollica soffice e fortemente occhiata, dal profumo di cereale.\nZona di produzione.\nLa zona di produzione del Pane Casareccio di Genzano IGP \u00e8 limitata al territorio del comune di Genzano di Roma , in Provincia di Roma, nella regione Lazio.\nCaratteristiche del prodotto.\nL'Indicazione Geografica Protetta Pane Casareccio di Genzano \u00e8 riservata al prodotto che\nabbia le seguenti caratteristiche:\nA seconda della forma si possono distinguere le seguenti tipologie, cos\u00ec come immesse in commercio:\nEtichettatura.\nOgni pagnotta o filone di pane casareccio di Genzano IGP deve riportare sempre il bollino identificativo sul quale si trovano le seguenti indicazioni:\nIl bollino identificativo viene applicato sulla forma prima che questa venga infornata, quindi non \u00e8 necessario utilizzare alcuna sostanza collante in quanto \u00e8 la pasta fresca e appiccicosa a garantirne l'adesione.\nLegislazione.\nL'Indicazione Geografica Protetta pane casareccio di Genzano ha ottenuto la registrazione europea con Regolamento CE n. 2325/97 (pubblicato sulla GUCE L 322/97 del 25/11/1997).\nStoria.\nLe origini del pane casareccio di Genzano IGP discendono dalla tradizione rurale da sempre legata al territorio di produzione; proprio nel comune della provincia di Roma il prodotto veniva lavorato e cotto in speciali forni a legna chiamati \u201csoccie\u201d.\nFin dall'antichit\u00e0 era compito delle donne che abitavano nei borghi, preparare e portare il pane a cuocere nelle strutture pubbliche.\nUna volta inserite in forno le pagnotte, le lavoratrici lasciavano impressi sulla superficie del prodotto segni particolari e ben riconoscibili, per distinguere i propri pani da quelli delle altre donne.\nFonti storiche riportano inoltre che tutti i giorni, sin dalle prime ore del mattino, le vie del paese erano invase da un particolare profumo di frumento misto a quello di legno di castagno, con cui erano alimentati i forni.\nNel comune di Genzano l'attivit\u00e0 della produzione del pane era cos\u00ec radicata e diffusa che scandiva il passare delle ore e della giornata.\nTestimonianze storiche riportano inoltre che gi\u00e0 attorno 1600 era diffusa la cultura del pane, tanto che il principe Cesarini Sforza, accanto al cui palazzo sorgeva il borgo, lo offr\u00ec in dono al Papa. Si narra a tal proposito che il Pontefice fosse rimasto estremamente colpito dal gusto e dal profumo di questo particolare prodotto. \nApprezzato gi\u00e0 agli inizi del XX secolo, \u00e8 solo dagli anni Quaranta che il prodotto ha visto ampliare le proprie prospettive, grazie all'introduzione delle impastatrici e dei forni elettrici che hanno alleviato, nel tempo, le fatiche dei fornai.\nIl pane di Genzano ha cos\u00ec iniziato a registrare consensi prima presso gli abitanti di Roma, dove veniva trasportato di notte e venduto il giorno successivo nei panifici locali, e poi anche al di l\u00e0 dei confini regionali. I motivi della particolarit\u00e0 e inimitabilit\u00e0 del prodotto si devono per\u00f2 in larga parte all'impiego di strumenti che fanno parte della tradizione locale ed alle procedure di lavorazione tramandate di generazione in generazione.\nMetodo di produzione.\nIl pane di Genzano IGP \u00e8 ottenuto attraverso le seguenti fasi di produzione:"}
{"id": "305860", "revid": "161374", "url": "https://it.wikipedia.org/wiki?curid=305860", "title": "Fiesler Fi 156", "text": ""}
{"id": "305861", "revid": "161374", "url": "https://it.wikipedia.org/wiki?curid=305861", "title": "Fi 156", "text": ""}
{"id": "305862", "revid": "181699", "url": "https://it.wikipedia.org/wiki?curid=305862", "title": "Comitato di Ugocsa", "text": "Il comitato di Ugocsa (in ungherese \"Ugocsa v\u00e1rmegye\") \u00e8 stato un antico comitato del Regno d'Ungheria, oggi diviso tra Romania settentrionale e Ucraina subcarpatica. Capoluogo del comitato era Nagysz\u0151l\u0151s, oggi nota col nome ucraino di Vynohradiv.\nIl comitato era uno dei pi\u00f9 piccoli e meno popolati del regno; confinava con gli altri comitati di Bereg, Szatm\u00e1r e M\u00e1ramaros.\nStoria.\nIl comitato rimase ungherese finch\u00e9 il Trattato del Trianon (1920) non lo spart\u00ec fra la neonata Cecoslovacchia (cui tocc\u00f2 la parte settentrionale, incluso il capoluogo) ed il regno di Romania.\nCol Secondo Arbitrato di Vienna (1940) l'Ungheria si annesse il territorio ed il comitato di Ugocsa venne ripristinato; tale parentesi ebbe per\u00f2 fine dopo la seconda guerra mondiale, con la sostanziale differenza che la parte ex-cecoslovacca venne assegnata all'URSS, e precisamente alla Repubblica Socialista Sovietica Ucraina, di cui ha seguito le sorti.\nLa parte romena fa invece parte dell'attuale distretto di Satu Mare."}
{"id": "305863", "revid": "84184", "url": "https://it.wikipedia.org/wiki?curid=305863", "title": "Storch", "text": ""}
{"id": "305869", "revid": "110157", "url": "https://it.wikipedia.org/wiki?curid=305869", "title": "Adam Pengilly", "text": "La sua attivit\u00e0 nella squadra nazionale \u00e8 iniziata nel 2004, e il risultato pi\u00f9 prestigioso ottenuto in carriera \u00e8 stata la medaglia d'argento vinta ai campionati mondiali di Lake Placid 2009, battuto dallo svizzero Gregor St\u00e4hli e precedendo il russo Aleksandr Tret'jakov. Ha inoltre preso parte a sei edizioni dei europei vincendo la medaglia di bronzo a Cesana 2008.\nHa partecipato alla Coppa del Mondo di skeleton 2005/06 con i seguenti risultati:\nSi \u00e8 qualificato per i XX Giochi olimpici invernali di Torino.\nAllenato da Michael Gruenberger, risiede attualmente a Bath."}
{"id": "305870", "revid": "72396", "url": "https://it.wikipedia.org/wiki?curid=305870", "title": "Alberto Polacchi", "text": "La sua prima affermazione in campo professionistico \u00e8 il quarantunesimo posto in Coppa del Mondo a Winterberg, in Germania, nel gennaio del 1997.\nHa preso parte alla Coppa Europa di skeleton con i seguenti risultati:\nHa preso parte alla Challenge Cup di skeleton con i seguenti risultati:\nHa preso parte alla Coppa del Mondo di skeleton con i seguenti risultati:\nHa preso parte ai Campionati mondiali di skeleton con i seguenti risultati:\nHa preso parte alla Coppa Intercontinentale:\nHa preso parte al Campionato italiano di skeleton con i seguenti risultati:\nSi \u00e8 qualificato per i XX Giochi olimpici invernali di Torino, per i quali non \u00e8 stato per\u00f2 selezionato"}
{"id": "305872", "revid": "181699", "url": "https://it.wikipedia.org/wiki?curid=305872", "title": "Comitato di Szil\u00e1gy", "text": "Il comitato di Szil\u00e1gy (in ungherese \"Szil\u00e1gy v\u00e1rmegye\", in romeno \"Comitatul S\u0103laj\") \u00e8 stato un antico comitato del Regno d'Ungheria, situato nell'attuale Romania nordoccidentale. Capoluogo del comitato era Zilah, oggi nota col nome romeno di Zal\u0103u.\nIl comitato di Szil\u00e1gy confinava con gli altri comitati di Bihar, Szatm\u00e1r, Szolnok-Doboka e Kolozs.\nStoria.\nLa creazione del comitato di Szil\u00e1gy risale al 1876, anno in cui vennero fusi i comitati di Kraszna e K\u00f6z\u00e9p-Szolnok. Il comitato rimase ungherese finch\u00e9 il Trattato del Trianon (1920) non lo assegn\u00f2 alla Romania.\nAssieme ad una parte della Transilvania il comitato fu tuttavia riannesso e ricostituito dall'Ungheria durante la seconda guerra mondiale (nel 1940), per poi essere reso alla fine del conflitto.\nLa maggior parte del comitato fa oggi parte del distretto romeno di S\u0103laj, fatta eccezione per le parti nordoccidentale (appartenente al distretto di Satu Mare) e nordorientale (distretto di Maramure\u0219)."}
{"id": "305881", "revid": "30610", "url": "https://it.wikipedia.org/wiki?curid=305881", "title": "Stomachico", "text": "Uno stomachico \u00e8 un prodotto naturale o farmaceutico in grado di stimolare la digestione, favorendo di riflesso l'appetito.\nDi solito il termine si utilizza in riferimento alla capacit\u00e0, posseduta da certe parti di talune piante officinali, di favorire la funzione digestiva.&lt;br&gt;\nPossiedono propriet\u00e0 stomachiche le sommit\u00e0 fiorite di \"Rosmarinus officinalis\" (il rosmarino) e i frutti essiccati di \"Foeniculum vulgare\" (il comune finocchio selvatico) spesso trasformati in tisane dette \"dopo pasto\", ed in genere tutte le sostanze di sapore amaro (\"Gentiana lutea\", la genziana, \"Erythrea centaurium\", la centaurea, \"Artemisia\" spp., le artemisie) e le piante ad elevato contenuto in principi volatili (olii essenziali) e pungenti (\"Zingiber officinale\", lo zenzero, \"Mentha piperita\", ecc.)"}
{"id": "305882", "revid": "629394", "url": "https://it.wikipedia.org/wiki?curid=305882", "title": "Via Margutta", "text": "Via Margutta \u00e8 una piccola via del centro di Roma, nel rione Campo Marzio, zona nota come il \"quartiere degli stranieri\", alle pendici del monte Pincio, luogo di gallerie d'arte e di ristoranti alla moda, che anticamente ospitava botteghe artigiane e stalle. Si tratta di una parallela di via del Babuino, la strada che va da piazza del Popolo a piazza di Spagna.\nNegli anni cinquanta, dopo il film \"Vacanze romane\", diventa una strada esclusiva, residenza di personaggi famosi, tra cui il regista Federico Fellini, le attrici Giulietta Masina ed Anna Magnani, il pittore Giorgio de Chirico, lo scultore Nicola Rubino e la pittrice Novella Parigini. Agli inizi del Novecento fu dimora dei pittori Augusto Mussini e Gregorio Maltzeff. Altri pittori che abitarono nelle vicinanze di via Margutta nei secoli passati furono Pieter Paul Rubens, Nicolas Poussin, Jusepe de Ribera, Gaspar van Wittel, Pier Leone Ghezzi, Pablo Picasso, Pieter van Laer e i due fratelli van Bloemen detti L'Orizzonte e Lo Stendardo In Via Margutta, ebbe un atelier anche lo scultore veneto Antonio Canova.\nEtimologia e storia.\nL'etimologia \u00e8 incerta, forse proviene da \"Marisgutta\", cio\u00e8 Goccia di Mare, eufemismo per un ruscello che scendeva dalla villa dei Pincii, adoperato come cloaca naturale. Via Margutta, in origine, era un viottolo sul retro dei palazzi di Via del Babuino, dove si trovavano magazzini e scuderie. Alle falde della collina del Pincio, vi erano case di stallieri, muratori, marmisti, cocchieri e nel viottolo l'attivit\u00e0 degli operai aveva grande spazio.\nNel medioevo un ignoto artista istitu\u00ec la prima bottega dove si facevano ritratti, fontane e ringhiere, dando il la ad una fiorente industria che attir\u00f2 la migrazione di artisti (per lo pi\u00f9 stranieri, fiamminghi, tedeschi, ed anche italiani non romani) che lentamente costruirono case, botteghe e giardini sostituendo baracche, stalle ed orti.\nMonsignor de M\u00e9rode, negli anni di papa Pio IX, intu\u00ec il cambiamento: comper\u00f2 i territori delle pendici, impiant\u00f2 le fogne e trasform\u00f2 il vicolo in una strada nel piano regolatore. Via Margutta fino al 1600 si chiamava via dei Nari dall'omonimo casato di una famiglia che aveva in quella zona case e terreni. \nSecondo alcuni l'attuale nome dovrebbe derivare dal soprannome \"Margutte\" di un barbiere, di nome Giovanni, che aveva la bottega in quella strada. Dal soprannome, vagamente dispregiativo, sembrerebbe che il Giovanni fosse di grossa corporatura, di notevole bruttezza ed anche di limitata intelligenza, caratteristiche queste che, tuttavia non impedirono di tramandare ai posteri il suo nome.\nSecondo altri, invece, sembrerebbe che il cognome di Giovanni fosse Margut: in effetti a Roma nel XV secolo era registrato un casato con un tale nome.\nDa qualche tempo \u00e8 in corso una campagna (denominata I love via Margutta) per promuovere tale ambiente.\nMonumenti.\nPercorrendo la via da nord a sud si incontrano i seguenti monumenti di interesse storico:\nStrada degli artisti.\nNota come la Montmartre romana, frequentata da artisti e artigiani gi\u00e0 dal XVI secolo, quando il Papa Paolo III Farnese aveva concesso l'esenzione da imposte ai proprietari delle abitazioni edificate lungo la via e l'esenzione sulla tassa sulle arti e mestieri a chi si fosse stabilito in quella zona. La strada si inizi\u00f2 a popolare anche di pittori Fiamminghi e Olandesi attratti dalla rivoluzionaria pittura di Caravaggio. Nel 1887 fu costruito Palazzo Patrizi Naro Montoro, il primo complesso destinato a studi d\u2019artista dove l\u2019associazione artistica vedeva la collaborazione di Gabriele D'Annunzio, Pietro Mascagni, Emile Zola, Giacomo Puccini, Umberto Boccioni e Jean Paul Sartre. Dal 1950 numerosi artisti pittori e scultori, come Renato Guttuso, Giulio Turcato, Alberto Burri, Sante Monachesi e molti altri che avevano aperto lo studio d'arte in via Margutta. Le prime Fiere d'arte iniziano nel 1953, dove gli artisti appendevano i loro quadri alle pareti per la strada. Il 22 giugno 1970 i pittori fondarono l'attuale associazione Cento Pittori via Margutta, da allora, due volte l'anno, in autunno e in primavera, gli artisti espongono le loro opere in via Margutta."}
{"id": "305895", "revid": "120785336", "url": "https://it.wikipedia.org/wiki?curid=305895", "title": "Andrea Possenti", "text": "Autore della scoperta nel 2003 della prima pulsar doppia, insieme ai colleghi Nichi d'Amico e Marta Burgay, \u00e8 stato direttore dell'Osservatorio astronomico di Cagliari.\nBiografia.\nPossenti si \u00e8 laureato in fisica presso l'Universit\u00e0 degli Studi di Milano ed ha proseguito gli studi con un dottorato di Ricerca in Astronomia presso l'Universit\u00e0 di Bologna.\nHa tenuto numerose conferenze e pubblicato due testi divulgativi: \"\"Eclissi\" (Mursia, 1999) e \"Comete - Diario di viaggio\"\" (Mursia, 2002).\nI suoi interessi comprendono la pallacanestro, di cui si \u00e8 occupato come cronista per la stampa locale della sua citt\u00e0 natale. Ha inoltre collaborato con l'Eco di Bergamo.\nDa ricordare anche gli onori posti dal comune di Treviglio che lo ha sempre riconosciuto di anno in anno come il pi\u00f9 importante compaesano ricercatore della storia contemporanea. \n\u00c8 docente presso l'Universit\u00e0 degli Studi di Cagliari\nLa scoperta della pulsar doppia.\nLe prime osservazioni della pulsar furono effettuate durante un soggiorno di Possenti e del suo team presso il radiotelescopio di Parkes, in Australia, nel 2003. Inizialmente si ritenne di aver individuato una pulsar in rotazione attorno ad una stella di neutroni; la scoperta venne segnalata dalla rivista Nature per le importanti implicazioni nel campo delle verifiche sperimentali della teoria della relativit\u00e0 generale. In un secondo momento lo stesso team, nel corso di osservazioni pi\u00f9 precise, si rese conto di aver individuato il primo sistema conosciuto composto da due pulsar legate gravitazionalmente fra loro.\nIl sistema composto dalle pulsar PSR J0737-3039 A e B si trova nella costellazione della Poppa, a circa 2000 anni luce dal sistema solare. Le due pulsar ruotano l'una attorno all'altra con un periodo di 2,4 ore; entrambe, per una fortunatissima coincidenza, rivolgono periodicamente i propri coni di onde radio verso la Terra. La prima ad essere individuata, PSR J0737-3039A, ha un periodo di emissione di 22 millisecondi, mentre la seconda presenta un periodo relativamente pi\u00f9 lungo, pari a 2,77 secondi.\nIl sistema costituisce un eccezionale laboratorio naturale di fisica, grazie all'altissima velocit\u00e0 di rivoluzione delle pulsar - pari a circa lo 0.1% della velocit\u00e0 della luce nel vuoto. Si spera che dettagliate osservazioni delle due stelle possano portare all'individuazione di fenomeni previsti dalla relativit\u00e0 generale e, in particolare, di onde gravitazionali."}
{"id": "305899", "revid": "5296", "url": "https://it.wikipedia.org/wiki?curid=305899", "title": "Pesce Spada", "text": ""}
{"id": "305904", "revid": "287204", "url": "https://it.wikipedia.org/wiki?curid=305904", "title": "XIII (videogioco)", "text": "XIII \u00e8 un videogioco sparatutto in prima persona sviluppato dalla Ubisoft, dotato di grafica in stile cartone animato con l'utilizzo dell'animazione cel-shaded. \u00c8 basato sul fumetto franco-belga \"XIII\", ideato da Jean Van Hamme nel 1984 e disegnato da William Vance.\n\u00c8 stato pubblicato nel 2003 per PlayStation 2, Xbox, Nintendo GameCube, Game Boy Advance, Microsoft Windows e macOS.\nTrama.\nIl gioco si apre con la scena dell'assassinio del presidente americano, William Sheridan, durante un corteo (ispirato all'assassinio di JFK). Il protagonista, Stewe Rowland, si risveglia su una spiaggia con un tatuaggio del numero romano XIII sulla clavicola e un'amnesia: avanzando nei vari livelli i fatti, i luoghi e i ricordi gli restituiranno la memoria. Gli obiettivi sono due: scoprire la vera identit\u00e0 del protagonista e smascherare i venti cospiratori che hanno ordito l'omicidio di Sheridan.\nAccoglienza.\nNel 2013 IGN pubblica la lista dei 100 migliori sparatutto in prima persona scelti dai suoi esperti, dove XIII risulta al 100\u00ba posto. Le vendite del gioco furono relativamente basse e XIII non ebbe quindi successo commercialmente.\nRemake.\nIl 18 aprile 2019 \u00e8 stato annunciato un remake per PlayStation 4, Xbox One, Nintendo Switch e Microsoft Windows, la cui pubblicazione \u00e8 programmata per il 10 novembre 2020."}
{"id": "305910", "revid": "648716", "url": "https://it.wikipedia.org/wiki?curid=305910", "title": "HMS Lion (1910)", "text": "La diciassettesima nave della Royal Navy ad essere battezzata HMS \"Lion\" fu un incrociatore da battaglia varato il 6 agosto 1910 nei cantieri di Devonport, la prima nave della sua classe. Venne originariamente costruita con l'albero di prua e posto di avvistamento dietro alla ciminiera di prua; il fumo ed il calore rendevano difficile l'accesso al posto di avvistamento e dopo alcune prove iniziali venne ricostruita invertendo le posizioni dell'albero di prua e della ciminiera.\nServizio.\nDurante la prima guerra mondiale serv\u00ec come ammiraglia degli incrociatori da battaglia della \"Grand Fleet\" al comando di David Beatty. Prese parte alla Battaglia di Helgoland il 28 agosto 1914 e alla Battaglia di Dogger Bank del 24 gennaio 1915. Durante il combattimento venne danneggiata seriamente dal fuoco di artiglieria nemico venendo colpita 21 volte e non prendendo parte attiva alla battaglia dopo le 11:00; in precedenza era riuscita a piazzare un colpo fortunato sulla \"Seydlitz\" eliminando le sue due torrette di poppa e facendo comprendere ai tedeschi la necessit\u00e0 di proteggere meglio i magazzini munizioni. Questo diede i suoi frutti alla battaglia dello Jutland nel corso della quale gli incrociatori da battaglia tedeschi, pur venendo gravemente danneggiati, si dimostrarono immuni all'esplosione del deposito munizioni che affond\u00f2 tre delle loro controparti britanniche.\nIl 31 maggio 1916 partecip\u00f2 alla battaglia dello Jutland, dove venne colpito da una bordata dei cannoni da 305\u00a0mm della \"L\u00fctzow\" che fecero saltare il tetto della torretta \"Q\". Dozzine di marinai rimasero uccisi, ma venne evitata una catastrofe molto pi\u00f9 grave quando il comandante della torretta, mortalmente ferito (il maggiore Francis Harvey), ordin\u00f2 di sigillare il deposito munizioni e di allagarlo, impedendo pertanto all'instabile cordite di scatenare una massiccia esplosione. Quanto vicino alla distruzione arriv\u00f2 la nave venne scoperto solo successivamente quando diversi membri dell'equipaggio vennero ritrovati morti, con le mani ancora strette intorno alle maniglie dei portelloni. Per questa azione ricevette postuma la Victoria Cross. Nello scontro rimasero uccisi in totale 99 uomini dell'equipaggio.\nNel 1924 venne venduta per rientrare nei limiti del Trattato Navale di Washington e demolita nello stesso anno a Blyth.\nVedi HMS \"Lion\" per altre navi della Royal Navy con questo nome."}
{"id": "305912", "revid": "181699", "url": "https://it.wikipedia.org/wiki?curid=305912", "title": "Comitato di Kolozs", "text": "Il comitato di Kolozs (in ungherese \"Kolozs v\u00e1rmegye\", in romeno \"Comitatul Cluj\"; in tedesco \"Komitat Klausenburg\") \u00e8 stato un antico comitato del Regno d'Ungheria, situato nell'attuale Romania nordoccidentale (Transilvania). Capitale del comitato era la citt\u00e0 di Kolozsv\u00e1r, oggi nota col nome romeno di Cluj-Napoca.\nIl comitato di Kolozs confinava con gli altri comitati di Szil\u00e1gy, Szolnok-Doboka, Beszterce-Nasz\u00f3d, Maros-Torda, Torda-Aranyos e Bihar.\nStoria.\n\u00c8 stato istituito nel XV secolo e rimase legato al regno magiaro fino all'applicazione del Trattato del Trianon nel 1920 che lo assegn\u00f2 alla Romania.\nAssieme ad una parte della Transilvania gran parte di esso fu tuttavia riannesso dall'Ungheria durante la seconda guerra mondiale per effetto del Secondo Arbitrato di Vienna (1940), per poi essere reso alla fine del conflitto.\nLa maggior parte del comitato fa oggi parte del distretto romeno di Cluj, fatta eccezione per le parti nordoccidentale (appartenente al distretto di S\u0103laj), nordorientale (distretto di Bistri\u021ba-N\u0103s\u0103ud) e sudorientale (distretto di Mure\u0219).\nSuddivisione amministrativa.\nAll'inizio del Novecento il comitato era suddiviso in 1 comitato urbano, 1 distretto urbano e 9 distretti."}
{"id": "305918", "revid": "819238", "url": "https://it.wikipedia.org/wiki?curid=305918", "title": "Locomotiva FS E.646", "text": "Le E.646/E.645 sono state locomotive elettriche per treni viaggiatori (E.646) o treni merci (E.645) commissionate dalle Ferrovie dello Stato alla fine degli anni 1950 e ritirate dal servizio nel 2009.\nStoria.\nAll'inizio degli anni cinquanta le Ferrovie dello Stato, esaurita la fase della ricostruzione postbellica, intrapresero la progettazione di locomotive di potenza in grado di fornire migliori prestazioni in termini di capacit\u00e0 di traino e di minori tempi di percorrenza.\nTra le locomotive elettriche disponibili nel parco rotabili FS, tutte di progettazione anteguerra, nessuna raggiungeva la potenza di 3\u00a0MW; le E.626 e E.636, progettate nel periodo fascista e costruite tra questo e il secondo dopoguerra erano ambedue al di sotto dei 2\u00a0MW continuativi mentre le E.428 a cui erano affidati i treni viaggiatori pi\u00f9 importanti a malapena superavano i 2,5\u00a0MW continuativi e, sebbene previste per velocit\u00e0 fino a , soffrivano di problemi di stabilit\u00e0 che ne limitavano la velocit\u00e0 massima oltre al fatto che le loro prestazioni con treni viaggiatori pesanti e su linee in salita si rivelavano del tutto insufficienti.\nIl piano di rinnovamento prevedeva anche l'introduzione e la progressiva messa in posa delle nuove rotaie da /m, allo scopo di aumentare il peso assiale ammesso dall'armamento ferroviario nonch\u00e9 la costruzione di carrozze viaggiatori atte ai 140/160\u00a0km/h di velocit\u00e0 massima.\nSi lavor\u00f2 su due filoni: una locomotiva articolata a sei assi concettualmente basata sulla struttura collaudata delle E.636, e una a 4 assi sulla base delle E.424 che diede luogo al prototipo E.434. (utilizzato per collaudare i motori sperimentali e rimasto in questa configurazione fino al 1979) Il primo tipo venne ritenuto pi\u00f9 adatto alle esigenze e mandato in fase di sviluppo avanzato, mentre il secondo fu momentaneamente accantonato: quest'ultima idea fu ripresa con i dovuti aggiornamenti tecnologici e dette vita alla famiglia delle E.444.\nLo sviluppo del progetto E.646 venne incentrato sull'evoluzione meccanica della trasmissione e sull'incremento della potenza di trazione: venne creato un nuovo tipo di motore, il \"Tipo 82-333FS\" a 6 poli, pi\u00f9 potente dei \"Tipo 32R\" a 4 poli usati sulle motrici in circolazione. Il progetto delle nuove motrici venne sviluppato dall'Ufficio Studi del Servizio Materiale e Trazione delle Ferrovie dello Stato nel 1956, che affid\u00f2 la produzione e l'industrializzazione a TIBB. Nell'ottobre 1958 i primi prototipi di preserie (E.646.001/005) furono consegnati alle FS: si trattava di 5 locomotive molto simili nell'estetica alle E.636 di cui riprendevano la meccanica e la suddivisione in semicasse articolate. Nonostante l'apparenza si trattava tuttavia di macchine profondamente diverse nella parte elettrica e nella trasmissione.\nIn seguito ai collaudi positivi nell'esercizio corrente si procedette alla consegna delle 32 motrici di prima serie che vennero realizzate con la struttura derivata dalla E.636 ma con nuovi carrelli U1250 dal passo pi\u00f9 corto (diversi da quelli dei 5 prototipi ed adottati anche per la seconda serie) di questo lotto 15 furono per il traffico passeggeri (E.646.006/020, Rapporto di trasmissione 25/64) e 17 per il traffico merci (E.646.021/037, rapporto di trasmissione 21/68), differenziate per la livrea: grigio nebbia e verde magnolia per la versione passeggeri, pi\u00f9 veloce, castano e isabella per quella merci uguale a quella delle progenitrici E.636.\nIn via sperimentale, le E.646.036/037 (in seguito rinumerate E.645.016/017) uscirono dalla fabbrica con un rapporto di trasmissione ancora pi\u00f9 corto, il 20/69 con velocit\u00e0 massima di 110\u00a0km/h, destinato al traino di convogli pesanti su linee in forte pendenza. L'esperimento non ebbe seguito su altre E.645, ma la 016 e la 017 rimasero in servizio regolare con il rapporto di trasmissione 20/69 da 110\u00a0km/h per molti anni. La E.645.016 fu demolita prematuramente, essendo stata tragicamente coinvolta nell'incidente ferroviario di Murazze di Vado nel 1978; mentre la E.645.017 \u00e8 stata riconvertita al normale rapporto di trasmissione 21/68 nella prima met\u00e0 degli anni novanta. Tuttavia, in cabina di guida la E.645 017 conserv\u00f2 il \"maniglione\" di potenza pi\u00f9 \"corto\", con meno denti rispetto al normale maniglione delle E.645 / E.646.\nLe locomotive E.646.021/037 dotate di rapporto di trasmissione 21/68 per treni merci nel 1961 ebbero i nuovi numeri d'ordine da 201 a 217 evidenziando cos\u00ec la loro diversit\u00e0 di impiego.\nDal 1961 al 1967 vennero costruite altre 258 motrici, dotate di un nuovo frontale pi\u00f9 arrotondato e dotato di due finestrini di maggiori dimensioni. Di queste 198 furono costruite come E.646 e numerate dalla 006 alla 210 (mancano i numeri d'ordine dalla 014 alla 019 perch\u00e9 consegnate come E.645) e 60 come E.645, numerate dalla 033 alla 093.\nA questo punto la nuova numerazione delle motrici per treni merci di prima serie risultava inopportuna, andando a sovrapporsi a quella delle unita di seconda serie. per risolvere il problema le suddette furono immatricolate E645.001/017.\nle unita passeggeri (dotate come tutte le macchine di prima serie della cabina poligonale derivata dalle E.636, pi\u00f9 scomoda ed angusta di quella delle macchine pi\u00f9 moderne di seconda serie) passarono ai seriali da 018 a 032 con sostituzione del rapporto di trasmissione, (Da 25/64 a 21/68) e coloritura in livrea castano e isabella, (tutte le locomotive di prima serie erano dotate fin dall'origine di dispositivo anticabraggio al pari delle nuove E.645.033/093 di seconda serie mentre le E.646.006/210 di seconda serie e i 5 prototipi E.645.001/005 non ne sono provvisti) operazione effettuata man mano che venivano consegnate le nuove unit\u00e0 di seconda serie (Queste locomotive a differenza delle altre furono rinumerate in ordine casuale senza seguire la sequenza originaria)\nNel 1962 si aggiunse una livrea speciale in celeste e blu per due macchine di seconda serie, la E.646.035 e la 037, utilizzate per il Treno Azzurro.\nNell'estate 2004 iniziarono gli interventi di trasformazione in E.645 di alcune E.646 seconda serie della divisione cargo di Trenitalia, mediante la messa in opera del rapporto di trasmissione 21/68 in sostituzione del 25/64, il tutto con lo scopo di rendere le macchine pi\u00f9 adatte al servizio merci cui erano destinate. Le locomotive cos\u00ec modificate ricevettero una nuova progressiva numerica ottenuta sommando 300 a quella d'origine. La prima E.646 convertita fu l'unit\u00e0 059, rinumerata E.645.359.\nLe E.646 e le E.645.300 assegnate a Trenitalia Cargo sono state inoltre private delle apparecchiature necessarie per il controllo porte delle vetture passeggeri (pulsantiere in cabina) e per il telecomando (avviatore automatico), riducendo la condotta a 78 poli ad un elemento inutilizzabile.\nLe E.646 non hanno mai ricevuto alcun soprannome caratterizzante, a differenza di quanto avvenuto ai locomotori degli anni settanta e ottanta, l'unico soprannome conosciuto \u00e8 stato \"il camaleonte\", dovuto alle numerose modifiche di coloritura ed utilizzo cui sono state sottoposte queste macchine durante la loro lunga carriera (nomignolo utilizzato soprattutto tra gli addetti ai lavori). \nOramai considerate obsolete e non pi\u00f9 rispondenti ai nuovi standard di sicurezza ferroviaria, quasi tutte le macchine E.645 sono state dismesse nel 2008, mentre la massima parte delle E.646 \u00e8 stata accantonata e dismessa nel 2009. Dopo il loro ritiro dai servizi effettivi, le ultime unit\u00e0 non considerate di valore storico sono state progressivamente demolite, le ultime tra il 2019 e il 2021.\nTecnica.\nLe E.646 si dimostrarono subito macchine perfette per le nuove esigenze di mobilit\u00e0, dettate dall'epoca del boom economico: potenti ( assorbiti a regime orario) e veloci () come nessun'altra locomotiva italiana esistente allora, le loro prestazioni in pianura erano di ben 900 tonnellate a 130\u00a0km/h (contro le 260 tonnellate a 130\u00a0km/h della E.428, e le 240 tonnellate a 120\u00a0km/h della E.636 con rapporto di trasmissione 28/65). L'entrata in servizio delle E.646 permise la sostituzione graduale delle ormai obsolete locomotive E.428, che gi\u00e0 dai primi anni sessanta vennero sempre pi\u00f9 relegate ai treni diretti e locali. Le E.646 vennero assegnate ai pi\u00f9 importanti treni italiani, come la \"Freccia del Sud\" ed effettuarono treni viaggiatori rapidi su tutte le direttrici pi\u00f9 importanti del paese fino all'immissione in servizio delle prime E.444 ed E.656.\nLe E.646 non seguivano la convenzione pre-bellica di indicare col terzo numero della sigla il numero di motori installati. Montavano infatti 12 motori, contro i 6 dei gruppi di locomotive immediatamente precedenti, ognuno da uniorari. Questi motori gemellati (costituiti da due gruppi induttore/indotto montati affiancati dentro ad un'unica carcassa) richiedevano molto spazio nel sottocassa, per cui per i carrelli venne scelto il passo di , in seguito ridotto a 2\u00a0850\u00a0mm a seguito di una riprogettazione della struttura del telaio dei carrelli.\nI motori Tipo 82-333FS, oltre ad essere pi\u00f9 potenti erano pi\u00f9 pesanti rispetto a quelli delle E.636 (Tipo 32-200FS), garantendo una migliore aderenza: col 20% di peso in pi\u00f9, le prestazioni aumentarono del 50%.\nLa regolazione della marcia \u00e8 reostatica di tipo tradizionale, ovvero ad esclusione manuale (a differenza di locomotive dei gruppi E.656 ed E.444 che montano un avviatore elettronico di serie), come su tutti i gruppi di locomotive in corrente continua precedenti (con qualche eccezione per il gruppo E.424); ad eccezione delle caratteristiche di marcia economica consentite: oltre ad avere possibilit\u00e0 di 5 gradi di indebolimento di campo nelle combinazioni \"serie\" e \"serie-parallelo\", l'elevato numero di motori consent\u00ec la realizzazione della combinazione in \"superparallelo\" (ovvero 4 rami da tre motori ciascuno), con possibilit\u00e0 di indebolimento di campo fino a 3 gradi come per la \"parallelo\" fino ad una velocit\u00e0 di 140\u00a0km/h. In totale sono cos\u00ec ottenibili fino a 20 caratteristiche di marcia economica (ovvero a reostato completamente escluso).\nLe semicasse in acciaio erano posate su travi oscillanti, come nella E.636: i carrelli ad H collegati alla cassa con due molle a balestra. Altre 4 balestre costituivano il sistema di sospensione.\nLe fiancate lisce della macchina, pur mostrandosi forse poco resistenti, risultarono utili quando, nel 2000, si procedette alla pellicolazione in livrea unificata. La facilit\u00e0 di applicazione sulle lamiere piane le rese le prime macchine a portare la pellicola di protezione antigraffiti.\nLa massa delle locomotive \u00e8 di 108 tonnellate tutte aderenti per le E.646 001/005 prototipo (allo stato d'origine, poi aumentata a 110) e\n110 tonnellate per le unit\u00e0 E.646 006/210 di serie, mentre tutte le E.645 (prima serie 001/017, convertite 018/032, seconda serie 033/093, comprese le unita 101/105 derivate dalla conversione delle E.646.001/005 prototipo) hanno una massa di 112 tonnellate (ottenuta mediante zavorra costituita da blocchi di cemento installati sul telaio per aumentare l'aderenza e la forza allo spunto).\nUna novit\u00e0 tecnica importante fu la scelta di un nuovo tipo di trasmissione ad albero cavo con \"anello danzante\" il cui progetto sar\u00e0 ripreso per tutte le locomotive successive (E.444/E.444R, E.656, E.632, E.633, E.652, D.343, D.345, D.443 e D.445).\nLa E.646, come la E.645, \u00e8 dotata di due compressori Westinghouse W242 da 1600 litri al minuto di portata ciascuno, collegati ai serbatoi per la produzione dell'aria compressa necessaria ai servizi e all'impianto frenante.\nLa serie E.646 \u00e8 stata dotata di impianto del freno di tipo \"alta velocit\u00e0\" (FAV), a doppio stadio di pressione, per avere una maggior azione frenante alle velocit\u00e0 superiori ai 60\u00a0km/h (caratteristica importante per i treni viaggiatori).\nIn seguito alla decisione di trasformarle in locomotive per servizio navetta, a met\u00e0 degli anni settanta, il progetto E.646 venne sottoposto ad adeguamento tecnologico presso la OGR di Foligno: venne installata la circuiteria del telecomando a 78 poli per l'accoppiamento con carrozze semipilota per il servizio su treni reversibili (denominati \"navette\") per il traffico pendolare. Anche l'estetica generale sub\u00ec delle variazioni: vennero aggiunte nuove prese d'aria a griglia, essendo quelle originarie insufficienti alle nuove esigenze di smaltimento del calore generato dai frequenti avviamenti. Le E.646.187/210 uscirono di fabbrica gi\u00e0 con le modifiche per il telecomando da carrozza semipilota mentre le modifiche estetiche furono applicate in seguito durante la conversione delle altre macchine.\nIn seguito alla trasformazione delle macchine di serie per il servizio con i treni navetta, le E.646.001/005 prototipo \u2013 diverse dalle altre macchine della stessa serie per caratteristiche tecniche ed estetiche \u2013 furono convertite in E.645.101/105 mediante cambio del rapporto di trasmissione e ricoloritura (rimanendo comunque differenti dalle altre macchine merci per la mancanza dell'anticabraggio elettrico che queste, a differenza delle E.645.001/093 non hanno mai avuto, per i carrelli Im1250 derivati da quelli delle E.636 e per il reostato di avviamento composto da 16 gradini come le E.636 invece dei 31 delle altre macchine).\nL'unica macchina ad avere la possibilit\u00e0 di utilizzare l'avviatore automatico anche per la guida a bordo (con soppressione del sistema di avviamento manuale e relativo maniglione) \u00e8 stata la E.646.137, modificata nel 1991 installando un manipolatore uguale a quello presente sul banco di manovra delle E.656.\nA partire dal 2001, venne installato a bordo anche un frigorifero in cabina, per il comfort dei macchinisti. Si procedette anche all'installazione dell'aria condizionata e di nuovi sedili ergonomici al posto di quelli in midollino originari. Nonostante ci\u00f2 non vennero risolti altri grossi problemi di comfort per il personale di macchina, come ad esempio la presenza in cabina della pompa dell'olio ungibordo (posta in alto a lato sopra il sedile del macchinista) che spesso soffriva di perdite di lubrificante.\nLe E.646 navetta.\nNel 1965 le Ferrovie dello Stato commissionarono una nuova famiglia di carrozze, le vicinali a piano ribassato, appositamente per l'uso in accoppiamento alle E.646N. I primi servizi \"Navetta\" per le E.646N con carrozze a piano ribassato si effettuarono nel nodo di Milano a partire dal 1967.\nLa carriera delle E.646 alla testa dei treni Rapidi dur\u00f2 fino ai primi anni settanta, quando le E.444 iniziarono ad affiancarle mentre continu\u00f2 il loro uso alla testa degli Espressi fino all'immissione in servizio delle prime E.656. L'arrivo delle nuove macchine dette la possibilit\u00e0 di utilizzarle in un nuovo impiego e il \"Servizio Materiale e Trazione\" delle FS ne studi\u00f2 la trasformazione per i treni pendolari e diretti a forte composizione con servizio a navetta, che richiedevano forti accelerazioni e alta capacit\u00e0 di traino.\nLe E.428 ed E.636 fino allora utilizzate erano ampiamente inadatte a svolgere efficacemente tali servizi cos\u00ec tutte le E.646, con apposite modifiche, vennero trasformate in E.646 Navetta. (le unita dalla 187 alla 210 furono costruite gi\u00e0 con le apparecchiature necessarie)\nNei primi anni ottanta la E.646 era cos\u00ec diventata definitivamente una locomotiva per treni viaggiatori \"Navetta\", per i servizi pendolari. A designare tale uso specifico venne aggiornata anche la colorazione delle locomotive E.646 che nel 1981, ebbero una livrea in grigio, con fasce arancione e viola, e tetto grigio ardesia. La trasformazione non fu \"indolore\" dato che in seguito alla complicazione dovuta al raddoppio del circuito di comando e controllo, (necessaria per comandare la macchina sia tramite il controller manuale sia con l'avviatore automatico per la guida dalla carrozza pilota), ma soprattutto, per un uso cui non erano \"nate\" costituito da frequenti avviamenti e fermate, ne min\u00f2 la precedente fama di locomotive affidabili; Si verific\u00f2 quindi un notevole aumento di guasti e a volte anche di principi di incendio.\nA partire dalla seconda met\u00e0 degli anni novanta ebbero ancora una volta un cambio di livrea, la XMPR bianco e verde con cui sono giunte al termine della loro vita commerciale.\nIl ritiro delle E.646 dal servizio passeggeri cominci\u00f2 nei primi anni duemila, con l'immissione in servizio delle E.464, pi\u00f9 avanzate, economiche ed efficienti. Dal 2009 venne sospesa la circolabilit\u00e0 di tutte le E.645 ed E.646. L'ANSF (Agenzia Nazionale per la Sicurezza del trasporto Ferroviario) considerava infatti tutte le E.645 ed E.646 macchine dotate di sola RSC e quindi impossibilitate a circolare oltre il 30/06/09 come da Direttiva numero 81/T del Ministero dei Trasporti. Inoltre le E.645 ed E.646 non avrebbero dovuto rientrare nelle categorie di mezzi autorizzati ancora a circolare anche in base alla disposizione del Decreto numero 06/09 dell'ANSF, in virt\u00f9 del fatto che non era previsto l'aggiornamento completo del SSB (sottosistema di bordo), essendo macchine in dismissione. Negli ultimi anni di attivit\u00e0 le E.646 hanno mostrato una spiccata tendenza a guasti di tipo elettromeccanico, a volte conclusi con piccoli incendi a bordo, spesso causati da cattiva manutenzione, da sforzi eccessivi e dalle continue sollecitazioni di accelerazione/decelerazione imposte dal servizio a medio e corto raggio (senza trascurare il fatto che quando viaggiano in coda ai treni navetta queste macchine si riempivano di polveri sollevate dalla marcia che andavano a infiltrarsi nelle apparecchiature interne favorendo i guasti).\nA met\u00e0 degli anni '90 tutte le E.646N furono modificate nel circuito di ricarica batterie, con \"gruppi statici\" anzich\u00e9 le tradizionali dinamo per la produzione di energia elettrica a in corrente continua.\nModelli derivati.\nAlla fine degli anni cinquanta l'Ansaldo ricevette ordine per una serie di locomotive elettriche dalle Ferrovie Jugoslave. Partendo dal progetto delle E.646 furono realizzate 40 locomotive con sostanzialmente gli stessi carrelli, struttura portante e rodiggio. Furono costruite 40 locomotive denominate \"362\", rimaste in servizio anche dopo il dissolvimento della Jugoslavia sino al 2012.\nUnit\u00e0 storiche.\nData l'elevata importanza di queste macchine nel panorama storico delle ferrovie italiane alcune di loro sono state inserite nel parco rotabili storici del Gruppo FS (attualmente affidato alla Fondazione FS Italiane) e restaurate per l'effettuazione di treni d'epoca, tra queste si possono citare:\nLe macchine qui elencate sono tuttavia solo alcune delle oltre 12 dodici locomotive E.645 ed E.646 che tra la fine degli anni novanta e l'inizio del nuovo millennio hanno subito per mano di associazioni di appassionati restauri estetici volti a ripristinare gli originari schemi di colorazione."}
{"id": "305920", "revid": "709565", "url": "https://it.wikipedia.org/wiki?curid=305920", "title": "Phoenix canariensis", "text": "La palma delle Canarie (Phoenix canariensis ) \u00e8 una pianta della famiglia delle Arecacee, endemica delle isole Canarie, al largo della costa Atlantica dell'Africa settentrionale.\nL'aspetto \u00e8 simile alla vera palma da datteri, la \"Phoenix dactylifera\", rispetto alla quale \u00e8 considerata pi\u00f9 ornamentale. \u00c8 il simbolo vegetale delle Isole Canarie.\nDescrizione.\nPalma solitaria, con tronco robusto di 10-20(-40) m d'altezza e 70\u201390\u00a0cm di diametro.foglie pennate, color verde cupo, di 4-5(-6) m, con 80-100 segmenti su ciascun lato del rachide. Infiorescenze portate da peduncoli che possono superare 1 m di lunghezza. Il frutto \u00e8 una drupa ovale, lunga circa 2\u00a0cm e di diametro 1\u00a0cm, di colore dal giallo-arancione alla maturazione, contenente un grosso seme singolo; la polpa \u00e8 commestibile ma sottile e meno appetibile di quella dei frutti della \"Phoenix dactylifera\".\nDistribuzione e habitat.\n\u00c8 endemica delle isole Canarie, dove vive principalmente ad altitudini comprese fra i 200 e i 500 m. \u00c8 presente su tutte le isole dove viene impiegata per produrre il miele di palma, e forma i pi\u00f9 grandi palmeti a La Gomera, Tenerife, e Gran Canaria.\n\u00c8 molto popolare, come pianta ornamentale, nella gran parte delle regioni mediterranee e subtropicali del mondo, l\u00e0 dove le temperature non scendono al disotto dei -10/-12\u00a0\u00b0C. In Europa \u00e8 coltivata su tutte le coste del Mar Mediterraneo, ma anche su quelle atlantiche, di Spagna, Portogallo, Francia, Inghilterra sudoccidentale. Vive anche in qualche zona dell'Europa centrale, in posizione molto riparata. Vi \u00e8 abbondante presenza di questa specie di palme nelle regioni a clima miti d'Italia, e le palme canarie sono diventate in vari casi simboli cittadini.\nL'albero ha una crescita pi\u00f9 lenta del dovuto e si propaga solo per seme. La palma delle Canarie \u00e8 utilizzata per alberature stradali, nei parchi e nei giardini domestici di dimensioni adeguate.\nAvversit\u00e0.\nUno dei pi\u00f9 temibili parassiti di questa pianta \u00e8 il \"Rhynchophorus ferrugineus\", noto come punteruolo rosso delle palme. Si tratta di un coleottero curculionide originario dell'Asia, propagatosi in Medio Oriente negli anni ottanta e in seguito in tutto il bacino del Mediterraneo, rivelatosi resistente a tutti i mezzi di controllo convenzionali.\nAltri parassiti degni di nota sono \"Diocalandra frumentii\" e \"Fusarium oxysporum canariensis\".\nAlle Isole Canarie, l'ibridazione con altre specie del genere \"Phoenix\", e soprattutto con \"Phoenix dactylifera\", \u00e8 considerata una minaccia per la conservazione della specie."}
{"id": "305921", "revid": "712828", "url": "https://it.wikipedia.org/wiki?curid=305921", "title": "Daakman Barrek", "text": ""}
{"id": "305922", "revid": "712828", "url": "https://it.wikipedia.org/wiki?curid=305922", "title": "Sharad Hett", "text": ""}
{"id": "305923", "revid": "712828", "url": "https://it.wikipedia.org/wiki?curid=305923", "title": "Kirana Ti", "text": ""}
{"id": "305924", "revid": "842", "url": "https://it.wikipedia.org/wiki?curid=305924", "title": "Trattato Navale di Washington", "text": ""}
{"id": "305926", "revid": "712828", "url": "https://it.wikipedia.org/wiki?curid=305926", "title": "Blaster (Guerre stellari)", "text": "Il blaster, spesso chiamato anche fulminatore o folgoratore, \u00e8 un'arma da fuoco presente nell'universo fantascientifico di \"Guerre stellari\". Si tratta dell'arma a distanza pi\u00f9 diffusa nella galassia sia tra i militari che tra i civili. Nonostante si presenti in una variet\u00e0 di forme e dimensioni, il principio di funzionamento rimane lo stesso, cos\u00ec come i raggi di energia che emette. I blaster compaiono per la prima volta nel film \"Guerre stellari\" e sono stati ripresi poi in numerosi film, serie tv, libri, fumetti e videogiochi del franchise.\nCreazione e sviluppo.\nI blaster utilizzati come materiale di scena nei film erano ricavati da veri fucili e pistole, con minime modifiche estetiche per farli apparire futuristici. Il fucile blaster, ad esempio, si basa sul mitra Sterling, arma progettata durante la seconda guerra mondiale, mentre la pistola impugnata da Ian Solo deriva dalla Mauser C96, una pistola semiautomatica di fabbricazione tedesca molto popolare nel primo Novecento, con l'aggiunta di un mirino e una bocchetta. Alcune armi erano inoltre caricate a salve e quando azionate emettevano il lampo dello sparo, mentre il raggio di energia era aggiunto successivamente in post-produzione.\nIl suono caratteristico dei blaster venne creato dall'ingegnere del suono Ben Burtt colpendo con un martello il tirante di un'antenna radio e tenendo il registratore vicino al cavo.\nCaratteristiche.\nIl blaster \u00e8 un'arma da fuoco che spara un raggio di energia e che provoca danni concussivi ed esplosioni. Il principio di funzionamento prevede l'energizzazione di un gas fino a raggiungere lo stato di plasma, il quale viene poi incanalato, raffinato ed emesso sotto forma di raggio. A causa della sua affidabilit\u00e0 e semplicit\u00e0 di utilizzo, \u00e8 l'arma da fuoco pi\u00f9 diffusa nella galassia sia tra i militari che tra i civili.\nI blaster si presentano in una grande variet\u00e0 di forme e dimensioni, tra cui i pi\u00f9 diffusi sono le pistole e i fucili. Altri modelli presenti nella serie sono: il blaster a ripetizione, disponibile in versioni leggere e pesanti, dalla cadenza di fuoco elevata e utilizzato dall'Alleanza Ribelle e dall'Impero durante la guerra civile galattica; diversi fucili di precisione; e il sistema di armi intercambiabili DC-17m, utilizzato dall'esercito della Repubblica, che poteva essere configurato come tre armi differenti: fucile blaster, fucile di precisione e cannone anticarro."}
{"id": "305928", "revid": "712828", "url": "https://it.wikipedia.org/wiki?curid=305928", "title": "Joiner", "text": ""}
{"id": "305929", "revid": "1928819", "url": "https://it.wikipedia.org/wiki?curid=305929", "title": "Manutenzione predittiva", "text": "La manutenzione predittiva \u00e8 un tipo di manutenzione preventiva che viene effettuata a seguito dell'individuazione di uno o pi\u00f9 parametri che vengono misurati ed elaborati utilizzando appropriati modelli matematici allo scopo di individuare il tempo residuo prima del guasto. A tale fine si utilizzano svariate metodologie, come ad esempio le analisi tribologiche sui lubrificanti, la misura delle vibrazioni, la termografia, l'analisi delle correnti assorbite, il rilievo di vibrazioni anomale e tante altre.\nUna variazione delle misure effettuate rispetto allo stato di normale funzionamento indicher\u00e0 l'aumentare del degrado e, in definitiva, permetter\u00e0 di prevedere il momento del guasto.\nEsempi di tale metodo sono: "}
{"id": "305934", "revid": "287204", "url": "https://it.wikipedia.org/wiki?curid=305934", "title": "Ufficiali Liberi", "text": "La prima organizzazione militare clandestina ad autodefinirsi di Liberi ufficiali (), fu quella che in Egitto nel 1952 port\u00f2 un gruppo di ufficiali delle forze armate, di sentimenti repubblicani e panarabi, a disfarsi della monarchia di re F\u0101r\u016bq, ultimo discendente di Mehmet Ali (Muhammad Ali), da essi ritenuto corrotto e prono ai voleri del Regno Unito che aveva occupato il paese fin dal 1882.\nI principali esponenti dell'organizzazione furono il generale Muhammad Neghib, di origine nubiana, e il colonnello Gam\u0101l \u02bfAbd al-N\u0101ser che riuscirono a portare a compimento il \"putsch\" prendendo il potere.\nDopo di allora quasi tutti gli ufficiali delle forze armate dei vari paesi arabi (che possedevano le competenze tecnologiche, ideologiche e culturali per imprimere un profondo cambiamento alle forme di governo fino ad allora espresse, sostanzialmente condizionate dalla politica voluta dalle potenze, coloniali prima e mandatarie poi, dell'Europa) imitarono quanto avvenuto in Egitto affascinati dal profondo mutamento istituzionale ottenuto senza comportare alcuno spargimento di sangue. Cos\u00ec successe nel 1969 in Libia con Mu\u02bfammar Gheddafi e in Sudan con Ja'far al-Nimeyri.\nNon sempre peraltro questo avvenne in modo incruento, come fu il caso dell'Iraq in cui, il 14 luglio 1958, il generale \u02bfAbd al-Kar\u012bm Q\u0101sim con altri militari appartenenti all'Organizzazione degli ufficiali patriottici rovesci\u00f2 nel sangue la monarchia hascemita di Faysal II (ancora sotto la reggenza di \u02bfAbd al-Il\u0101h), con l'uccisione del giovane sovrano e del suo primo ministro, il filo-britannico N\u016br\u012b al-Sa\u02bf\u012bd."}
{"id": "305935", "revid": "1516566", "url": "https://it.wikipedia.org/wiki?curid=305935", "title": "HMS Lion", "text": "Diciotto navi della Royal Navy britannica sono state battezzate HMS \"Lion\", in omaggio al leone (inglese \"lion\"), un animale tradizionalmente associato con il coraggio ed usato anche in molti motivi araldici che rappresentano l'Inghilterra e la monarchia inglese."}
{"id": "305936", "revid": "810736", "url": "https://it.wikipedia.org/wiki?curid=305936", "title": "Bruce Sterling", "text": "Biografia.\nCelebre per \"Mirrorshades\", un'antologia di racconti di fantascienza del 1986 che ha contribuito a definire il filone cyberpunk, Sterling ha pubblicato diversi romanzi di fantascienza, testi di tipo giornalistico e alcuni saggi. Collabora al mensile \"Wired\", ha una sua rubrica sulla rivista \"XL\" fin dal primo numero e scrive per il quotidiano torinese \"La Stampa\" dove cura insieme alla moglie Jasmina Te\u0161anovi\u0107 la rubrica \"Globalisti a Torino\".\nNel 2003 \u00e8 stato nominato professore alla European Graduate School, dove insegna nei corsi intensivi di \"Media e Design\". Dal 2007 vive a Torino, scrive per \"La Stampa\", \"la Repubblica XL\" e l'edizione italiana di \"Wired\".\nLe sue opere hanno ottenuto molti riconoscimenti tra cui:"}
{"id": "305938", "revid": "2136", "url": "https://it.wikipedia.org/wiki?curid=305938", "title": "Xel\u00b4naga", "text": ""}
{"id": "305946", "revid": "1232112", "url": "https://it.wikipedia.org/wiki?curid=305946", "title": "Ernest Borgnine", "text": "Biografia.\nBorgnine nacque a Hamden, nel Connecticut, il 24 gennaio del 1917, figlio di immigrati italiani. Il padre, Camillo Borgnino (1891-1975), era originario di Prera, frazione di Ottiglio (in provincia di Alessandria), mentre la madre, Anna Boselli (1894-1949, morta di tubercolosi), era originaria di Carpi (in provincia di Modena). Ernest aveva una sorella minore, Evelyn Borgnine Velardi (1925-2013). Nel 1919, a seguito della separazione dei genitori, si trasfer\u00ec con la madre in Italia, dove rimase per quattro anni e mezzo. Nel 1923, il padre, che nel frattempo aveva legalmente cambiato nome in Charles Borgnine, si riconcili\u00f2 con la moglie e Borgnine ritorn\u00f2 con tutta la famiglia negli Stati Uniti, stabilendosi a New Haven (nel Connecticut), dove frequent\u00f2 le scuole e consegu\u00ec il diploma presso la locale \"James Hillhouse High School\".\nDopo aver prestato servizio in Marina durante la seconda guerra mondiale, Borgnine decise di tentare la carriera di attore, su suggerimento della madre, preoccupata per il carattere esuberante del figlio. Dopo aver seguito i corsi alla \"Randall School of Drama\" di Hartford (nel Connecticut), si un\u00ec successivamente a Robert Porterfield e al suo \"Barter Theatre\" di Abingdon (in Virginia), dove svolse tutti i lavori possibili e necessari per mettere in scena un allestimento teatrale.\nCarriera.\nIl suo debutto come attore risale al 1949, quando recit\u00f2 a Broadway nella commedia \"Harvey\". Nel 1951 si trasfer\u00ec a Los Angeles per cercare di sfondare nel mondo del cinema. Il suo primo ruolo importante fu quello dell'aggressivo sergente Judson in \"Da qui all'eternit\u00e0\" (1953) di Fred Zinnemann. Nel 1956 vinse a sorpresa il premio Oscar al miglior attore protagonista per \"Marty, vita di un timido\", di Delbert Mann, battendo la concorrenza di Frank Sinatra, Spencer Tracy, James Dean e James Cagney. Per questa interpretazione ricever\u00e0 anche un BAFTA quale miglior attore internazionale. Da allora la carriera di Borgnine \u00e8 stata segnata dalla partecipazione a un numero notevole di film, tra cui alcuni capolavori: memorabili le sue eccellenti caratterizzazioni in \"Quella sporca dozzina\" (1967), \"L'imperatore del Nord\" (1973), entrambi di Robert Aldrich, e \"Il mucchio selvaggio\" (1969) di Sam Peckinpah.\nNel 2002, il comune di Carpi lo festeggi\u00f2 con mostre, proiezioni di film, incontri e la consegna del premio \"Carpi per la cultura\". Per celebrarlo, la citt\u00e0 emiliana realizz\u00f2 anche una mostra che ne ripercorreva la carriera cinematografica, con manifesti e locandine dei principali film da lui interpretati e materiale concesso dalla famiglia di origine della madre. Nel 2006, Borgnine fu invitato dall'Unione Piemontesi del Mondo del Comune di Ottiglio, a partecipare come ospite al Torino Film Festival.\nMor\u00ec l'8 luglio 2012, all'et\u00e0 di 95 anni, per un'insufficienza renale. Fu cremato e le sue ceneri vengono conservate dalla sua famiglia.\nVita privata.\nSposato cinque volte, la sua prima moglie fu Rhoda Kemins (1949-1958), dalla quale ebbe una figlia, Nancee (nata nel 1952). Dopo un secondo matrimonio con l'attrice Katy Jurado (dal 1959 al 1963), Borgnine si spos\u00f2 per la terza volta nel 1964 con l'attrice e cantante Ethel Merman, ma il matrimonio dur\u00f2 appena 32 giorni. Dal quarto matrimonio con Donna Rancourt (1965-1972), l'attore ebbe un figlio, Cristopher (nato nel 1969) e due figlie, Sharon (1965) e Diana (1970). Si spos\u00f2 per la quinta volta nel 1973 con Tova Traesnaes, che gli fu accanto fino alla morte.\nOscar e record.\nDal 1\u00ba luglio 2009, dopo la morte di Karl Malden (classe 1912), detentore del record e premiato nel 1952, Borgnine \u00e8 stato l'interprete maschile Premio Oscar pi\u00f9 anziano ancora vivente fino all'8 luglio 2012, data della sua morte. Gli \u00e8 succeduto Kirk Douglas (classe 1916), premiato nel 1996 con l'Oscar onorario e morto nel 2020.\nDoppiatori italiani.\nDa doppiatore \u00e8 stato sostituito da:"}
{"id": "305947", "revid": "2048534", "url": "https://it.wikipedia.org/wiki?curid=305947", "title": "Responsabilit\u00e0 civile", "text": "La responsabilit\u00e0 civile, in diritto, rientra nella categoria pi\u00f9 ampia delle responsabilit\u00e0 giuridiche.\nIn particolare essa individua l'intero istituto composto dalle norme cui spetta il compito di individuare il soggetto tenuto a sopportare il costo della lesione a un interesse altrui; dall'altro pu\u00f2 essere considerata sinonimo della stessa obbligazione riparatoria imposta al soggetto responsabile.\nIn Italia.\nFonti normative.\nLa responsabilit\u00e0 civile quale istituto si fonda su una molteplicit\u00e0 di norme, anzitutto quelle contenute nel codice civile italiano di cui agli artt. 2043 ss. c.c. e 1218 ss. c.c. Esistono, poi, altre disposizioni previste per specifiche fattispecie (si veda, ad esempio e senza pretesa di esaustivit\u00e0: gli artt. 10, 874 c.c.; art. 15 D- Lgls. 30 giugno 2003, n. 196; artt. 114 ss., D. Lgs. 6 settembre 2005, n. 206).\nTradizionalmente la responsabilit\u00e0 civile si divide in contrattuale, extracontrattuale e responsabilit\u00e0 \"ex lege,\" pi\u00f9 correttamente definita, secondo la tradizione gaiana, \"ex variis causarum figuris\" (ad es. responsabilit\u00e0 da \"negotiorum gestio\", artt. 2028 e ss. c.c.). La seconda ha carattere residuale (di tipo logico-sistematico, non casistico), nel senso che la r.c. \u00e8 del primo tipo quando il fatto-fonte coincide con l'inadempimento di un rapporto obbligatorio, qualunque ne sia la fonte; \u00e8 del secondo tipo in tutti gli altri casi. All'interno di essa si rinviene la disciplina del cd. \"fatto illecito\" descritto, in via generale dall'art. 2043 c.c. che obbliga chiunque arrechi, con fatto proprio, doloso o colposo, un danno \"ingiusto\" ad altra persona, al risarcimento del danno: \nLa commissione di un fatto illecito - in ragione della presenza nel nostro sistema di ipotesi di responsabilit\u00e0 oggettiva e finanche di ipotesi di responsabilit\u00e0 per fatto altrui - non esaurisce tuttavia l'intero istituto: esso \u00e8 soltanto uno dei possibili fatti fonte di responsabilit\u00e0. Da ci\u00f2 pu\u00f2 ulteriormente ricavarsi che l'obbligo riparatorio (responsabilit\u00e0 civile in senso stretto) assolve a una funzione non costante nell'ordinamento: tale obbligo ha una valenza sanzionatoria (pena privata) quando previsto rispetto a fatti illeciti; puramente compensativa quando originato da fatti cui \u00e8 estranea ogni valutazione di rimproverabilit\u00e0. L'induzione a non rendere dichiarazioni o a rendere dichiarazioni mendaci all'autorit\u00e0 giudiziaria italiana \u00e8 un elemento di responsabilit\u00e0 amministrativa delle persone giuridiche. La norma non comporta la nullit\u00e0 delle clausole di riservatezza che dispongano diversamente in merito, e non vale per dichiarazioni false o omesse rese alla stampa.\nIl fatto illecito.\nL'elaborazione dell'attuale sistematica del fatto ex art. 2043 c.c. \u00e8 avvenuta a partire dagli anni sessanta, facendo leva sulla natura di \"clausola generale\" della norma citata. Sino a quel momento l'approccio tradizionale identificava l'ingiustizia del danno con la lesione di un diritto soggettivo assoluto: salute, onore, propriet\u00e0.\nFu poi Piero Schlesinger a enunciare il principio di atipicit\u00e0 dell'illecito, aprendo la strada della tutela aquiliana anche ai diritti non assoluti.\nGli artt. 2044 e 2045 c.c. prevedono cause di esclusione della responsabilit\u00e0 rispettivamente la legittima difesa e lo stato di necessit\u00e0, nel primo caso la responsabilit\u00e0 dell'agente \u00e8 esclusa, nell'altro ridotta a un mero indennizzo.\nSi dice in proposito che il realizzarsi di tali due fattispecie trasforma la condotta da \"contra ius\" a \"secondum ius\".\nUn'ulteriore importante deroga esclude la responsabilit\u00e0 di chi abbia compiuto il fatto dannoso in uno stato di incapacit\u00e0 di intendere e di volere; \u00e8 per\u00f2 importante sapere che lo stato di incapacit\u00e0 non rileva in quanto tale, ma in relazione al fatto; ossia l'inabile \u00e8 irresponsabile del proprio fatto in quanto la sua incapacit\u00e0 sia tale da non permettergli di comprendere il significato e le conseguenze del proprio agire (art. 2046 c.c.).\nIl codice civile italiano individua anche ipotesi di responsabilit\u00e0 oggettiva (ne \u00e8 un esempio l'ipotesi di cui all'art. 2050 c.c.: responsabilit\u00e0 per l'esercizio di attivit\u00e0 pericolose), ossia casi in cui la responsabilit\u00e0 sussiste astrazion fatta da ogni rimproverabilit\u00e0, o addirittura in conseguenza di un fatto altrui (es. responsabilit\u00e0 dei padroni o committenti, art. 2049 c.c.). Per altre ipotesi specifiche (si vedano quelle di cui agli artt. 2047 e 2048 c.c.) non c'\u00e8 accordo sulla loro natura, in quanto secondo taluni autori, nonch\u00e9 la giurisprudenza, si tratta di fattispecie fondate sulla colpa, sebbene sia invertito l'onere probatorio rispetto a essa.\n\u00c8 bene chiarire che la descrizione del fatto in termini di imputazione oggettiva non significa che la norma non trovi applicazione se la fattispecie concreta mostra che la condotta \u00e8 stata sorretta da dolo o colpa. La norma rimane applicabile ancorch\u00e9, giusto il comma 2 dell'art. 2056 c.c, il giudice potr\u00e0 determinare in misura maggiore l'ammontare del lucro cessante, salva, ovviamente, la necessit\u00e0 dell'ulteriore prova dell'elemento psichico.\nIl risarcimento del danno.\nPer quanto riguarda la quantificazione del danno, vigono i criteri individuati dall'art. 2056 c.c., il quale rinvia agli artt. 1223, 1226 e 1227 c.c.\nIn particolare il risarcimento del danno si articola nelle due voci del \"danno emergente\" e del \"lucro cessante\" (cfr. art. 1223 c.c.) in quanto siano diretta e immediata conseguenza della lesione.\nPer danno emergente deve intendersi ogni perdita, o necessitata erogazione, o mancata acquisizione sebbene se ne avesse diritto, di utilit\u00e0 gi\u00e0 presenti nel patrimonio del danneggiato.\nIl lucro cessante \u00e8 ogni mancato guadagno che, invece, si sarebbe prodotto laddove il fatto illecito non fosse stato realizzato. Il ristoro \"per equivalente\", ora descritto, convive, nel nostro ordinamento, con il ristoro \"in forma specifica\" (che potremmo anche definire \"per identit\u00e0\") ove al danneggiante viene imposto di ripristinare l'esatta situazione quantitativa e \"qualitativa\" che si sarebbe conseguita in assenza del fatto illecito (art. 2058 c.c.).\nVige in ogni caso nella quantificazione dell'obbligazione risarcitoria (determinazione del quantum) il principio \"compensatio lucri cum damno\" per cui mai la prestazione risarcitoria pu\u00f2, nel suo ammontare, superare l'entit\u00e0 del danno, conformandosi come ingiusto profitto per il titolare della situazione giuridica lesa (esclusione della natura punitiva della cosiddetta \"obbligazione risarcitoria\").\nL'art. 2043 c.c. non tipizza le situazioni soggettive tutelate: \u00e8 perci\u00f2 opinione ormai acquisita dalla dottrina e dalla giurisprudenza che la tutela aquiliana riguardi le situazioni soggettive sia patrimoniali sia non patrimoniali.\nNondimeno non v'\u00e8 accordo in ordine alla via da seguire per fondare la risarcibilit\u00e0 del danno non patrimoniale. Allo stato, dopo due note sentenze della Cassazione del 2003, la giurisprudenza (non senza aspre critiche della dottrina, estremamente perplessa sull'opportunit\u00e0 e necessit\u00e0 di una simile costruzione, da alcuni giudicata artificiosa) sembra persuasa che nel nostro sistema sussisterebbero due sistemi di tutela extracontrattuale: uno fondato sull'art. 2043 c.c. (ritenuto idoneo alla protezione delle sole situazioni patrimoniali); l'altro fondato sull'art. 2059 c.c. il quale, all'esito di argomentazioni non sempre lineari, finirebbe per descrivere un fatto illecito strutturalmente simile a quello di cui all'art. 2043 c.c. ma da riferirsi alle sole situazioni non patrimoniali. La questione, che era stata impostata in modo ben diverso dalla storica sentenza della Corte Costituzionale (sent. n. 184/1986) con cui si era ammesso al risarcimento il cd danno biologico, \u00e8 ancora lontana dall'essere risolta.\nIn ogni modo, attualmente il danno non patrimoniale tutelabile \"ex se\" in via risarcitoria, si articola in:\n1) Danno biologico inteso come lesione dell'interesse, costituzionalmente garantito, all'integrit\u00e0 psichica e fisica della persona, conseguente a un accertamento medico (art. 32 Cost.);\n2) Danno morale soggettivo inteso come transeunte turbamento dello stato d'animo della vittima;\n3) Danno esistenziale inteso come ogni pregiudizio di natura non meramente emotiva e interiore, ma oggettivamente accertabile, che alteri le abitudini e gli assetti relazionali propri, inducendo a scelte di vita diverse quanto all'espressione e realizzazione della personalit\u00e0 nel mondo esterno. Il danno esistenziale, quindi, si deve sostanziare in una modificazione peggiorativa della personalit\u00e0 dell'individuo in presenza di lesione di interessi essenziali della persona, come quelli costituzionalmente garantiti (salute, reputazione, libert\u00e0 di pensiero, famiglia, ecc.).\nQuesto differisce dal \"danno biologico\" in quanto prescinde dalla accertabilit\u00e0 in sede medico legale, e differisce dal \"danno morale soggettivo\" perch\u00e9, a differenza di questo che \u00e8 \"in re ipsa\", deve obiettivarsi (la Corte suprema di cassazione, con la sentenza 13546/2006, pare aver spazzato via ogni dubbio in ordine all'eventuale rischio di sovrapposizione di questa tipologia di danno con le altre);"}
{"id": "305950", "revid": "122125314", "url": "https://it.wikipedia.org/wiki?curid=305950", "title": "Radiomarelli", "text": "Radiomarelli S.p.A. \u00e8 stata un'azienda italiana produttrice di elettronica di consumo e di elettrodomestici, con sede a Milano e stabilimento di produzione a Sesto San Giovanni, in provincia di Milano. Fondata nel 1929 come divisione della Fabbrica Italiana Magneti Marelli, fu attiva fino al 1967, quando venne incorporata nella medesima azienda. Nel 1975, il suo marchio e le sue attivit\u00e0 industriali passarono alla societ\u00e0 pubblica SEIMART Elettronica di Torino, in seguito divenuta ELCIT, le cui attivit\u00e0 cessarono nel 1998.\nStoria.\nLa fondazione e la rapida ascesa di Radiomarelli (1930-1945).\nLa \"Radiomarelli Soc. An.\" fu costituita a Milano il 15 marzo 1930 come divisione della Fabbrica Italiana Magneti Marelli, con capitale sociale di lire 1 milione e sede legale in Via Amedei 8, su decisione del senatore Giovanni Agnelli e di Antonio Stefano Benni, quest'ultimo presidente della Ercole Marelli. Agnelli e Benni assunsero le cariche di presidente e vicepresidente della societ\u00e0, creata al fine di produrre e commercializzare apparecchi radiofonici in Italia. La direzione operativa fu affidata al commendator Bruno Antonio Quintavalle, consigliere delegato, e la produzione localizzata nello stabilimento Magneti Marelli di Sesto San Giovanni, dove il solo reparto dedicato alla produzione delle radio impiegava 800 operai. \nI primi modelli di radio di questa azienda vennero prodotti con brevetti americani: molti di essi assomigliavano a radio americane della American Bosch Radio; gli stessi logo e \"slogan\" commerciale - \"Il meglio in radio\" - sembrano derivare da quest'ultima (\"The best in radio\"). In seguito furono prodotti apparecchi radio di progettazione autonoma con valvole prodotte dalla FIVRE, azienda anch'essa facente parte del Gruppo Magneti Marelli. \nIl successo degli apparecchi Radiomarelli fu immediato; oltre alla validit\u00e0 tecnica si affianca anche una valida e capillare organizzazione commerciale di vendita. Ai primi modelli vennero dati nomi legati alla mitologia: Musagete (1930), Coribante (1931), Tirteo (1935), Taumante (1935). Nel 1936, Radiomarelli su impulso del fisico Francesco Vecchiacchi, direttore del laboratorio radio della Magneti Marelli, si ciment\u00f2 nel campo televisivo avvalendosi della collaborazione della statunitense RCA e dell'ingegnere Vladimir Zvorykin: furono sviluppati e costruiti le prime telecamere a 441 linee e i televisori a scansione elettronica di produzione italiana su brevetti RCA - di cui Marelli divenne licenziataria - presentati al pubblico in pi\u00f9 occasioni. Dopo la vittoria militare italiana nella Guerra d'Etiopia del 1935-36, Radiomarelli lanci\u00f2 modelli di radio i cui nomi si ispirarono a localit\u00e0 in cui si svolsero le battaglie vittoriose, come Axum (1937), Dubat (1937), Ual Ual (1937) e Assab (1938-39), o anche di stelle, come Alcor (1937), Merak (1937), Mizar (1937), Altair (1938) e Aldebaran (1938-39). \nNel 1939, con il profiliarsi dell'ingresso dell'Italia fascista nella Seconda guerra mondiale, la Magneti Marelli per timore di possibili bombardamenti decise di spostare una parte delle sue attivit\u00e0 industriali della fabbrica di Sesto San Giovanni - dove si svolgevano le produzioni Radiomarelli - presso un capannone dismesso a Carpi, in provincia di Modena. Tuttavia per\u00f2, nel periodo 1943-45, tutti gli stabilimenti della Magneti Marelli furono distrutti dai bombadamenti effettuati dall'aviazione alleata.\nL'espansione nel periodo del \"boom economico\" e l'incorporazione in Magneti Marelli (1946-1974).\nAl termine del conflitto, si procedette con la ricostruzione, e nel 1946, in occasione della Fiera di Milano, furono esposti; il radioricevitore portatile 9U65 con superterodina a cinque valvole e tre gamme d'onda; i radioricevitori 9A75 e 9A85 con superterodina a cinque valvole e tre gamme d'onda; il radioricevitore 9A26 a 6 valvole e cinque gamme d'onde; il radiofonografo 9F26. \nNegli anni cinquanta e sessanta i cataloghi si ampliano con la presenza di prodotti sempre aggiornati. Seppure non fosse il suo \"core business\", dalla met\u00e0 degli anni cinquanta l'azienda svilupp\u00f2 alcuni prodotti di \"design\", in collaborazione con professionisti del settore. Nello stesso periodo, la societ\u00e0 diveniva Radiomarelli S.p.A., con gli uffici amministrativi in corso Venezia 51. La produzione principale dell'azienda milanese divenne quella dei televisori, di cui menzione particolare merita il Movision da 17 pollici del 1956, disegnato da Pierluigi Spadolini. All'apice del successo, nella prima met\u00e0 degli anni sessanta, il catalogo comprendeva, oltre agli apparecchi radiofonici e televisivi, anche gli elettrodomestici (frigoriferi, lucidatrici, aspirapolvere, lavatrici e condizionatori). L'azienda commercializzava i suoi prodotti anche con marchio West.\nLa FIAT, azionista della Magneti Marelli assieme alla Ercole Marelli, nel 1967 rilev\u00f2 le quote societarie possedute da quest'ultima, e giunse ad assumerne il pieno controllo: il Gruppo automobilistico torinese attu\u00f2 un piano di riorganizzazione con cui le controllate di MM, tra cui la stessa Radiomarelli, furono incorporate nella societ\u00e0-capogruppo. Radiomarelli cess\u00f2 di esistere come azienda, mentre il marchio conflu\u00ec in una delle due divisioni commerciali create dalla Magneti Marelli nel 1973 a seguito di un piano di ristrutturazione aziendale.\nDa Magneti Marelli a ELCIT (1975-1998).\nNegli anni settanta cominciarono a manifestarsi i primi segnali di crisi dell'industria elettronica italiana, messa in ginocchio da due fattori: il primo fu la mancata introduzione della televisione a colori in Italia, che condannava le aziende produttrici di apparecchi televisivi ad un grave ritardo tecnologico rispetto ai concorrenti stranieri; il secondo fu l'invasione del mercato europeo e nazionale da parte degli asiatici, che con i loro prodotti finiti (fra cui mangiadischi, televisori e radio), nonostante i dazi, arrivarono al consumatore finale a basso costo. \nNel 1975, Magneti Marelli assieme alla SEIMART di Torino, cre\u00f2 la SEIMART Elettronica S.p.A., allo scopo di migliorare le proprie risorse industriali e commerciali.\nNella nuova societ\u00e0, divenuta ELCIT Elettronica Civile S.r.l., confluirono i marchi Radiomarelli e West da parte di Magneti Marelli, e i marchi Magnadyne, LESA e Kennedy da parte SEIMART, e le attivit\u00e0 industriali di quest'ultima che si svolgevano negli stabilimenti di Sant'Antonino di Susa, in provincia di Torino, e Tradate, in provincia di Milano, nonch\u00e9 le reti commerciali e di assistenza tecnica di ambedue le aziende, assorbendo un totale di circa 3.200 dipendenti. La produzione di ELCIT era troppo modesta e troppo polverizzata per poter competere con le altre aziende del settore. Dopo una serie di riduzioni di personale e di ricorsi a integrazioni salariali, la Elcit nel 1990 occupava solo 360 dipendenti, con una produzione di apparecchi televisivi declinati nei marchi Magnadyne e RadioMarelli per un totale annuo di soli 80.000 televisori. Rilevata da Sandretto nel 1991, ELCIT fu attiva fino al 1998.\nIl marchio Radiomarelli dopo ELCIT (2010-presente).\nNel corso degli anni successivi, il marchio Radiomarelli \u00e8 stato riutilizzato in svariate occasioni e con diverse denominazioni (Radiomarelli Multimedia, etc.) da imprenditori italiani e stranieri, per il rebadging di prodotti d'importazione (oltre a televisori anche per cellulari e prodotti multimediali) o semplicemente legandolo a operazioni commerciali diverse da quelle destinate alla vendita di prodotti di elettronica di consumo. \nAlcuni imprenditori hanno infatti fondato nuove aziende utilizzando lo stesso nome; fra i tanti usi quello di una societ\u00e0 svizzera che acquis\u00ec i diritti d'uso del marchio ed assunse la ragione sociale Radiomarelli SA, per la distribuzione di una linea di TV LCD, poi fallita nel corso del 2014.\nDal 2017 \u00e8 attiva una societ\u00e0 di distribuzione commerciale denominata Radiomarelli S.r.l. con sede a Roma."}
{"id": "305953", "revid": "125981216", "url": "https://it.wikipedia.org/wiki?curid=305953", "title": "Kinji Fukasaku", "text": "Biografia.\nNato a Mito, nella prefettura di Ibaraki (nella regione del Kant\u014d). Suo figlio \u00e8 il regista Kenta Fukasaku.\nNel 1973, Fukasaku diresse un innovativo film sulla Yakuza, \"Lotta senza codice d'onore\" (\"Jingi naki tatakai\") conosciuto anche come \"Le cronache della Yakuza\". In quegli anni i film giapponesi sulla Yakuza erano solitamente storie dallo stampo cavalleresco (\"ninkyo\") ambientate nel periodo pre-guerra. L'opera di Fukasaku, oltre ad avere tratti pi\u00f9 propri di un documentario che di un film di finzione, era caratterizzata da un'inaudita violenza e dallo svolgimento in una caotica Hiroshima postbellica. Grande successo di pubblico e critica, diede luogo a ben quattro seguiti.\nNel 2003, Quentin Tarantino ha omaggiato Fukasaku nel suo \"\". Il regista ha infatti inserito un'esplicita dedica nella versione giapponese del film, mentre in occidente - alla fine dei titoli di coda - ha detto di aver dedicato il film a Kinji Fukasaku e ad altri registi dello studio Shaw.\nMor\u00ec a Tokyo a causa di un cancro alla prostata."}
{"id": "305959", "revid": "125346606", "url": "https://it.wikipedia.org/wiki?curid=305959", "title": "Lago di Fimon", "text": "Il lago di Fimon \u00e8 uno specchio d'acqua di modeste dimensioni (0,68 \u00a0km2) e poco profondo (in media 2\u00a0m) che si trova nel comune di Arcugnano (provincia di Vicenza), tra le frazioni di Pianezze e Lapio. \u00c8 l'unico lago di dimensioni significative dell'intera provincia.\nI dintorni del lago sono anche un sito archeologico, la cui importanza fu riconosciuta gi\u00e0 nel XIX secolo dal naturalista vicentino Paolo Lioy.\nDati naturalistici e faunistici.\nFauna ittica.\nIl lago presenta un fondo melmoso e una vegetazione abbondante, caratteristiche che, unite alla scarsa profondit\u00e0, lo rendono un habitat adatto ai ciprinidi.\nIn particolare le specie ittiche presenti da lungo tempo (almeno dal 1887) sono: la carpa (\"Cyprinus carpio\"), la tinca (\"Tinca tinca\"), il luccio (\"Esox lucius\"), la scardola (\"Scardinius erythrophthalmus\"), l'anguilla (\"Anguilla anguilla\"), la savetta (\"Chondrostoma soetta\") e la lasca (\"Chondrostoma genei\").\nLa popolazione ittica attuale \u00e8 differente, dal momento che sono apparse nuove specie e ne sono scomparse altre: tra queste ultime la lasca e la savetta, tra le prime il persico trota (\"Micropterus salmoides\"), il persico sole (\"Lepomis gibbosus\"), il persico reale (\"Perca fluviatilis\"), il pesce gatto (\"Ictalurus melas\") e il siluro d'Europa (Silurus glanis). Dall'inizio degli anni ottanta \u00e8 presente anche l'abramide (\"Abramis brama\"), specie originaria del centro-est europeo.\nInteresse archeologico.\nL'interesse archeologico della zona di Fimon \u00e8 dovuto al ritrovamento di resti di insediamenti risalenti ad almeno due epoche differenti: uno al neolitico ed uno all'et\u00e0 del bronzo. Pioniere nell'analisi e nella catalogazione dei resti archeologici provenienti dalla zona fu il naturalista vicentino Paolo Lioy.\nResti risalenti al neolitico.\nI resti risalenti al neolitico presumibilmente si possono ricondurre alla fase antica della cultura dei vasi a bocca quadrata. Le datazioni al radiocarbonio dei resti li collocano alla prima met\u00e0 del IV millennio a.C.\nL'insediamento.\nIl ritrovamento principale \u00e8 costituito dai resti di capanne con focolare che riposa su strutture orizzontali di pali incrociati. Sono stati ritrovati focolari costituiti di blocchi di calcare ricoperti d'argilla e limo, di forma quadrata o circolare.\nNei pressi di tali strutture sono stati rinvenuti pali piantati verticalmente, che in un primo tempo avevano fatto pensare ad un abitato palafitticolo.\nI legni utilizzati sono abbondanti nella zona vicina al lago; principalmente ontano, frassino, faggio e acero. Si suppone che la scelta, preponderante, dell'ontano fosse dovuta alla sua maggiore resistenza in ambienti umidi.\nLa parte aerea delle capanne non \u00e8 stata rinvenuta, fatta eccezione per qualche pezzo d'intonaco lisciato da un lato e recante impronte di rami d'albero dall'altro.\nSi pu\u00f2 supporre che le piante delle capanne fossero rettangolari.\nI reperti.\nNei pressi dell'insediamento sono stati rinvenute conchiglie, ossa d'animali (tra cui mammiferi, pesci e tartarughe) semi carbonizzate, strumenti di pietra e d'osso, cocci e qualche sparuto oggetto ornamentale.\nLa sepoltura.\nNel luogo giaceva sepolto un ragazzo di dieci - dodici anni, assieme a ceramica del tipo di quella ritrovata all'interno dell'insediamento. La datazione al carbonio 14 tuttavia sembra indicare per i resti del fanciullo un'et\u00e0 maggiore di quella delle capanne, essendo queste di circa 200 anni pi\u00f9 recenti.\nL'industria litica.\nGli strumenti di selce a scheggiatura laminare, principalmente di dimensioni grandi, sono stati ritrovati in quantit\u00e0: grattatoi, punte foliate, bulini, perforatori, lame ritoccate; asce spesse di forma allungata (pi\u00f9 comuni) e asce corte pi\u00f9 sottili (pi\u00f9 rare), un pezzo di scalpello, dei pestelli ed una macina.\nAlcuni strumenti recavano resti di mastice, presumibilmente utilizzato per immanicare lame e altri utensili su aste di legno.\nUn ritrovamento particolarmente significativo \u00e8 costituito da una freccia di selce con punta peduncolata e asta lignea.\nSono stati rinvenuti anche punteruoli e spatole d'osso, zagaglie d'osso e oggetti ricavati a partire da corna di cervo, presumibilmente percussori.\nCeramica.\nLa ceramica fine rinvenuta consta di scodelle profonde a bocca circolare o quadrata e vasi ad alto piede (talora decorati con motivi geometrici), vasi e bicchieri a bocca quadrata e a fiasco, scodelle a bocca circolare (talora decorate con piccoli lobi sopraelevati sul bordo). La ceramica grossolana consta invece di vasi a bocca quadrata, a fiasco e a tronco di cono, grandi vasi profondi.\n\u00c8 da notare che alcuni vasi portano sul fondo l'impronta delle stuoie sulle quali presumibilmente poggiavano in fase di realizzazione.\nOggetti ornamentali.\nI ritrovamenti in questo caso non sono numerosi e si limitano a due metatarsi di lepre forati e cinque denti umani forati e limati.\nTurismo e diporto.\nIl lago \u00e8 d'interesse turistico, specie nella bella stagione, in cui diviene meta ideale per gite fuori porta da parte della popolazione del territorio vicentino.\nNelle sue vicinanze sono presenti un bar (che si trova direttamente affacciato sul lungolago) e due pizzerie.\nNelle acque del lago viene praticata la pesca sportiva, anche con l'utilizzo di barche e belly boat."}
{"id": "305962", "revid": "287204", "url": "https://it.wikipedia.org/wiki?curid=305962", "title": "Jose Marti", "text": ""}
{"id": "305963", "revid": "287204", "url": "https://it.wikipedia.org/wiki?curid=305963", "title": "Jos\u00e8 Mart\u00ec", "text": ""}
{"id": "305964", "revid": "599013", "url": "https://it.wikipedia.org/wiki?curid=305964", "title": "Jos\u00e9 Mart\u00ec", "text": ""}
{"id": "305965", "revid": "16758", "url": "https://it.wikipedia.org/wiki?curid=305965", "title": "XIII", "text": ""}
{"id": "305967", "revid": "9228", "url": "https://it.wikipedia.org/wiki?curid=305967", "title": "Fiume Tevere", "text": ""}
{"id": "305969", "revid": "260676", "url": "https://it.wikipedia.org/wiki?curid=305969", "title": "Candid Camera (programma televisivo italiano)", "text": "Candid Camera \u00e8 stato un programma televisivo d'intrattenimento, andato in onda su Italia 1 in diversi orari e a pi\u00f9 riprese dal 1985 fino al 2008.\nStoria.\n\"Candid Camera\" nacque ufficialmente nel gennaio 1985, e dall'autunno dello stesso anno fino al 1990 prese il nome di Smile. Il programma era condotto da Gerry Scotti e, pur avendo preso il nome e molti dei filmati di repertorio dell'omonima versione originale americana nata nel 1938, era la naturale evoluzione di \"Specchio segreto\", trasmissione degli anni sessanta ideata dal regista Nanni Loy ispirata dalla televisione americana. Come \"Specchio segreto\" e la candid, il programma era basato sull'idea di osservare con una telecamera nascosta il comportamento delle persone della strada di fronte a situazioni surreali, create ad arte da attori professionisti. Tra gli interpreti delle \"candid\" mandate in onda e ideate in quel periodo, vi erano il conduttore Gerry Scotti, Davide Mengacci, Mara Venier e lo stesso Nanni Loy, ospite tra l'altro pi\u00f9 volte in studio come commentatore in occasione delle trasmissioni in prima serata di Candid Camera Show (mandate in onda il gioved\u00ec sera e in seguito la domenica alle ore 20:30, sempre su Italia 1).\nNel 1992, il programma and\u00f2 in onda su Canale 5 con il titolo \"Occhio allo specchio!\" e la conduzione fu affidata a Paolo Bonolis con la partecipazione Carlo Pistarino. Lo stesso Bonolis, condusse anche la terza ed ultima edizione, andata in onda nell'autunno del 1993, questa volta al fianco di Laura Freddi (sua compagna di allora).\nVerso la fine degli anni novanta, il programma torn\u00f2 su Italia 1 con vari titoli: da settembre del 1999 fino al gennaio del 2000 era intitolato \"Candid Camera Show\", con la conduzione di Samantha De Grenet e Fabio Volo, ma stavolta era trasmesso nel day-time, e proponeva candid in tutto il mondo. Da gennaio 2000 fino al 2001 era intitolato Candid Angels (il cui titolo \u00e8 una parodia della serie TV \"Charlie's Angels\"), e and\u00f2 in onda per due edizioni con la conduzione della stessa De Grenet, Filippa Lagerb\u00e4ck, Alessia Merz e Marco Balestri (quest'ultimo solo nella prima edizione). Nel 2001 si intitol\u00f2 invece Candid &amp; Video Show, e per l'ultima volta era condotto da Samantha De Grenet con il campione di basket Gianmarco Pozzecco; questa versione del programma, oltre alle candid, proponeva anche altri video surreali come gli sketch di \"MADtv\" e i duelli della versione animata del fumetto statunitense \"Spy vs Spy\". Infine, sempre nello stesso periodo (il 2001), la coppia Alessia Merz e Marco Balestri conduceva Candid Camera Caf\u00e8, trasmesso in seguito dopo \"Candid Angels\".\nNel 2005 il programma riprese la sua prima denominazione, ed era condotto solo da Ciccio Valenti in giorni e orari diversi. Nella stagione 2007/2008 (sempre su Italia 1), Valenti veniva affiancato da Federica Panicucci e Melita Toniolo nella conduzione in prima serata di \"Candid Camera Show\"."}
{"id": "305970", "revid": "10369", "url": "https://it.wikipedia.org/wiki?curid=305970", "title": "Oetzi", "text": ""}
{"id": "305971", "revid": "287204", "url": "https://it.wikipedia.org/wiki?curid=305971", "title": "Oropa", "text": ""}
{"id": "305972", "revid": "2039709", "url": "https://it.wikipedia.org/wiki?curid=305972", "title": "Uxoricidio", "text": "L'uxoricidio (dal latino \"uxor\", \"moglie\") \u00e8 l'omicidio della propria moglie o, per estensione, del proprio coniuge.\nNelle legislazioni occidentali l'uxoricidio \u00e8 un'aggravante dell'omicidio.\nPi\u00f9 in particolare, nel codice penale italiano \u00e8 considerato, in base all', una delle aggravanti ricomprese nella fattispecie di assassinio del coniuge.\nQuadro culturale.\nL'uxoricidio \u00e8 considerato meno grave di altre forme di omicidio, specialmente in casi di adulterio; in Italia - fino all'abrogazione con legge n. 442 del 5 agosto del 1981 - un delitto perpetrato al fine di salvaguardare l'onore (il delitto d'onore), per esempio l'uccisione della coniuge adultera o dell'amante di questa o di entrambi, era sanzionato con pene attenuate rispetto a delitti analoghi di diverso movente. L'onore \u00e8 in alcune legislazioni riconosciuto come un valore socialmente rilevante di cui si possa e si debba tenere conto anche a fini giuridici, e se ne parla in ambito penale. La ragione si insinua nella considerazione della motivazione delle azioni umane, che in date culture possono tener profondamente e persino tragicamente conto di esiti estremi della pressione esercitata dalla reputazione sociale; questa muove le decisioni dell'individuo, di quando in quando ben oltre le norme codificate ordinamentali ma occorrer\u00e0 lo stesso valutare almeno in diritto latino della qualit\u00e0 dell'animus nocendi. In India una causa frequente di uxoricidio \u00e8 una dote che non soddisfa il marito o la sua famiglia. Questi casi sono spesso riportati dai media che li definiscono \"incidenti domestici\" o \"delitti d'onore\"."}
{"id": "305973", "revid": "10369", "url": "https://it.wikipedia.org/wiki?curid=305973", "title": "Uomo del Similaun", "text": ""}
{"id": "305975", "revid": "125596221", "url": "https://it.wikipedia.org/wiki?curid=305975", "title": "Brutalismo", "text": "Il brutalismo \u00e8 una corrente architettonica, nata negli anni '50 del Novecento in Inghilterra, vista come il superamento del Movimento Moderno in architettura. La corrente brutalista pu\u00f2 essere, inoltre ricondotta a diversi altri campi artistici, quali l'architettura d'interni e il design industriale.\nStoria.\nIl termine nacque nel 1954 nel Regno Unito \"(Brutalism)\" e deriva dal \"b\u00e9ton brut\" di Le Corbusier, che caratterizza l'\"Unit\u00e9 d'Habitation\" (1950) di Marsiglia, ed in particolare da una frase presente nel suo \"Verso una architettura\" del 1923: \u00abL'architecture, c'est, avec des mati\u00e8res brutes, \u00e9tablir des rapports \u00e9mouvants\u00bb.\nIl \"b\u00e9ton brut\".\nIl brutalismo impiega molto spesso la \"rudezza\" del cemento a vista (in francese \"b\u00e9ton brut\"), le cui forme plastiche, lavorate e plasmate nei particolari come nei pilotis o nei camini dell'\"Unit\u00e9 d'Habitation\", evidenziano con forza espressiva la struttura. I volumi delle membrature risultano accentuati, robusti, tali che l'unione fra l'aspetto estetico del progetto ed il materiale grezzo strutturale utilizzato in tale corrente danno vita ad una rappresentazione visiva di \"vigore\" architettonico.\nA queste forme di espressione architettonica, ritenute da molti innovative, si sono ispirati dapprima in Inghilterra Alison e Peter Smithson, James Frazer Stirling autore della facolt\u00e0 di Storia dell'Universit\u00e0 di Cambridge (1968). Negli Stati Uniti d'America Paul Rudolph (allievo di Walter Gropius ad Harvard), progetta nel (1963) la Scuola d'arte e d'architettura di Yale, New Haven, in Connecticut.\nIn Giappone Kenz\u014d Tange con il suo Gruppo \"Metabolism\" lavora nelle sue opere il cemento grezzo .\nL'architetto argentino Clorindo Testa, di origini napoletane, \u00e8 autore di due delle opere pi\u00f9 significative del panorama brutalista internazionale; entrambe a Buenos Aires, la sede della Banca di Londra e la Biblioteca nazionale.\nArchitettura brutalista in Italia.\nIn Italia diversi architetti hanno tratto dal brutalismo opere importanti come la Torre Velasca a Milano del Gruppo BBPR (1956-1958), che evidenzia fortemente le nervature della struttura, che salgono, modulano la forma architettonica, accentuandosi prospetticamente nei puntoni dello sbalzo. Quest'opera \u00e8 tuttavia pi\u00f9 precisamente ascrivibile alla corrente Neoliberty, che si proponeva di recuperare i valori della tradizione architettonica italiana dopo la stagione fortemente avanguardista del razionalismo. Reyner Banham, critico britannico vicino al movimento brutalista d'oltremanica, fu molto critico nei confronti dell'opera che giudic\u00f2 come \"la ritirata italiana dall'architettura moderna\".\nAltre opere da citare sono l'Istituto Marchiondi a Milano di Vittoriano Vigan\u00f2 (1957), il cui plastico \u00e8 esposto al MoMA di New York.\nAltra importante e straordinaria struttura appartenente alla corrente brutalista \u00e8 l'affascinante e misteriosa \"Casa Sperimentale\", opera dell'architetto Giuseppe Perugini progettata e realizzata alla fine degli anni '60 nei pressi del litorale di Fregene (RM) in collaborazione con suo figlio Raynaldo Perugini e sua moglie Uga De Plaisant.\nA Roma, nel 1969 Francesco Berarducci costruisce il villino \"brutalista\" in via Colli della Farnesina 144, dove Elio Petri ambienta l'abitazione del commissario Gian Maria Volont\u00e9 nel film Premio Oscar \"Indagine su un cittadino al di sopra di ogni sospetto.\" La struttura in cemento armato brutalista \u00e8 l'elemento organizzante ed espressivo dominante, \"megastrutturale\", che contiene al suo interno l'irregolarit\u00e0 \"casuale\" delle tamponature e delle superfici vetrate informalmente distribuite.\nNella sede dell'Ordine dei Medici in via Giovanni Battista de Rossi a Roma di Piero Sartogo (con Fegiz e Gimigliano, 1966, '72), il brutalismo \u00e8 evidente nell'uso del \"beton brut\" a vista e di tutte le materie grezze che Sartogo esibisce schiettamente ispirandosi a Le Corbusier.\nSempre a Roma ne \u00e8 un esempio la sede dell'ambasciata britannica di Sir Basil Urwin Spence, in via XX Settembre.\nDa citare anche alcuni progetti di Leonardo Ricci come l'auditorium di Riesi (CL) del 1963 e le abitazioni del quartiere Sorgane a Firenze del 1966 e i 246 edifici per 870 unit\u00e0 abitative del quartiere Matteotti a Terni di Giancarlo De Carlo (1971-74).\nNotevole la travolgente plasticit\u00e0 del cemento armato a faccia nella Chiesa dell'Autostrada del Sole (1964), nella santuario della Beata Vergine della Consolazione (1967) e nella struttura della Banca di Val d'Elsa di Giovanni Michelucci (1977), dove si leggono chiaramente i segni del linguaggio brutalista.\nA Trieste, la sede del liceo scientifico Galileo Galilei (1969-71), cos\u00ec come il complesso residenziale di case popolari nel quartiere di Rozzol Melara e noto come \"il Quadrilatero\" (1969-82), entrambe opere degli architetti Celli Tognon sono esempi rappresentativi dello stile brutalista. Vanno inoltre citati pure l'istituto d'arte Enrico Nordio e il Santuario mariano di Monte Grisa. Anche il Palacultura di Messina, progettato nel 1977 dall'ingegner A. D'Amore e dall'architetto F. Basile e completato nel 2009, \u00e8 entrato di diritto a far parte degli esempi di questo stile architettonico in Italia.\nDesign industriale.\nL'estetica brutalista nel campo del disegno industriale si esprime attraverso l'essenzialit\u00e0 delle forme, linee squadrate, l'uso di colori patinati e l'espressivit\u00e0 di materiali \"industriali\" quali cemento, metallo e legno grezzo.\nAutomobile.\nIl brutalismo, nel campo della progettazione dei veicoli, si compone di linee squadrate e taglienti, strutture nude e di una riprogettazione razionale degli spazi interni. Dati i principi di base di questa corrente, le categorie di veicoli principalmente progettate furono supercar sportive e utilitarie. Esempi di automobili brutaliste sono:"}
{"id": "305976", "revid": "729019", "url": "https://it.wikipedia.org/wiki?curid=305976", "title": "Ramzan Kadyrov", "text": "Accusato varie volte di omicidi e torture commissionate soprattutto nei confronti degli omosessuali e oppositori politici, il caso pi\u00f9 famoso, nonostante smentito dal Cremlino, \u00e8 l'assassinio di Boris Nemcov, oppositore russo che varie volte criticava e accusava Kadyrov, e il tentato omicidio del dissidente Tumso Abdurachmanov.\nCarriera.\nPolitica.\n\u00c8 figlio del politico Akhmad Kadyrov, gi\u00e0 Presidente della Repubblica Cecena. Dopo l'assassinio di suo padre il 9 maggio 2004, Ramzan Kadyrov \u00e8 stato nominato Vice Primo Ministro della Repubblica Cecena. Nel dicembre 2005, dopo che il Primo Ministro Sergei Abramov \u00e8 stato coinvolto in un grave incidente stradale a Mosca (incidente che non sarebbe stato provocato da un atto terroristico), Ramzan Kadyrov \u00e8 divenuto il Primo Ministro ceceno reggente.\nCome capo del Servizio di Sicurezza Presidenziale Ceceno, Kadyrov \u00e8 stato spesso accusato di essere brutale, spietato e antidemocratico; per la stampa, \u00e8 implicato in numerosi casi di tortura e omicidio. L'associazione tedesca per i diritti umani Associazione per i Popoli Minacciati (GfbV) ha affermato che fino al 70% di tutti gli assassinii, stupri, rapimenti e casi di tortura in Cecenia sono stati commessi dall'esercito privato agli ordini di Kadyrov, la forza di sicurezza interna conosciuta come \"Kadyrovtsy\" (\"Kadyroviti\"), composta da 3000 uomini. Nel 2004 si diffuse la falsa voce secondo cui Ramzan Kadyrov era deceduto a causa di una ferita d'arma da fuoco il 28 aprile.\n\u00c8 a capo della repubblica cecena dal 15 febbraio 2007, quando venne proposto come presidente da Vladimir Putin. Nel 2010 il titolo di presidente \u00e8 stato mutato in \"capo della repubblica cecena\", che Kadyrov ha assunto il 28 febbraio 2011 su proposta di Dmitrij Medvedev. In seguito, la posizione \u00e8 stata resa elettiva; alle criticate elezioni del 2016 ha ottenuto il 97% dei voti, il dissidente Tumso Abdurakhmanov non \u00e8 stato ammesso alle elezioni, secondo i sondaggi pre-elettorali godeva di un 2%-3% d'appoggio. Tutti gli altri candidati non superavano l'1%.\nEgli gode dell'appoggio del Presidente russo Vladimir Putin. In particolare, dopo la morte di Sulim Yamadayev, avvenuta nel marzo del 2009, non \u00e8 rimasta alcuna figura autorevole in Cecenia che possa contrastare il potere di Kadyrov. La dichiarazione della fine della seconda guerra cecena, nell'aprile dello stesso anno, ha ridotto la presenza di forze militari federali russe in Cecenia e aumentato ulteriormente la libert\u00e0 d'azione del presidente ceceno.\nDurante la pandemia di COVID-19 del 2019-2021 ha lungamente negato l'esistenza del virus e non ha assunto misure volte a contenere il contagio. In seguito, ha sostenuto che per guarire dal virus era sufficiente una cura a base di limone, miele e aglio. Nel marzo 2020 ha introdotto la quarantena per i soggetti contagiati, sostenendo la pena di morte in caso di violazione dell'isolamento. A maggio si \u00e8 ammalato di COVID-19 e, quando le sue condizioni fisiche sono peggiorate, \u00e8 stato trasferito in una clinica specializzata di Mosca.\nDiritti LGBT.\nAd aprile 2017 la testata indipendente russa Novaja Gazeta, ripresa poi da Amnesty International, ha puntato il dito contro Kadyrov accusandolo di avere aperto, in accordo con il Cremlino, un campo di concentramento nel quale vengono torturati uomini omosessuali, alcuni dei quali erano spariti la settimana precedente in circostanze misteriose. Il presidente ceceno ha negato ed il suo portavoce ha affermato: \"Non si possono perseguitare coloro che semplicemente non ci sono in Cecenia\". Nuove accuse di persecuzioni verso persone omosessuali in Cecenia sono state rivolte nel gennaio del 2019 da organizzazioni di attivisti, che hanno denunciato 40 arresti, torture e due omicidi in carcere.\nCalcio.\n\u00c8 anche della squadra cecena del , allenata in passato da Ruud Gullit. Ha inoltre organizzato delle amichevoli promotrici: celeberrima quella dell'8 marzo 2011 contro una selezione di ex calciatori brasiliani, tra cui Romario, Bebeto, Cafu, Dunga, Den\u00edlson de Oliveira Ara\u00fajo, Z\u00e9 Maria, Andr\u00e9 Cruz e Ra\u00ed (che in seguito si \u00e8 detto profondamente pentito di aver partecipato ad \"un evento di carattere politico e populista\"), mentre in squadra con lui giocavano tra gli altri Gullit e Lothar Matth\u00e4us.\nIl nuovo Terek Stadium, fatto costruite da Kadyrov con una capienza da 30.000 posti, in sostituzione del vecchio Stadio Sultan Bilimkhanov, \u00e8 stato inaugurato l'11 maggio 2011 con un'amichevole tra una selezione del Caucaso del Nord, capitanata dallo stesso Kadyrov, ed una formazione di ex-stelle del calcio mondiale come Diego Armando Maradona, Jean-Pierre Papin, Alessandro Costacurta, Christian Vieri, Iv\u00e1n Zamorano, Fabien Barthez, Franco Baresi, Lu\u00eds Figo, Roberto Ayala, Alain Boghossian, Manuel Amoros, Robbie Fowler e Enzo Francescoli. Per la cronaca, la partita \u00e8 stata vinta per 5-2 dalla formazione del Caucaso del Nord, con il presidente ceceno autore di due assist. Per gli avversari sono andati a segno Maradona e Zamorano."}
{"id": "305979", "revid": "831312", "url": "https://it.wikipedia.org/wiki?curid=305979", "title": "Giro d'Italia 1963", "text": "Il Giro d'Italia 1963, quarantaseiesima edizione della \"Corsa Rosa\", si svolse in ventuno tappe dal 19 maggio al 9 giugno 1963, per un percorso totale di 4\u00a0063 km. Fu vinto da Franco Balmamion.\nBalmamion s'impose per il secondo anno consecutivo senza vincere nemmeno una tappa, sfruttando le sue qualit\u00e0 di grande regolarista. Cinque vittorie di tappa (di cui quattro consecutive) per il giovane abruzzese Vito Taccone."}
