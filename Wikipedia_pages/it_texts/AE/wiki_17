{"id": "280123", "revid": "767487", "url": "https://it.wikipedia.org/wiki?curid=280123", "title": "Richie Sambora", "text": "\u00c8 conosciuto soprattutto per essere stato il chitarrista della rock band Bon Jovi dalla formazione del gruppo nel 1983 fino al 2014. Assieme al frontman Jon Bon Jovi ha contribuito alla stesura dei testi e delle musiche della band. \u00c8 anche un artista solista, avendo pubblicato gli album \"Stranger in This Town\" (1991), \"Undiscovered Soul\" (1998) e \"Aftermath of the Lowdown\", uscito in Italia il 25 settembre 2012. Dal 2006 \u00e8 membro della Songwriters Hall of Fame. La rivista Time ha definito Richie Sambora come uno dei migliori chitarristi di tutti i tempi, mentre la prestigiosa rivista inglese \"Total Guitar\" ha inserito Richie Sambora al 28\u00ba posto nella classifica dei 100 migliori chitarristi di sempre e \"Guitar World\" lo inserisce al 58\u00ba posto tra i migliori chitarristi metal.\nBiografia.\nUnico figlio di Adam, di origini italiane, e Joan, di origini polacche, Sambora \u00e8 cresciuto nella citt\u00e0 di Woodbridge, nel New Jersey.\nLa sua propensione per la musica si \u00e8 manifestata molto precocemente, iniziando a suonare fisarmonica, tromba, sassofono, pianoforte, batteria, e a partire dai 12 anni e mezzo la chitarra, sulla scia della morte del leggendario Jimi Hendrix, avvenuta nel 1970. Gi\u00e0 all'epoca risentiva molto delle influenze blues e del rock'n'roll anni sessanta, ed in particolare si ispirava ad Eric Clapton, Jeff Beck, Stevie Ray Vaughan, Johnny Winter, Jimmy Page, Joe Perry e naturalmente Jimi Hendrix. E anche alle sonorit\u00e0 della musica spagnola, da cui \u00e8 nata la sua duratura passione per lo stile chitarristico spagnolo. In seguito, riprendendo anche la tecnica di Eddie Van Halen, ha saputo maturare uno stile molto personale che lo ha portato verso sonorit\u00e0 maggiormente legate al rock blues. Richie Sambora utilizza spesso un effetto chiamato Talk box in brani ormai diventati storici quali \"Livin' on a Prayer\", \"It's My Life\" e nella recente \"We Got It Going On\".\nSambora inizia a suonare alla fine degli anni settanta in locali e pub del New Jersey con varie band e musicisti tra cui Bruce Foster e Dean Fasano, personaggi gi\u00e0 noti nella scena rock locale. Con Foster forma nel 1978 gli Shark Frenzy le cui prime incisioni sono state ristampate .\nNel 1980 \u00e8 poi la volta dei Message sempre con Fasano, Foster e il bassista Alec John Such con cui Sambora si ritrover\u00e0 poi nei Bon Jovi; all'et\u00e0 di 18 anni ottenne il suo primo contratto discografico debuttando con l'album \"Lessons\" (anche questo ristampato ma solo per il mercato nipponico nel 1997). Il disco autoprodotto fu stampato solo in 1800 copie, tutte esaurite nelle vendite dopo gli show. I Message apparvero dal vivo in piccoli tour sulla costa est ed ebbero la possibilit\u00e0 di aprire alcune date per il tour di Joe Cocker. Pur avendo raggiunto un buon successo, nel 1982 la band si trov\u00f2 costretta allo scioglimento in seguito a varie difficolt\u00e0 economiche.\nIn seguito, Sambora torn\u00f2 in tour con Joe Cocker, suon\u00f2 con un gruppo di nome Mercy ed effettu\u00f2 un provino per entrare nei Kiss. Nel 1983 partecip\u00f2 al film \"Staying Alive\", interpretato da John Travolta e diretto da Sylvester Stallone. Mentre militava nei Message, venne notato da Jon Bon Jovi e Alec John Such durante un'esibizione in un locale: Alec disse di conoscerlo, e Jon gli chiese immediatamente di contattarlo per un provino, dove sfoderando tutta la sua abilit\u00e0 chitarristica, Richie si guadagn\u00f2 il posto ufficiale nei Bon Jovi in cui, con i suoi riff e arrangiamenti, ha contribuito a creare il suono e lo stile che li ha portati al successo, fino al traguardo dei 100 milioni di copie vendute.\nIl 29 aprile 2011 i Bon Jovi, tramite un comunicato stampa, hanno annunciato che Sambora sarebbe stato assente \"a tempo indeterminato\" dal tour in corso, avendo egli espresso la precisa volont\u00e0 di volersi far ricoverare in clinica per riuscire a superare meglio sia i problemi di alcolismo, che di stress accumulato. Il resto della band aveva inoltre precisato che il chitarrista era da considerarsi ancora un componente effettivo dei Bon Jovi. Richie torn\u00f2 sul palco durante i concerti del tour a partire dal 7 giugno 2011. Nel 2013, poco prima di esibirsi a Calgary durante il Because We Can tour, Richie Sambora lascia improvvisamente la band, adducendo \"motivi personali\" alla sua scelta. Il 13 novembre 2014, Jon Bon Jovi annuncia l'uscita dai Bon Jovi di Richie Sambora.\nDa giugno 2014 ha condiviso il progetto musicale RSO con la collega e compagna Orianthi. Nell'estate del 2018, i due hanno comunemente annunciato la fine del loro rapporto, ringraziando i fan per il loro supporto.\nIl 14 aprile 2018, i Bon Jovi sono stati inseriti nella Rock and Roll Hall of Fame e per l'occasione la band si \u00e8 esibita insieme agli ex-membri Richie Sambora e Alec John Such.\nCarriera solista.\nNel 1991, 1998 e 2012 durante tre pause del suo gruppo, Sambora ha inciso i suoi tre album solisti, Stranger in This Town, Undiscovered Soul e Aftermath Of The Lowdown\n\"Stranger In This Town\" \u00e8 un album dalle sonorit\u00e0 blues, che, nonostante il parere favorevole della critica, commercialmente non ha avuto il dovuto successo, avendo un tono pi\u00f9 maturo e distante dal consueto contesto bongioviano. Eric Clapton ha eseguito le parti soliste nella traccia \"Mr. Bluesman\", con Richie alla chitarra acustica. In pi\u00f9, figurano anche i compagni di band Tico Torres e David Bryan.\n\"Undiscovered Soul\" presenta un'innegabile matrice autobiografica, contenendo frequenti riferimenti al Sambora marito e padre. Anche in questo caso vi sono le consuete sonorit\u00e0 blues sapientemente mischiate al rock, con qualche cenno vagamente new Age nella \"title track\".\nIl suo terzo album solista, Aftermath of the Lowdown, pubblicato il 25 settembre 2012 ritrae sonorit\u00e0 Hard rock, Blues rock e Pop rock.\nSambora ha inoltre pubblicato 2 canzoni soliste in una propria pausa della band intitolate: Come Back As Me ed Engine 19.\nVita privata.\nSambora \u00e8 stato sposato con l'attrice Heather Locklear, da cui ha avuto la figlia Ava Elizabeth (4 ottobre 1997).\nNel febbraio 2006, dopo 12 anni di matrimonio, sua moglie ha chiesto il divorzio adducendo incompatibilit\u00e0 inconciliabili. La sentenza \u00e8 stata pronunciata nell'aprile 2007, pochissimi giorni prima che suo padre, Adam Sambora, morisse. Lo stress generato da questi due eventi ha portato il chitarrista ad un consumo eccessivo di alcool, per cui si \u00e8 reso necessario un ricovero in una clinica per alcuni giorni.\nAncora prima di entrare in clinica, il 25 marzo 2008, Sambora era stato arrestato dalla polizia di Laguna Beach, California, per guida in stato di ebbrezza. La presenza nell'auto della figlia Ava gli ha complicato la vicenda giudiziaria, facendogli rischiare un'accusa di molestie a minore. Dopo alcune ore di detenzione, Sambora \u00e8 stato rilasciato, ma i test effettuati hanno rivelato una concentrazione di alcol nel sangue pari allo 1.3% (a fronte di un limite di 0.8%). La vicenda si \u00e8 conclusa con una multa di 1600 dollari, tre anni in libert\u00e0 vigilata e l'obbligo di frequentare un corso di scuola guida.\nNel 2004 fonda insieme all'amico e compagno di band Jon Bon Jovi i \"Philadelphia Soul\", squadra che milita nel campionato di football AFL.\nSempre nel 2004 riceve una laurea ad honorem in Letteratura dalla Kean University del New Jersey. In giovent\u00f9 aveva frequentato per qualche tempo questo ateneo come matricola, prima di lasciare gli studi e diventare musicista.\nNel 2015 si \u00e8 legato alla chitarrista australiana Orianthi Panagaris, con la quale ha condiviso il progetto musicale RSO. Nell'estate del 2018, Sambora e Orianthi hanno annunciato la fine del loro rapporto.\nL'impegno nel sociale.\nNegli anni, Sambora si \u00e8 impegnato attivamente anche nel campo della beneficenza, contribuendo a svariati progetti, tra i quali figura anche la fondazione Michael J. Fox sulla malattia di Parkinson, il progetto MusiCares, l'impegno per aiutare cani e gatti abbandonati e bambini in difficolt\u00e0, oltre ai vari progetti intrapresi in collettivo dai Bon Jovi. Ha anche donato in forma privata per numerose istituzioni per la lotta contro il cancro, in modo particolare a seguito della morte dell'amato padre. , ha donato tre ambulanze attrezzate alla citt\u00e0 di New York, con lo scopo di prestare soccorso a chi non pu\u00f2 permettersi di farsi curare in modo adeguato, nonch\u00e9 di fornire informazioni sulla malattia, nell'ambito del progetto Stand Up For A Cure. Un altro progetto a cui si \u00e8 vivamente interessato riguarda il caso di Kelly Mahon, una ragazza sua concittadina a cui \u00e8 stata diagnosticata una complicata forma di tumore al cervello. Grazie a varie iniziative, sono stati raccolti fondi per una raccolta denominata \"You Can Go Home\", per aiutare la sua famiglia a sostenere le costose spese mediche; ulteriori progetti potrebbero essere approntati nel caso Kelly dovesse mai far ritorno in casa, affinch\u00e9 si possano rendere necessari gli interventi di modifica strutturale all'abitazione.\nRichie Sambora inoltre ha finanziato una nuova palestra che \u00e8 stata aperta presso la scuola che frequent\u00f2 da ragazzo, la Woodbridge High School, dedicata a suo padre Adam.\nLa cittadina di Woodbridge, per rendere omaggio al suo figlio pi\u00f9 famoso e sottolinearne l'impegno filantropico nei confronti di Kelly, ha dedicato la strada che conduce alla scuola al chitarrista. La via \u00e8 ora ufficialmente Richie Sambora Way.\nChitarre.\nSambora \u00e8 famoso per aver utilizzato una vasta gamma di strumenti durante la sua carriera. Possiede una larga collezione di chitarre che vanta pi\u00f9 di 120 esemplari. Durante gli anni ottanta, ha suonato per lo pi\u00f9 modelli Kramer e Jackson Guitars, cos\u00ec come esemplari Les Paul.\nNel decennio successivo lo si \u00e8 visto suonare con svariate chitarre, tra cui spicca un modello custom Jackson di colore nero, assieme a Fender e Gibson.\nNel periodo compreso tra il 2003 ed il 2006, compaiono tra le sue mani altri numerosi esemplari, alcuni dei quali appositamente costruiti per lui dal suo tecnico Chris Hofschneider, e poi Zemaitis, Floyd Rose, Ovation, Taylor e Martin, modelli vintage e Custom Shop di Gibson e Fender, e alcuni pezzi dalla sua collezione. Nel 2008 la ESP Guitars ha creato il suo nuovo modello signature, la \"SA-2\".\nNel live a Mosca del 1989, prima di suonare \"Wanted Dead Or Alive\", Richie ha improvvisato con una Ovation a 3 manici.\nIl 9 ottobre del 2012, prima del suo concerto solista ad Amsterdam, gli viene consegnata dal fan club Italiano una chitarra Paoletti Custom modello \"Wine Stratospheric\" realizzata appositamente per lui dal liutaio Italiano Fabrizio Paoletti.\nSi stima che la collezione di chitarre di Richie valga pi\u00f9 di 150 milioni di dollari.\nAltre collaborazioni ed apparizioni.\nSambora \u00e8 apparso in cameo in \"The Sims Superstar\".\n\u00c8 presente nel brano \"Baby (Rock Remix)\", tratto dall'album di LL Cool J, Exit 13.\nCompare in via straordinaria nell'album \"A Man Amongst Men\" di Bo Diddley, suonando nei brani \"Can I Walk You Home\" e \"Oops! Bo Diddley\".\nLo si pu\u00f2 udire cantare in sottofondo \"Long Way Around\" nella scena finale del film d'azione di Steven Seagal \"Fire Down Below\", in cui collabora alla colonna sonora.\nHa anche inciso \"One Last Goodbye\" per la colonna sonora del film \"The Banger Sisters\". Ha anche eseguito una cover del celebre brano di Jimi Hendrix \"The Wind Cries Mary\", inclusa nella colonna sonora di \"The Adventures of Ford Fairlane\".\nEsegue l'assolo nel brano \"Misery\", dall'album \"Missundaztood\", cantato da Pink assieme a Steven Tyler.\nSambora ha scritto e suonato nel terzo album dell'artista australiano Shannon Noll, intitolato \"Turn It Up\".\nRichie appare inoltre, nel ruolo di Mick Silver, nel film \"On the Line\" del 2001."}
{"id": "280125", "revid": "439868", "url": "https://it.wikipedia.org/wiki?curid=280125", "title": "Ariosto (disambigua)", "text": ""}
{"id": "280126", "revid": "1428919", "url": "https://it.wikipedia.org/wiki?curid=280126", "title": "Rosenheim", "text": "Rosenheim (in bavarese \"Rousnam\") \u00e8 una citt\u00e0 extracircondariale in Baviera (Germania) sul fiume Inn. \u00c8 sede della gestione del circondario di Rosenheim, ma non \u00e8 una parte di esso.\nCon pi\u00f9 di abitanti ( includendo l'intero distretto) Rosenheim \u00e8 la terza citt\u00e0 pi\u00f9 grande dell'alta Baviera, dopo Monaco di Baviera e Ingolstadt.\nGeografia fisica.\nRosenheim \u00e8 un importante nodo viario e ferroviario nella zona pre-alpina, a poca distanza da Monaco di Baviera (approssimativamente 60 chilometri) e da Salisburgo (approssimativamente 80 chilometri) nonch\u00e9 dal passo del Brennero verso l'Italia (circa 130 chilometri).\nRosenheim \u00e8 situata in una zona turistica molto nota a pochi chilometri dal Chiemsee, dal Simssee e dalle montagne delle Alpi tedesche Wendelstein, Hochries e Kampenwand.\nLa citt\u00e0 \u00e8 attraversata dal fiume Inn.\nEconomia.\nRosenheim \u00e8 il distretto commerciale pi\u00f9 importante dell'alta Baviera sud-orientale, garantendo un'offerta completa nei settori dell'abbigliamento, arredamento (tre grossi mobilifici), elettronica di consumo, oreficeria, gastronomia e servizi.\nL'economia prevalente sin dal Medioevo, quella del legno, ha permesso alla citt\u00e0 di sviluppare un proprio profilo ben distinto. \u00c8 infatti la sede di diverse multinazionali del legno e di un centro tecnologico per la diffusione della tecnica legnaria.\nUn ulteriore punto forte economico \u00e8 quello legato alle tecnologie informatiche e di telecomunicazione.\nLe statistiche mostrano come la quota di disoccupazione nel distretto di Rosenheim (ottobre 2007: 3,7%) negli anni 2002-2006 si situi permanentemente sotto la media nazionale (8,1%) e regionale (4,5%).\nTraffico.\nAttraverso la stazione di Rosenheim transitano le linee ferroviarie Monaco di Baviera-Salisburgo, Monaco di Baviera-Verona e quella austriaca Salisburgo-Innsbruck.\nNelle vicinanze della citt\u00e0 si trova il nodo autostradale Inntal da cui si diramano la tratta Monaco di Baviera-Salisburgo e quella Rosenheim-Kiefersfelden che conduce verso l'Italia.\nParticolarit\u00e0.\nQui si svolge, da fine agosto ai primi di settembre, la tradizionale Festa d'Autunno ovvero l\"'Herbstfest\",\nmeno conosciuta ma non meno importante della celeberrima \"Oktoberfest\".\nRosenheim era la citt\u00e0 di origine di Jasmin, protagonista di Bagdad Caf\u00e9 (\"Out of Rosenheim\").\nQui nacque il criminale nazista Hermann G\u00f6ring."}
{"id": "280129", "revid": "1340213", "url": "https://it.wikipedia.org/wiki?curid=280129", "title": "Robert Jordan", "text": "Biografia.\nJames Oliver Rigney Jr., nato a Charleston, nella Carolina del Sud, consegu\u00ec una laurea in fisica presso il Citadel Military College della Carolina del Sud e in seguito part\u00ec per la Guerra del Vietnam, durante la quale ricevette tre decorazioni al valore tra il 1968 e il 1970.\nDopo aver scritto tre romanzi storici sotto lo pseudonimo di Reagan O'Neal e un western sotto lo pseudonimo di Jackson O'Reilly, agli inizi degli anni ottanta inizi\u00f2 a scrivere fantasy con lo pseudonimo di Robert Jordan riprendendo il personaggio di Conan il cimmero (\"Conan the Cimmerian\") di Robert Ervin Howard, a cui dedic\u00f2 un intero ciclo narrativo. Nel 1990, inizi\u00f2 con \"L'occhio del mondo\" (\"The Eye of the World\") l'epico ciclo de \"La Ruota del Tempo\" (\"The Wheel of Time\"), una saga fantasy imponente (oltre 800 pagine per ogni romanzo) in cui ricrea un dettagliato universo fantasy.\nIl 23 marzo 2006 Jordan dichiar\u00f2 che gli era stata diagnosticata una forma di amiloidosi cardiaca; i medici lo avvertirono che gli rimanevano non pi\u00f9 di quattro anni di vita, ma egli afferm\u00f2 di voler superare questo limite. In seguito pubblic\u00f2 sul suo blog personale, \"Dragonmount\", messaggi in cui invitava i propri lettori a non preoccuparsi delle sue condizioni e in cui affermava di voler vivere una vita lunga e creativa. Inizi\u00f2 la chemioterapia in una clinica di Rochester, circa una settimana dopo. Jordan venne coinvolto in una cura sperimentale basata sull'uso del Revlimid, noto anche come Lenalidomide, gi\u00e0 impiegato nei casi di mieloma multiplo, ma non ancora in quelli di amiloidosi.\nMor\u00ec il 16 settembre 2007 intorno alle 2.45 del pomeriggio, secondo il fuso orario degli Stati Uniti orientali. I funerali ebbero luogo tre giorni dopo. Jordan venne cremato e le sue ceneri furono sepolte in un appezzamento vicino a una chiesa Episcopale fuori da Charleston.\nLa conclusione del ciclo \u00e8 uscita postuma: l'autore, presagendo cosa stava per capitargli, forn\u00ec minuziose istruzioni (interi capitoli, vari appunti scritti, ma anche registrazioni audio), alla moglie, Harriet McDougal, che era stata la sua editor nel corso di tutta la sua carriera, all'editore e al cugino Wilson Groom. Per redigere gli ultimi volumi la vedova scelse Brandon Sanderson, autore fantasy gi\u00e0 noto oltreoceano per la saga \"Mistborn\".\nA dicembre 2012 negli Stati Uniti \u00e8 uscito un documentario sulla sua vita, intitolato \"The Wit of the Staircase: The Life and Works of Robert Jordan\".\nOpere.\nCiclo di Fallon.\nScritto con il nome Reagan O'Neal\nCiclo di Conan.\nI primi sei romanzi sono stati raccolti in due trilogie:\nCiclo \"La Ruota del Tempo\".\nCiclo \"Eye of the World\".\nEdizione statunitense per ragazzi di \"The Eye of the World\", libro primo del ciclo de \"La Ruota del Tempo\", diviso in due volumi e contenente un nuovo prologo incentrato su Egwene. \nCiclo \"Great Hunt\".\nEdizione statunitense per ragazzi di \"The Great Hunt\", libro secondo del ciclo de \"La Ruota del Tempo\", diviso in due volumi."}
{"id": "280130", "revid": "1543377", "url": "https://it.wikipedia.org/wiki?curid=280130", "title": "Sandinista!", "text": "Sandinista! \u00e8 il quarto album della band inglese The Clash, pubblicato nel 1980.\nIl disco.\nStoria del gruppo.\n\"Sandinista!\" venne pubblicato il 12 dicembre del 1980 come triplo LP, e successivamente come doppio CD. \u00c8 l'album dei Clash che contiene pi\u00f9 contaminazioni dai vari generi musicali (jazz, dub, reggae, ska, rockabilly) nonch\u00e9 le sperimentazioni pi\u00f9 avanzate, presenti soprattutto nel terzo disco. L'album fu registrato durante il 1980, tra Londra e New York. Tra gli ospiti dell'album possiamo citare Mikey Dread (produttore, cantante e dj giamaicano), Ellen Foley (che al tempo era la fidanzata di Mick Jones) e Tymon Dogg, che compose e suon\u00f2 il violino nel pezzo \"Lose this Skin\". Dogg far\u00e0 parte successivamente dei Mescaleros di Joe Strummer.\nPer la prima volta, i pezzi vengono accreditati come composti da tutti e quattro i componenti dei Clash, non come negli album precedenti dove le canzoni erano per la maggior parte scritte dalla coppia Strummer/Jones.\nI singoli estratti da \"Sandinista!\" in Inghilterra furono \"The Call Up\", \"Hitsville U.K.\" e \"The Magnificent Seven\", che fu accreditata come primo pezzo rap inglese e primo singolo rap eseguito da un gruppo di bianchi.\nL'album \u00e8 stato rimasterizzato e ripubblicato nel gennaio del 2000, come il resto della produzione del gruppo.\nOrigine del titolo.\nIl titolo prende spunto dall'organizzazione di guerriglieri del Nicaragua, i sandinisti, che l'anno precedente avevano destituito il presidente Anastasio Somoza Debayle. Successivamente, i Clash dichiararono che l'ispirazione per il titolo venne loro data dal tentativo dell'allora premier Margaret Thatcher di proibire l'uso della parola sandinista.\nPubblicazione e critiche.\nSebbene sia ormai considerato uno dei migliori album rock del secolo (per la complessit\u00e0 e l'estrema contaminazione di generi), all'uscita il disco non trov\u00f2 una critica favorevolissima. Diversi fan, appassionati degli album precedenti \"The Clash\" e \"London Calling\" pi\u00f9 classici e punk, non si dichiararono contenti di Sandinista e manifestarono in pi\u00f9 occasioni la loro delusione. Tra questi ricordiamo diverse future star del rock tra cui Kurt Cobain, leader dei Nirvana, che afferm\u00f2 di essere rimasto deluso da Sandinista in quanto \"non corrispondeva affatto all'idea che si era fatto del punk\".\nTracce.\nLa suddivisione in dischi e lati qui riportata \u00e8 quella originale dei tre dischi in vinile. Nell'edizione in compact disc l'ordine dei brani \u00e8 lo stesso ma i dischi sono soltanto due: il primo CD contiene il primo disco in vinile e il lato A del secondo disco, il secondo CD contiene il lato B del secondo disco in vinile e tutto il terzo disco.Tutti i brani sono accreditati ai The Clash, tranne dove specificato.\nBrevi note su alcuni brani.\n\"Junco Partner\".\nCover \"reggaeggiante\" di un classico di New Orleans che Strummer era solito suonare con gli 101'ers, una storia di droga e vagabondaggio.\n\"Ivan Meets G.I. Joe\".\n\u00c8 la cronaca surreale dell'incontro-scontro a ritmo di disco music tra un soldato americano e uno sovietico su una pista da ballo, in un tripudio di suoni da videogioco. Nel fumetto contenuto nel libretto Ivan \u00e8 rappresentato da un orso e G.I. Joe da un cagnone gigante, che prima picchiano i vari astanti e poi finiscono col darsele di santa ragione, rimanendo entrambi bruciacchiati e malconci nella vignetta finale.\n\"The Leader\".\nUn brevissimo rock and roll sull'abuso di potere e la manipolazione del consenso: \n\"Something About England\".\nLa storia dell'Inghilterra dalla prima guerra mondiale a oggi raccontata dal punto di vista dei perdenti di ogni epoca, qui impersonati da un anziano avvolto in un soprabito sporco.\n\"The Sound of Sinners\".\nUn irriverente brano gospel che contiene una feroce critica alla religione cristiana e al suo irraggiungibile ideale di perfezione: \n\"Police On My Back\".\nCover di un vecchio brano di Eddy Grant contro il regime dell'apartheid in Sudafrica.\n\"The Call Up\".\nLa \"chiamata\" del titolo \u00e8 la chiamata alle armi. I Clash fanno appello direttamente alla responsabilit\u00e0 individuale dei coscritti, ricordando loro che non devono necessariamente agire secondo l'educazione che \u00e8 stata loro impartita, e che hanno la possibilit\u00e0 di \"non dar retta alla chiamata\".\n\"Washington Bullets\".\nRicostruzione della storia dell'America Latina, condizionata dai \"proiettili di Washington\" che hanno sempre appoggiato regimi repressivi e sanguinari. Vengono ricordati Salvador Allende e V\u00edctor Jara che sono state vittime di questi regimi. Il brano non omette per\u00f2 di criticare anche gli altri imperialismi dell'epoca, da quello sovietico in Afghanistan a quello cinese in Tibet.\nQuesto brano pu\u00f2 essere in un certo senso considerato la title-track dell'album, in quanto, pur non avendo lo stesso titolo, \u00e8 l'unico in cui nel testo compare la parola \"Sandinista\", qui usata in modo sarcastico come accusa nei confronti di chiunque muove critiche all'imperialismo statunitense.\n\"Broadway\".\nQuesto brano ha una breve coda in cui la giovanissima figlia di Mick Gallagher, Maria, canta in modo stentato alcune strofe di \"The guns of Brixton\", un brano dell'album London Calling, accompagnata al pianoforte dal padre.\n\"Lose This Skin\".\n\u00c8 un brano composto e cantato da Tymon Dogg, ex busker londinese ed amico di vecchia data di Joe Strummer, sin dai tempi degli 101'ers. Anche il martellante riff di violino, piuttosto inusuale per un brano dei Clash, \u00e8 opera sua.\n\"Charlie Don't Surf\".\nIl titolo \u00e8 tratto da una celebre battuta del film \"Apocalypse Now\". I Clash osservano che Charlie (nome con cui i soldati americani chiamavano i Vietcong) dovrebbe fare surf anzich\u00e9 diventare una stella di napalm. La canzone dei Baustelle \"Charlie fa surf\", contenuta nel disco \"Amen\", \u00e8 un chiaro omaggio a questa canzone.\n\"Mensforth Hill\".\n\u00c8 uno dei rari brani strumentali dell'album. \u00c8 basata sul brano \"Something About England\" riprodotto a rovescio con l'aggiunta di numerosi effetti dub.\n\"Silicone on Sapphire, Version Pardner\".\nSono versioni dub rispettivamente dei brani \"Washington bullets\" (qui privo della parte cantata) e \"Junco Partner\".\n\"Career Opportunities\".\nNuova versione dell'omonimo brano presente nel primo album dei Clash del 1977, qui cantato dai due giovanissimi figli maschi del tastierista Mick Gallagher, Luke e Ben. Questa rilettura infantilistica rende ancora pi\u00f9 sarcastico lo sberleffo alle \"opportunit\u00e0 di carriera\" che il mondo occidentale pi\u00f9 che proporre impone.\n\"Shepherds Delight\".\nL'album si conclude con un malinconico reggae strumentale, composto dai Clash insieme al musicista giamaicano Mikey Dread. Il breve e caotico finale di soli effetti speciali ricorda vagamente l\"'Inner Groove\" di Sgt. Pepper's Lonely Hearts Club Band.\nCuriosit\u00e0.\n\"Police on My Back\" e \"Something about England\" accompagnano i titoli rispettivamente di testa e di coda del film italiano \"Il posto dell'anima\" (2003) di Riccardo Milani. Nel pellicola l'operaio Antonio, interpretato da Silvio Orlando, accenna i primi versi di \"Something about England\" (\"They say immigrants steal the hubcaps/\nOf the respected gentlemen/\nThey say it would be wine and roses/\nIf england were for englishmen again\")\ncercando di convincere il sindaco del comune abruzzese dove vive insieme ai suoi compagni di lavoro di saper parlare inglese e poter cos\u00ec andare negli Stati Uniti per il vertice sindacale con la multinazionale della loro azienda, al fine di evitare la chiusura della fabbrica."}
{"id": "280133", "revid": "119436736", "url": "https://it.wikipedia.org/wiki?curid=280133", "title": "Cappotto (disambigua)", "text": ""}
{"id": "280155", "revid": "2166030", "url": "https://it.wikipedia.org/wiki?curid=280155", "title": "Peceneghi", "text": "I peceneghi o patzinak erano una popolazione nomade, di ceppo turco, delle steppe dell'Asia Centrale.\nOrigini e localizzazione.\nNell'opera dell'XI secolo \"Div\u00e2n\u00fc Lug\u00e2ti't-T\u00fcrk\" scritta da Mahmud da Kashgar, una sorta di primo dizionario di lingua turca, esistono due voci alla parola \"be\u00e7enek\" (ovvero peceneghi in turco). La prima \u00e8 \"Nazione turca che popola i dintorni di Rum\", dove R\u016bm \u00e8 l'esonimo turco per l'Impero bizantino. Nello stesso libro la seconda menzione ai \"be\u00e7enek\" ovvero \"un ceppo dei turchi oghuz\". Nella stessa opera alla voce \"oguz\", si dice che i turchi oghuz si dicono composti da 22 ceppi e che il diciannovesimo ceppo \u00e8 quello dei \"be\u00e7enek\". Max Vasmer, un noto linguista tedesco, fa derivare questo nome dalla parola turca che significa \"cognato, parente\".\nSecondo un'altra teoria, i peceneghi proverrebbero dal popolo wusun, menzionato dai cinesi nei primi secoli della nostra epoca in quella stessa regione.\nUn'ulteriore teoria afferma che fossero originari del bacino dell'alto corso del fiume Irty\u0161 (un affluente del fiume Ob'), nella porzione pi\u00f9 nordorientale dell'attuale Kazakistan, dove si trovavano ancora nel VI secolo.\nQualunque fosse la loro origine, i peceneghi emergono nella storia solo nell'VIII secolo, come abitanti della regione del basso Volga, del fiume Don e dei monti Urali. Dal IX e durante il X secolo essi controllavano gran parte delle steppe del sud-ovest (l'odierna Ucraina) e della penisola di Crimea. Sebbene rappresentassero un importante fattore della storia locale, come gran parte delle trib\u00f9 nomadi, la loro identit\u00e0 politica non permise loro di andare mai oltre le scorrerie ai popoli vicini o il loro servizio come mercenari per altre nazioni.\nSecondo Costantino Porfirogenito che scrisse intorno al 950, la \"Patzinakia\", ovvero il regno dei peceneghi, si estendeva ad ovest per tutto il corso del fiume Siret, ed era distante dai \"tourkias\" (ovvero l'odierna Ungheria) quattro giorni di viaggio.\nI peceneghi nelle fonti armene.\nNelle cronache armene di Matteo di Edessa i peceneghi sono menzionati diverse volte. La prima volta nel capitolo 75, dove egli afferma che nell'anno 499 secondo il calendario armeno (1050\u201351 secondo il calendario gregoriano) la nazione dei \"badzinag\" comp\u00ec delle terribili razzie nel territorio di Roma. La seconda citazione si trova nel capitolo 103 sulla battaglia di Manzikert (presso l'attuale citt\u00e0 turca di Malazgirt: i turchi la conoscono proprio col nome di \"battaglia di Malazgirt\"). In esso si narra che gli alleati di Roma (inteso come Impero romano d'oriente, ovvero bizantino), i padzunak e gli uz (ovvero due rami dei turchi di oghuz) cambiarono fronte al culmine della battaglia e si scagliarono contro Roma, (fianco a fianco con i turchi Selgiuchidi). Nel capitolo 132 si parla di una guerra tra bizantini e i padzinag dopo la sconfitta dell'esercito di Roma, e di un fallito assedio di Costantinopoli da parte dei padzinag.\nNello stesso capitolo i \"patzinag\" vengono descritti come \"un esercito di soli arcieri\". Nel capitolo 299, il principe armeno Vasil, che si trovava nell'esercito di Roma, invi\u00f2 un plotone di padzinag in aiuto dei cristiani.\nL'alleanza con l'Impero bizantino.\nNel IX secolo, i bizantini si allearono con i peceneghi, utilizzandoli per tenere a bada le altre trib\u00f9 nomadi come il popolo dei rus' e i magiari. Questo era un metodo molto usato dai Romani (\"divide et impera\") continuato dai loro eredi bizantini per tenere le trib\u00f9 nomadi l'una contro l'altra.\nGli uzi, un altro popolo delle steppe, espulse i peceneghi dalle loro terre natali; nel corso di questo processo essi catturarono gran parte del loro bestiame e dei loro beni. Una alleanza tra i kimechi e i qarluq contribu\u00ec alla cacciata dei pecenghi, ma un altro gruppo nomade, i samanidi, sconfisse l'alleanza. Scacciati a ovest dai cazari e dai cumani nell'889, i peceneghi scacciarono a loro volta i magiari a ovest del fiume Dnepr nell'892.\nNell'894, i Bulgari entrarono in guerra con Bisanzio. All'inizio dell'895, l'imperatore Leone VI, detto il Saggio, chiese aiuto ai magiari, che inviarono un esercito guidato da Levente in Bulgaria. Levente condusse una brillante campagna ed invase la Bulgaria fin nel suo interno, mentre l'esercito bizantino entrava nella regione da sud. Preso tra due fuochi, il sovrano Simeone I cap\u00ec che non poteva combattere su due fronti e concluse rapidamente un armistizio con l'Impero bizantino.\nSimeone assold\u00f2 i peceneghi per aiutarlo a scacciare i magiari dalla regione di Etelk\u00f6z. Essi riuscirono nel loro compito e spinsero i magiari pi\u00f9 a ovest lungo il basso Danubio, la Transdanubia e le pianure della Pannonia, dove pi\u00f9 tardi i magiari fondarono il Regno d'Ungheria.\nIl declino.\nDal IX secolo, i peceneghi iniziarono una non facile relazione con la Rus' di Kiev. Per pi\u00f9 di due secoli essi lanciarono degli attacchi lampo nella terra della rus', che a volte assurse il grado di conflitti su larga scala come nel caso della guerra del 920 dei peceneghi contro Igor' di Kiev (riportata dalla Cronaca degli anni passati), ma intercorsero anche temporanee alleanze come nel 943 nella campagna di Igor' contro Bisanzio. Secondo il geografo arabo Ibn Hawqal, autore della \"Descrizione della Terra\", i peceneghi erano alleati dei rus', che li supportarono costantemente nelle loro campagne nel mar Caspio. Nel 968, i peceneghi misero sotto assedio Kiev.\nParte di essi si un\u00ec al principe di Kiev Sviatoslav I nella sua campagna contro Bisanzio del 970\u2013971, sebbene alla fine essi catturassero ed uccidessero il principe nel 972, e, secondo il resoconto del \"Manoscritto nestoriano\", il khan dei peceneghi Kurya fece un calice con il teschio del principe, un'usanza tradizionale del popolo nomade delle steppe. L'esito del conflitto tra rus' e peceneghi mut\u00f2 al tempo di Vladimir I (980 - 1015), che fond\u00f2 la citt\u00e0 di Perejaslav sul luogo della sua vittoria contro i peceneghi.\nLe cronache narrano che il nome della citt\u00e0 derivi dalla parola slava \"ripresa\" per il fatto che Vladimiro riprese ai peceneghi la gloria militare. Nel 1037 Jaroslav I \"il Saggio\" sconfisse definitivamente la minaccia dei peceneghi. In breve la popolazione di questa trib\u00f9 nomade venne rimpiazzata dai cumani.\nAnna Comnena ha descritto l'invasione dei peceneghi, cumani e daci nell'Impero bizantino nel 1087. L'identificazione dei daci \u00e8 oggetto di discussione ma la stessa Anna ha scritto che i daci vivevano alle pendici settentrionali dei monti Haemus, riferendosi cos\u00ec ai valacchi.\nDopo secoli di combattimenti che coinvolsero tutti i loro vicini \u2014 bizantini, bulgari, Rus' di Kiev, cazari e magiari \u2014 i peceneghi vennero annullati come forza indipendente nella battaglia di Livonia da una forza combinata di bizantini e cumani sotto il comando dell'imperatore bizantino Alessio I Comneno nel 1091. Attaccati nuovamente nel 1094 dai cumani, molti peceneghi vennero massacrati o assorbiti. Essi vennero nuovamente sconfitti dai bizantini nella battaglia di Beroia nel 1122. Per diverso tempo, comunit\u00e0 significative di peceneghi rimasero in Ungheria e nel resto dell'Europa danubiana, assimilandosi a ungheresi, cumani, bulgari e gagauzi, scomparendo come nazione."}
{"id": "280157", "revid": "30794", "url": "https://it.wikipedia.org/wiki?curid=280157", "title": "Antroposofia", "text": "Lantroposofia (in greco antico 'sapienza dell'essere umano') \u00e8 una disciplina esoterica basata sugli insegnamenti di Rudolf Steiner, che afferma di poter studiare \"in modo scientifico\" e unitario la realt\u00e0 fisica e la dimensione \"spirituale\", concependole come \u00abun'unica manifestazione divina in continua evoluzione\u00bb. L'antroposofia postula l'esistenza di un mondo spirituale che si pu\u00f2 osservare e comprendere per mezzo di una \u00abosservazione animica mediante il metodo delle scienze naturali\u00bb, una pratica somigliante alla chiaroveggenza e derivante dalla \"scienza goethiana\" (che Steiner voleva estendere al mondo spirituale).\nQuesto percorso spirituale e filosofico \u00e8 definito dai suoi sostenitori come la \"scienza dello spirito\", ma viene oggi annoverato tra le pseudoscienze per la sua pretesa di osservare e studiare mediante un metodo scientifico degli enti che - secondo quasi tutti i sistemi metafisici contemporanei - non appartengono all'ordine delle realt\u00e0 accostabili dalla conoscenza scientifica.\nFondamento filosofico ed epistemologico.\nSteiner disse che \"la mia \"filosofia della libert\u00e0\" \u00e8 la base epistemologica per la scienza spirituale orientata in senso antroposofico a cui mi rifaccio\". Steiner stesso, cio\u00e8, rinvia per approfondimenti sull'antroposofia ad una delle sue opere fondamentali, intitolata appunto \"La Filosofia della Libert\u00e0\", che segu\u00ec e ampli\u00f2 la sua tesi di dottorato, pure pubblicata, col titolo di \"Verit\u00e0 e scienza\".\nIn esse Steiner parte dalla concezione dell'essere umano di Goethe, che lo riteneva un'entit\u00e0 naturale e soprannaturale: naturale in quanto l'umanit\u00e0 \u00e8 un prodotto della natura, soprannaturale in quanto attraverso il nostro potere concettuale noi allarghiamo le possibilit\u00e0 della natura, permettendole di raggiungere attraverso noi stessi la capacit\u00e0 di riflessione, come accade nella filosofia, nell'arte e nella scienza. Da qui Steiner approda all'idealismo, affermando: \u00abla vera scienza, nel senso superiore della parola, ha a che fare unicamente con oggetti ideali; non pu\u00f2 essere altro che idealismo; poich\u00e9 ha la sua ultima ragione d'essere in bisogni che originano dallo spirito\u00bb.\nSteiner, quindi, fu un epigono del romanticismo tedesco, ma la sua opera filosofica si inserisce nella lunga tradizione del cosiddetto idealismo oggettivo, che trova i suoi precursori in importanti pensatori come Platone e Spinoza e il suo massimo rappresentante in Hegel. Proprio per questo essa suscit\u00f2 l'interesse anche dei filosofi neoidealisti italiani. Il riferimento a Platone \u00e8 interessante perch\u00e9 Platone inserisce racconti mitici nei suoi testi filosofici, per esempio quello di Atlantide. I miti di Steiner furono spesso costruiti sulla base di teorie scientifiche in voga alla met\u00e0 dell'Ottocento e successivamente abbandonate (ad esempio il continente perduto di \"Lemuria\"), ma la verit\u00e0 dell'antica esistenza di Lemuria fu affermata risolutamente da Steiner, che la presentava come un prodotto della sua attivit\u00e0 di chiaroveggente. Steiner, infatti, riteneva che il passato fosse in qualche modo eternamente preservato nella cosiddetta \"cronaca dell'Akasha\", che egli sarebbe stato in grado di leggere grazie alla guida di superiori entit\u00e0 spirituali. \nQuesto carattere \"rivelato\" dell'antroposofia oltre alla presenza di concetti derivati da numerose religioni (per esempio la metempsicosi dall'Induismo, il ruolo di Cristo dal Cristianesimo, l'esistenza di due Ges\u00f9 dalla tradizione cabalistica, ecc.) conferiscono all'antroposofia le caratteristiche di una nuova religione e come tale \u00e8 classificata in diverse enciclopedie. Steiner, per\u00f2, reclamava per l'antroposofia il carattere di una scienza, in quanto, secondo lui, le sue affermazioni provenivano da \"osservazioni animiche\" replicabili da chiunque si sottoponesse a una sufficiente preparazione spirituale attraverso specifici esercizi mentali. Questa pretesa non falsificabile, oltre alle numerose affermazioni compatibili con il livello delle scienze e il contesto culturale del primo Novecento, ma totalmente smentite dal progresso successivo, ha indotto a classificare l'antroposofia fra le pseudoscienze.\nStoria.\nAll'et\u00e0 di poco pi\u00f9 di vent'anni, venne chiesto a Steiner di curare l'edizione degli scritti scientifici di Goethe per un'importante pubblicazione che raccogliesse l'opera completa dello scrittore.\nMentre attendeva al lavoro editoriale, Steiner inizi\u00f2 a pubblicare vari scritti che anticipavano le sue future idee, ma che erano situabili all'interno del clima filosofico e scientifico della sua epoca: soprattutto \"La concezione Goethiana del mondo\" e i commenti alle opere scientifiche di Goethe. Il suo primo scritto fondamentale fu \"La filosofia della libert\u00e0\" (\"Die Philosophie der Freiheit\"), pubblicato nel 1894. Qui, Steiner espone un concetto di libero volere fondato sull'esperienza interiore del pensare puro libero dai sensi corporei, in modo che una lettura adeguata di tale testo possa costituire l'esperienza stessa di tale pensare puro. I suoi primi accenni all'antroposofia risalgono a questo periodo.\nLo sviluppo di Steiner e i suoi studi lo condussero sempre pi\u00f9 verso l'esplicita ricerca spirituale e filosofica. Questi studi interessarono soprattutto chi gi\u00e0 era orientato verso idee di carattere spirituale e principalmente tra questi, almeno nella prima fase di sviluppo di Steiner, vi era la Societ\u00e0 Teosofica, fondata dall'occultista e (sedicente) medium Helena Blavatsky. La societ\u00e0 propagandava una sorte di religione sincretica, nella quale convergevano elementi di varie religioni, con una prevalenza di quelli induisti e buddhisti.\nQuando gli fu chiesto di dirigere la sezione tedesca di questo gruppo ai primi del Novecento (composta allora soprattutto da anglo-americani) Steiner accett\u00f2, a condizione di potere sempre e solo esporre i risultati della sua propria indagine soprasensibile. Il suo lavoro si distinse da quello di molti membri della societ\u00e0 (le eccezioni includono Bertram Kingsley in Inghilterra) e sia egli che il presidente della Societ\u00e0 Teosofica sembrarono coltivare \"l'accordo nel disaccordo\", restando comunque in armonia. Dal 1907, tuttavia, ci fu un continuo allontanamento tra il gruppo che faceva capo allo Steiner, che stava lavorando per costruire una via che tenesse conto delle pietre miliari della cultura occidentale, quali la cristianit\u00e0 e la scienza naturale, e la corrente principale della Societ\u00e0 Teosofica, che era orientata verso l'Oriente e in particolare verso l'India.\nFondazione della Societ\u00e0 Antroposofica.\nLa Societ\u00e0 Antroposofica venne fondata nel 1913, dopo che Steiner ebbe lasciato la Societ\u00e0 Teosofica (la cui sede centrale si trova dal 1886 ad Adyar, alla periferia di Chennai, in India) in seguito a divergenze con la sua presidente, Annie Besant. Questa intendeva presentare al mondo la figura del bambino Jiddu Krishnamurti come il Cristo reincarnato. Steiner si oppose fermamente, considerando come cosa destituita da ogni fondamento l'accostamento tra il Cristo e Krishnamurti (come, del resto, fece lo stesso Krishnamurti, quando ebbe raggiunto l'et\u00e0 adulta). Questo episodio e le discordanze filosofiche sopra accennate portarono Steiner a lasciare la Societ\u00e0 Teosofica, seguito dalla gran parte dei membri della sezione tedesca, di cui era stato fino ad allora segretario. In seguito lo seguirono anche membri di altre nazioni.\nSteiner aveva ormai raggiunto una considerevole statura come maestro spirituale. Affermava di avere diretta esperienza della \"cronaca dell'Akasha\", una presunta cronaca di stampo mitologico sulla storia, preistoria e del futuro del mondo codificata nel piano eterico dell'essere. In numerosi lavori - soprattutto in \"Come si conseguono conoscenze dei mondi superiori?\" e ne \"La scienza occulta\" - Steiner descrive una via di sviluppo interiore che pu\u00f2, secondo le sue convinzioni, mettere chiunque in grado di perseguire esperienze spirituali di quel tipo. Una solida visione viene sviluppata in parte praticando forme rigorose di autodisciplina morale e cognitiva. Si noti che, secondo Steiner, lo sviluppo morale deve precedere lo sviluppo delle facolt\u00e0 spirituali.\nA partire dal 1912 prese avvio un fiorire di lavori artistici ispirato da Steiner e dal movimento antroposofico. Nuove direzioni in arte drammatica, pittura, scultura, movimento artistico e architettura furono realizzate in un grande centro culturale, il Primo Goetheanum, costruito interamente in legno negli anni 1913-1920 da volontari provenienti dalle nazioni pi\u00f9 diverse. Molto del lavoro fu svolto durante la prima guerra mondiale. La comunit\u00e0 internazionale di operai, artisti e scienziati, che si form\u00f2 intorno al progetto nella neutrale Svizzera, visse in una situazione di netto contrasto con ci\u00f2 che invece avveniva nelle altre nazioni europee, straziate dalla guerra.\nDopo la prima guerra mondiale, il movimento antroposofico si orient\u00f2 verso nuove direzioni. Furono intrapresi vari progetti pratici che portarono alla realizzazione di scuole, centri per disabili, aziende agricole biodinamiche e cliniche mediche, tutte iniziative ispirate dalla ricerca antroposofica. Steiner ha sempre ribadito con fermezza la volont\u00e0 di evitare il carattere settario dei gruppi antroposofici.\nSteiner mor\u00ec nel 1925, ma il lavoro antroposofico continu\u00f2 in tutti i paesi che aveva raggiunto durante la sua vita, espandendosi in molti altri. Seminari, gruppi di formazione artistica e istituzioni come scuole, banche, aziende agricole e cliniche fioriscono in tutto il mondo, ispirate tutte dall'idea che il lavoro spirituale pu\u00f2 essere portato avanti sistematicamente e metodicamente in armonia con gli impegni esteriori. Il Goetheanum, distrutto da un incendio doloso nella notte di Capodanno del 1923 e ricostruito dopo la morte di Steiner in cemento armato, continua ad essere il centro mondiale del movimento antroposofico; tuttavia numerosi gruppi nazionali, regionali e locali sono sorti in un gran numero di luoghi.\nDescrizione.\nLa parola \"antroposofia\" deriva dalle radici greche \"\u00e0nthropos\" (uomo) e \"soph\u00eca\" (conoscenza). Il termine fu usato in scritti esoterici a partire dal XVI secolo ed entr\u00f2 nel linguaggio filosofico del XIX secolo tramite Troxler. Nel 1882 il filosofo Robert von Zimmermann, le cui lezioni a Vienna erano state seguite anche da Steiner, utilizz\u00f2 il termine nel titolo di una sua opera. Rudolf Steiner riprese questo termine per dare un nome al percorso di studio spirituale da lui proposto.\nIl rifiuto del materialismo, dell'illuminismo e del positivismo.\nUna delle caratteristiche della scienza dello spirito, come di altre discipline antroposofiche quali la sua pedagogia, l'architettura, l'agricoltura biodinamica, \u00e8 per Steiner la sua concezione organica, affine all'opera d'arte, dove nulla viene lasciato al caso, ma le parti sono strutturalmente collegate al tutto in cui, cio\u00e8, il piccolo riproduca in miniatura il grande, come avevano suggerito alcuni filosofi greci da Pitagora, a Platone e Plotino. Steiner si riappropria, cos\u00ec, di una visione del mondo propria anche della scienza goethiana, per la quale i fenomeni della natura non sono separati da colui che li conosce, ma possono essere compresi nella loro essenza solo grazie a un'intima corrispondenza tra noi e loro. Il problema principale della scienza a lui contemporanea, secondo Steiner, era quello di essere astratta, avulsa dall'uomo, e quindi difficilmente comprensibile:\nCome afferma nella sua \"Filosofia della libert\u00e0\", la natura non pu\u00f2 essere spiegata sulla base di un mero meccanicismo, perch\u00e9 chi ragiona cos\u00ec si limita a proiettare su una realt\u00e0 immaginaria alcune caratteristiche del mondo da lui percepito, come il movimento, la forza, la posizione ecc., escludendone altre. Accade cos\u00ec che ad esempio i colori, i suoni, il calore, ecc. non vengano studiati come fenomeni in s\u00e9, ma solo come effetti meccanici della materia, concepita intellettualmente come qualcosa di eterno, indistruttibile e amorfo, che determinerebbe oscuramente l'insorgere in noi di quelle sensazioni. In tal modo risulterebbero inspiegabili le esperienze stesse della coscienza, come ammetteva il fisiologo Emil Du Bois-Reymond dalla sua prospettiva materialista: \u00abQuale legame pensabile esiste tra dati movimenti di dati atomi nel mio cervello, da un lato, e dall'altro i fatti per me originari, innegabili, non ulteriormente definibili: io sento dolore, sento gioia, io assaporo dolce, odoro profumo di rose, odo suono d'organo, vedo rosso? \u00c8 incomprensibile, e lo sar\u00e0 sempre, che dalla combinazione di carbonio, azoto, idrogeno, ossigeno, prenda forma la vita cosciente\u00bb.\nSecondo Steiner, invece, a causa di un pregiudizio risalente a Kant, il quale postulava un'inconoscibile cosa in s\u00e9 dietro l'apparenza percepibile, la scienza moderna ha finito per smarrire la portata unitaria e originaria di quelli che Goethe chiamava \"Urphaenomena\", cio\u00e8 fenomeni primordiali, su cui si basa l'intero mondo della natura, e dei quali \u00e8 assurdo andare a ricercare ulteriori cause pregresse. Steiner sostiene infatti, come gi\u00e0 Aristotele, Giordano Bruno e altri, che \u00e8 il pensiero a muovere la materia (\"mens agitat molem\"), e che le sensazioni come il rosso, il dolore, ecc., lungi dall'essere un mero epifenomeno della materia, vadano comprese in sintonia con la loro idea archetipa corrispondente, che agisce nella natura e vive anche nel pensiero.\nLa scienza dello spirito di Steiner respinge quindi sia il meccanicismo materialista, nel quale operebbe Arimane, sia lo spiritualismo mistico, in cui opererebbe invece Lucifero. Steiner aderisce infatti ad una concezione monistica, ma tiene a distinguere tra monismo e monismo: la vera scienza \u00e8 per lui quella che non si limita ad enunciare principi generali, non scendendo mai nel particolare, n\u00e9 quella che si sofferma su aspetti esteriori ed individuali perdendo di vista l'insieme; bens\u00ec \u00abche sappia cogliere il molteplice nell'uno e l'uno nel molteplice\u00bb.\nLa pretesa di studiare il mondo spirituale mediante il metodo scientifico.\nSteiner riteneva possibile unire la chiarezza del pensiero scientifico moderno con la consapevolezza di un mondo spirituale che \u00e8 presente in tutte le esperienze religiose e mistiche. L'obiettivit\u00e0 perseguita dalla scienza contemporanea si basa a suo dire su concetti \u00abmorti\u00bb, perch\u00e9 esclude ogni apporto soggettivo dello spirito umano vivificante, spersonalizzando la conoscenza. Egli tent\u00f2 pertanto di creare un approccio a ci\u00f2 che chiamava \u00abpensiero vivente\u00bb che dice di fondarsi sul rigore di pensiero proprio della scienza moderna, ma che si rivolge allo studio dell'anima e dello spirito. Le fonti dell'antroposofia non si trovano in documenti o archivi, ma in ci\u00f2 che i chiaroveggenti hanno potuto scorgere nella cronaca dell'akasha.\nNell'antroposofia l'attivit\u00e0 artistica \u00e8 considerata un ponte tra scienza e religione, tra realt\u00e0 materiali e spirituali, capace di dare vita a forme di conoscenza superiore, il cui scopo \u00e8 di raggiungere livelli di consapevolezza pi\u00f9 alti tramite concentrazione, meditazione e contemplazione. In diversi scritti e in centinaia di conferenze Steiner descrisse numerosi esercizi sistematici con i quali realizzare tali fini.\nL'antroposofia, bench\u00e9 apprezzi tutte le religioni e gli sviluppi culturali, mette in evidenza il pensiero esoterico occidentale (piuttosto che l'antico pensiero esoterico ind\u00f9 o buddista) come il pi\u00f9 appropriato per le necessit\u00e0 contemporanee, e percepisce Cristo e la sua missione sulla Terra come avente un posto particolarmente importante nell'evoluzione umana, sebbene questi non siano visti nello stesso modo della corrente principale delle chiese cristiane. Steiner metteva in evidenza che l'essere che si manifesta nel Cristianesimo si manifesta anche in tutte le fedi e religioni; \u00e8 l'essere che unifica tutte le religioni, e non una particolare fede religiosa, che Steiner vide come la forza centrale nell'evoluzione umana. \nIl Cristianesimo di Steiner \u00e8 per certi versi affine a quello degli gnostici, che intendevano avvicinarsi allo spirituale tramite la conoscenza anzich\u00e9 con la fede. Questi per\u00f2 interpretavano il fenomeno Cristo attraverso gli schemi proposti dal primo gnosticismo, mentre Steiner se ne discosta per l'adattamento agli schemi derivati dalla propria autoproclamata chiaroveggenza. L'incarnazione del Cristo fu per Steiner una realt\u00e0 storica e un punto unico e fondamentale nella storia umana.\nSteiner si riappropria dell'ideale romantico di una riconciliazione tra scienza, arte e religione, attingendo sia alle dottrine gnoseologiche dell'idealismo tedesco, in particolare di Fichte e Schelling, nel contesto di una critica della modernit\u00e0 che opponendosi al kantismo recuperasse la possibilit\u00e0 di una conoscenza sovrasensibile fondata sull'auto-intuizione del pensiero, sia alle opere poetiche e scientifiche di Goethe, sulle quali Steiner lavor\u00f2 lungamente. Steiner fu anche profondamente influenzato da Franz Brentano e Wilhelm Dilthey, dal lavoro dei quali attinsero sia Edmund Husserl che Jos\u00e9 Ortega y Gasset. Il lavoro iniziale puramente filosofico condusse Steiner dalla coscienza interiore del pensare, a una crescente esplicita considerazione dell'esperienza spirituale che si propone come elemento cardine per il superamento dell'era cristallina:\nSteiner credeva nella possibilit\u00e0 di applicare la chiarezza del pensiero scientifico all'esperienza spirituale, che vedeva come derivante da un mondo spirituale oggettivamente esistente. Egli identific\u00f2 la matematica, per raggiungere la certezza attraverso il pensiero stesso, quindi attraverso l'esperienza interiore piuttosto che l\u2019osservazione empirica, come base della sua epistemologia dell'esperienza spirituale.\nEvoluzione del mondo e dell'uomo.\nSecondo il pensiero del biologo tedesco Ernst Haeckel, enunciato nel 1866, l'evoluzione della specie si riflette in quella dell'uomo, poich\u00e9 \"l'ontogenesi ricapitola la filogenesi \", ma Steiner reinterpreta il pensiero haeckeliano in un senso molto pi\u00f9 vasto che comprende non solo lo sviluppo biologico ma anche il divenire cosmico. Per Steiner, infatti, \u00abogni corpo e ogni essere nel cosmo ripete gli stadi precedenti sopra un nuovo gradino di evoluzione\u00bb,\nLa crescita di un organismo, di una persona, di un popolo, o di un pianeta, non possono essere compresi in base a leggi materiali, ma solo a partire dagli impulsi dello spirito. La scienza materialista, che ritiene primaria la materia e secondari i fenomeni, ad esempio del colore o del suono, astrae in tal modo da alcuni aspetti della realt\u00e0 mantenendo per comodit\u00e0 solo quelli misurabili, come il movimento o la forma, che essa attribuisce agli atomi.\nSteiner rivendica invece l'importanza di tutta la gamma delle percezioni umane, che egli riconduce non a cinque ma a un totale di dodici sensi. Una sensazione come quella del calore, ad esempio, che per la scienza ufficiale consiste in un'eccitazione di atomi, \u00e8 per Steiner un'entit\u00e0 primaria autonoma, non l'effetto ma la causa di quella eccitazione. Nei secoli passati inoltre le percezioni umane erano diverse, quando Ges\u00f9 raccontava agli apostoli in parabole lo faceva trasmettendo immagini che rievocava tra il sogno e la veglia, non essendo ancora in grado di riflettere razionalmente come accade oggi.\nIn questa evoluzione umana che ha come riferimento lo spirito si collega anche al ciclo di reincarnazioni per cui ad ogni rinascita l\u2019uomo ha la possibilit\u00e0 di evolvere ulteriormente. Questa evoluzione non segue un andamento solo ascendente ma contempla anche delle regressioni. Steiner infatti afferma che dalle epoche remote vi sono stati degli uomini che non hanno avuto la possibilit\u00e0 o le capacit\u00e0 di evolvere e oggi vivono nel corpo delle scimmie. Lo stesso concetto viene applicato per alcuni popoli selvaggi che oggi sono da considerarsi spiriti incarnati ma regrediti.\nGli animali si sarebbero evoluti da una forma precoce e non specializzata. Come l'animale meno specializzato, gli esseri umani hanno mantenuto una connessione stretta con la forma archetipica, contrariamente alla concezione darwiniana dell'evoluzione umana, tutti gli altri animali si sono svincolati da questo archetipo. L'archetipo spirituale originariamente creato dagli esseri spirituali era privo di sostanza fisica; solo pi\u00f9 tardi questo \u00e8 disceso nell'esistenza materiale sulla Terra. In questa prospettiva, l'evoluzione umana ha accompagnato l'evoluzione della Terra attraverso l'esistenza della Terra.\nSteiner colloca l'evento del Golgota, ossia ma morte in croce del Cristo come il momento in cui l'uomo ha acquisito un io. Nel corso dei secoli l'io dell'uomo gli ha permesso di uscire dall'idea di un io di gruppo, presente nei popoli antichi. Anche la nascita del diritto romano segna l'esigenza di regolare la vita in funzione di questa nuova evoluzione. Nel 333 d.C. colloca l'emancipazione dell'anima. Mentre nel quindicesimo-sedicesimo secolo l'avvio di conoscenze meccanico-matematiche.\nLa concezione dell'essere umano.\nIl suo concetto di uomo include l'idea che l'uomo \u00e8 vissuto sulla Terra dalla sua creazione, sebbene nella sua forma spirituale. Questa forma spirituale \u00e8 poi trasformata attraverso un certo numero di stadi per raggiungere la forma attuale, stadi che inclusero l'emanazione di esseri inferiori come animali e piante. Cos\u00ec ogni cosa vivente \u00e8 evoluta dall'umanit\u00e0 (bench\u00e9 \"l'umanit\u00e0\" qui non \u00e8 vista nel suo senso comune, ma include le sue prime forme spirituali). La prima incarnazione dell\u2019uomo risalirebbe all\u2019epoca lemurica.\nSteiner credeva che ogni fenomeno potesse essere descritto da vari punti di vista. Le sue descrizioni della natura dell'essere umano includono una visione tripla, quadrupla e settupla. Consigliava di osservare ogni questione da varie prospettive ed esplicit\u00f2 dodici visioni del mondo e religioni mondiali, tutte egualmente valide, che potessero essere usate in ogni situazione.\nNell'articolazione triplice l'essere umano \u00e8 visto come composto da corpo, anima e spirito.\nComunque gli antroposofi hanno anche una visione quadruplice, che Steiner amplia molto frequentemente e la mette in uso pratico in argomenti come la medicina e l'educazione dei bambini:\nL\u2019io \u00e8 a sua volta diviso in:\nQueste tre parti verranno modificate dall\u2019uomo nel corso delle future evoluzioni della terra tramite il suo contributo spirituale. L\u2019io modifica il corpo astrale, quando l\u2019intero corpo astrale sar\u00e0 stato purificato dall\u2019Io si trasformer\u00e0 in s\u00e9 spirituale o \"Manas\". Quando il corpo eterico sar\u00e0 interamente elaborato dalla forza dell\u2019Io sar\u00e0 \"Buddhi\" o spirito vitale. E quando il corpo fisico sar\u00e0 stato interamente superato e vinto dall\u2019Io, diventer\u00e0 \"Atma\", o uomo-spirito.\nLa descrizione di Steiner dell'essere umano consistente di sette parti intimamente connesse, iniziando dal livello materiale e arrivando fino ai livelli spirituali - molti dei quali sono ancora in sviluppo - \u00e8 simile a quella trovata in Teosofia. Ci sono tre organizzazioni stabili - corpo fisico, vita e coscienza - poi l'ego o \"io\" e tre componenti spirituali - coscienza spirituale, vita spirituale e io spirituale - che assieme costituiscono i sette livelli. Questa visione \u00e8 spiegata a fondo in molti scritti e conferenze di Steiner, in particolare nei suoi libri \"Teosofia\", e \"La Scienza Occulta nelle sue linee generali\".\nSteiner cambi\u00f2 il suo uso di termini teosofici (\"corpo eterico\", \"corpo astrale\") in una terminologia pi\u00f9 descrittiva (corpo vitale o organizzazione ritmica, corpo senziente o organizzazione della coscienza).\nDurante il sonno il corpo fisico e quello eterico rimangono immutati, mentre avviene un distacco del corpo astrale e dell\u2019io. All\u2019opposto durante la veglia \u00e8 il corpo astrale a \u201cdormire\u201d. Se per\u00f2 esso rimane \u201csveglio\u201d durante la veglia allora l\u2019uomo non \u00e8 pi\u00f9 in salute. Con la morte Io, corpo astrale ed eterico si distaccano dal corpo fisico determinando il deperimento dello stesso.\nQuesta concezione dell'essere umano e delle sue parti costitutive occulte \u00e8 quasi un'esatta copia di quella orientale yogica. Anche in quella infatti, molto pi\u00f9 antica, si parla di corpi \"sottili\" o \"koshas\", cos\u00ec come si parla di \"manas\", \"buddhi\" e \"atma\". Si pu\u00f2 dire che Steiner ha tratto tutti i suoi concetti sulla costituzione occulta dell'uomo dallo Yoga, in particolare da Pata\u00f1jali. Tuttavia, il significato che a questo costituenti occulti dava lo Yoga classico \u00e8 stato cambiato da Steiner, che ne ha dato una sua particolare interpretazione.\nL\u2019azione dell\u2019io consente all\u2019uomo una trasformazione interiore in:\nIl concetto di \"Io\" nell'antroposofia.\nL\u2019uomo.\nIl \"me\" o l'\"io\" \u00e8 un'entit\u00e0 complessa, poich\u00e9 porta in s\u00e9 la triade spirituale, esclusiva dell'essere umano. L'io agisce nell'anima e diviene anche l'essere cosciente. Se l'occhio riceve un'impressione luminosa, questa impressiona dapprima l'eterico, quindi l'astrale, e infine l'io ne prende coscienza.\nA differenza di una pianta, nella quale agiscono soltanto le forze vitali o eteriche, l'uomo sottrae vitalit\u00e0 al proprio corpo per poterla tramutare in pensiero. Le forze eteriche sono di natura mnemonica-ripetitiva, come si pu\u00f2 osservare nella riproduzione dei microorganismi, basata nella sua prorompente vitalit\u00e0 su uno stesso schema originario, o anche nel bambino, ancora sprofondato nella sua corporeit\u00e0, che impara inconsciamente per imitazione.\nPi\u00f9 ci si innalza di livello, pi\u00f9 diminuisce la vitalit\u00e0. A livello della testa, ad esempio, il corpo astrale, sotto l'influenza dell'io, riprende le forze eteriche che sono gi\u00e0 meno attive a questo livello. Le forze eteriche sono quindi utilizzate per il pensiero. I processi della coscienza del corpo astrale, che l'uomo ha in comune con gli animali, hanno il loro riflesso materiale nel sistema neurosensoriale. Per via di questa usura della vitalit\u00e0 degli organi, uomini e animali hanno bisogno di ripararli. Una volta liberati, corpo astrale e io penetrano cos\u00ec nelle dimensioni spirituali che per loro mediazione rigenerano i corpi fisici ed eterici durante il sonno. Alla perdita di coscienza del sonno corrisponde un incremento della vitalit\u00e0 corporea.\nA differenza degli animali, per\u00f2, ogni uomo possiede un'individualit\u00e0 sua esclusiva, che lo distingue dal concetto generale della specie. Quest'individualit\u00e0 \u00e8 appunto l'io, da non intendere come un'entit\u00e0 statica e definita come lo sono i caratteri della specie, ma da sviluppare progressivamente nell'arco della vita, tramite un lavoro sui corpi inferiori cercando di esercitare su di essi il proprio dominio. Questo lavoro \u00e8 il destino dell'uomo a cui si oppongono in particolare gli spiriti luciferici, che con i richiami alla mistica del sentimento, propria dello spiritualismo o anche delle dottrine orientali, vorrebbero ricondurlo agli stadi primordiali della sua evoluzione.\nChiaramente l\u2019individualit\u00e0 umana \u00e8 plasmata da fattori esterni ma anche da influssi sottili in base alle predisposizioni e al sesso:\nLa percezione dell\u2019io si \u00e8 evoluta nel tempo collegandosi all\u2019evoluzione propria dell\u2019uomo caduto nella materialit\u00e0. L'io venne instillato all'uomo da Jehova che separatosi dagli Elohim concedette all'uomo questa caratteristica (seppur ancora in qualit\u00e0 di io di gruppo). L\u2019io poi si \u00e8 accresciuto negli uomini nel corso della storia, passando da un io collettivo (come quello ravvisabile nell\u2019uomo dell\u2019antichit\u00e0) ad un io distaccato e sempre pi\u00f9 manifesto come dell\u2019epoca attuale. Un esempio di come la percezione dell\u2019io sia mutato \u00e8 ravvisabile nei racconti biblici dove si parla dei patriarchi come No\u00e8 che ebbero una vita incredibilmente lunga. Steiner interpreta ci\u00f2 come un io che nelle generazioni passate manteneva una memoria generazionale, confondendo la memoria propria con quella del padre e del nonno. Egli infatti dice che il nome Adamo equivale ad una memoria collettiva non limitata dalla vita e dalla morte.L'evento spartiacque nella storia umana che ha determinato la nascita di un io che passa da quello di gruppo a quello individuale \u00e8 la venuta di Cristo e il suo sacrificio.\nGli animali.\nIl concetto di io per gli animali \u00e8 diverso, in quanto gli animali non posseggono un io individuale ma uno di gruppo. Ci\u00f2 significa che i loro comportamenti sono dettati da un\u2019identit\u00e0 di gruppo distinta in base alle specie. L\u2019indagine chiaroveggente mostra come l\u2019io degli animali appaia come una sorta di nuvola, mentre quello delle piante sia al centro della terra. Ci\u00f2 determina che quando una pianta viene strappata (non tagliata perch\u00e9 l\u2019effetto \u00e8 opposto) la terra, come entit\u00e0 spirituale ne soffre.\nLa vita dopo la morte.\nIn parecchi libri di Steiner viene descritto il viaggio dell\u2019uomo dopo la morte. Essa avviene tramite il distacco del corpo eterico, astrale e dell\u2019Io dal corpo fisico che privo di queste parti si decompone. Ci\u00f2 che resta dell\u2019individuo \u00e8 l\u2019Io in quanto le altre due parti vengono separate, seppur parti non fisiche. La fase successiva viene chiamata \"kamaloka\" in cui la persona rivive l\u2019intera esistenza a ritroso fino a giungere alla nascita. Questo \u201cfilm\u201d a ritroso si caratterizza per\u00f2 per il fatto che invece di vivere le proprie gioie e dolori si percepiscono quelle altrui a causa delle nostre azioni. Tale fase dura temporalmente circa 1/3 della vita sulla terra e pu\u00f2 essere considerata come una sorta di purificazione delle azioni condotte nella vita precedente.\nAl termine del kamaloka l\u2019individuo sperimenta concretamente i mondi spirituali con tutte le entit\u00e0 visibili all\u2019occhio spirituale come ombre nere o creature caricaturali che esprimono spiritualmente le brame e i vizi.\nLa reincarnazione.\nSteiner afferma che contrariamente a ci\u00f2 che professano le religioni monoteiste principali (cristianesimo, ebraismo e Islam) esisterebbe la reincarnazione soggetta alle leggi del karma. Dopo la morte infatti l\u2019uomo passerebbe alla fase del kamaloka. In questo periodo che pu\u00f2 durare fino a un terzo della vita reale, si rivivrebbero le emozioni positive e negative suscitate negli altri. In funzione dell\u2019attaccamento alla vita fisica questa fase si allungherebbe e il corpo eterico cos\u00ec vive una sorta di purificazione, dopodich\u00e9 abbandona anche il \"corpo astrale\". A questo punto rimarrebbe soltanto l\u2019Io (corpo mentale) in forma di \u201cseme\u201d che cresce nel mondo spirituale finch\u00e9, dopo un lungo periodo (da cinquecento a mille anni), ricever\u00e0 un nuovo corpo astrale ed eterico, sceglier\u00e0 i genitori, vedr\u00e0 la sua vita futura in un rapido quadro d\u2019insieme e infine si reincarner\u00e0 in un nuovo corpo fisico. Ciascuna vita, nella visione steineriana sarebbe quindi influenzata dalle vite precedenti secondo la legge del karma.\nSteiner sostiene che il processo di reincarnazione sia sorto nel momento in cui l\u2019uomo ha acquisito una sua individualit\u00e0 (dopo la separazione del Sole dalla Luna). In precedenza l\u2019uomo avrebbe avuto un\u2019anima di gruppo per cui la vita aveva un andamento continuo, di generazione in generazione. Questa condizione torner\u00e0 ad essere presente quando, nell\u2019evoluzione umana, la reincarnazione terminer\u00e0.\nQuesta sua idea sulla natura dell'uomo, riflette una credenza sulla natura dell'universo (cosmologia) di stampo religioso (nella fattispecie induista): in essa si ripropone la credenza della teosofia sulla discesa (o \u201ccondensazione\u201d) dello \"spirito\" nella materia e della sua successiva risalita o \u201cspiritualizzazione\u201d.\nGli effetti della vita terrena sulla reincarnazione riemergerebbero anche dopo diversi cicli di nascite. Egli pone l\u2019esempio del rito egiziano della mummificazione che mette in risalto l\u2019integrit\u00e0 del corpo fisico. Ci\u00f2 avrebbe influito come forma pensiero sullo sviluppo animico determinando future incarnazioni particolarmente legate alla materialit\u00e0. Inoltre egli ritrova un\u2019eco inconscia della passata esistenza egizia in Copernico e Keplero. Il loro lavoro di descrizione dell\u2019universo si legherebbe all\u2019interesse egiziano per gli astri. Egli inoltre riporta lo strano collegamento alla sapienza egizia nella prefazione al V libro dell\"Harmonices mundi\".\n\u00c8 possibile intuire il comportamento o le attitudini di una persona nella precedente incarnazione riscontrando quelli nella vita attuale. La mancanza di dedizione e di amore sarebbe la manifestazione di una vita frivola nella passata incarnazione. Mentre la menzogna sarebbe indice di una vita superficiale nella passata incarnazione.\nL'idea di reincarnazione steineriana \u00e8 molto particolare e, pur avendo elementi in comune con le discipline orientali, si discosta grandemente da quelle. Nella concezione classica dell'induismo e del buddismo, la reincarnazione di un \"jiva\", ovvero monade spirituale individualizzata, si pu\u00f2 manifestare nei tre regni della natura, ovverosia un uomo pu\u00f2 successivamente reincarnarsi anche in un animale, in una pianta, o in un essere inanimato a seconda dei frutti karmici maturati. Nella reincarnazione secondo Steiner l'uomo, unico essere dotato di \"Io\" sulla Terra, si pu\u00f2 reincarnare solamente in un altro uomo, in una successione di vite. Gli altri tre regni sono presenti, ma in questo senso non interessano pi\u00f9 l'individualit\u00e0 umana che li ha trascesi. Questa concezione antroposofica della reincarnazione \u00e9 unica e particolarissima, e si discosta grandemente dalle concezioni tradizionali della stessa. Neanche nella teosofia, madre dell'antroposofia, si ritrova una simile teoria di reincarnazione esclusivamente \"umanoide\".\nIl processo di reincarnazione comporta il cambio di sesso tra un\u2019incarnazione e l\u2019altra. Se nella precedente si era una donna nella successiva si rinasce uomo e viceversa. Sarebbero rari i casi in cui si rinasce mantenendo lo stesso sesso.\nGli effetti del karma.\nLe manifestazioni del karma possono influenzare le vicende dell\u2019uomo nelle modalit\u00e0 pi\u00f9 disparate. Alcuni possono terminare la vita prematuramente o essere spinti verso determinate azioni che gli consentiranno di vivere esperienze karmiche, anche se esse possono condurre a sofferenze. Ci\u00f2 va interpretato secondo un intento compensativo del karma che verrebbe parzialmente scontanto sulla terra. Il miglioramento del karma infatti pu\u00f2 avvenire anche al prezzo di pene e sofferenze che conducono poi ad un cambiamento della propria interiorit\u00e0.\nPer gli animali non si pu\u00f2 parlare di karma ma di un\u2019esperienza diversa. La morte di un animale viene percepita, proprio per l\u2019assenza di un io, come il taglio di qualcosa che ricresce. Steiner fa l\u2019esempio dei capelli tagliati che poi ricrescono. Tuttavia questa percezione \u00e8 collettiva e non individuale, ecco perch\u00e9 non \u00e8 corretto parlare di karma.&lt;br&gt;Il dolore inflitto agli animali, torna poi karmicamente come agenti patogeni atti a infliggere dolore che compensa un certo comportamento.\nMalattie.\nL\u2019insorgenza di certe malattie avrebbe in molti casi una causa karmica. La bramosia di guadagno porterebbe nella vita successiva ad una predisposizione alle malattie infettive, l\u2019amore verso gli altri e le creature porterebbe poi ad un corpo giovane. Una vita piena d\u2019odio e antipatie porter\u00e0 ad un corpo che invecchia presto. L\u2019odio tra classi sociali (sperimentato nei secoli passati) determinerebbe poi l\u2019insorgenza della tubercolosi polmonare. Una vita condotta all'insegna della sensualit\u00e0 sfrenata pu\u00f2 condurre nella successiva all'insorgenza della polmonite. Una persona chiusa in se stessa, lambiccandosi interiormente sulle cose del mondo, manifester\u00e0 in una vita successiva il morbillo in et\u00e0 avanzata. Una vita di egoismo e disamore causer\u00e0 in una vita successiva il vaiolo. All'opposto una persona che nella vita precedente abbia condotto una vita corretta avr\u00e0 meno possibilit\u00e0 di ammalarsi.\nIl peso della malattia in una precedente vita pu\u00f2 essere considerata come una conquista ottenuta nella sofferenza che porterebbe poi effetti positivi nella reincarnazione come ad esempio una grande saggezza. Pertanto il senso della malattia individuale o collettiva andrebbe reinterpretato in chiave positiva, come un bilanciamento delle proprie colpe che si sconta sulla terra.\nI quattro regni della natura e la suddivisione in parti costitutive.\nL'antroposofia suddivide il mondo visibile in quattro regni della natura: regno minerale, regno vegetale, regno animale e regno umano. Ognuno di essi possiederebbe delle caratteristiche costitutive differenti dettate dalla loro composizione. L\u2019uomo, in quanto creatura del regno umano \u00e8 costituito da: corpo fisico, corpo eterico, corpo astrale e io. L\u2019io distingue l\u2019uomo dall\u2019animale, perch\u00e9 il secondo non possiede un io, o meglio ne possiede uno collettivo che risiede nel mondo astrale, diversamente da quello umano che esiste nel mondo fisico e concede il senso dell\u2019individualit\u00e0. Le piante hanno solo un corpo fisico e uno eterico. L\u2019io delle piante risiede al centro della terra. Infine i minerali, dotati solo di corpo fisico. Questa distinzione sarebbe percepibile dai chiaroveggenti.\nSteiner specifica inoltre che i minerali in realt\u00e0 posseggono: corpo eterico, corpo astrale e io. Ma la differenza con l\u2019uomo risiede nel fatto che l\u2019eterico risiede nel mondo astrale, l\u2019astrale che si trova nel devachan o mondo spirituale inferiore, infine l\u2019io che si trova in un mondo spirituale ancora pi\u00f9 elevato.\nOltre agli esseri viventi e ai minerali anche i corpi celesti seguono questa suddivisione. La Terra se non avesse il corpo eterico non potrebbe ospitare le piante, mentre se non avesse il corpo astrale non potrebbe ospitare gli animali.\nAttraverso la visione chiaroveggente \u00e8 possibile riscontrare le differenze tra animali e uomo. Nell'uomo il corpo eterico combacia perfettamente con quello fisico, seppure tale caratteristica in passato nell'epoca atlantica la testa eterica oltrepassava quella fisica. Il fatto che il corpo eterico e quello fisico combaciano \u00e8 anche il sintomo della comparsa dell'io. Negli animali tale visione \u00e8 diversa perch\u00e9 seppur il corpo eterico combacia con quello fisico, la testa eterica oltrepassa quella fisica in un animale come il cavallo. Nell'elefante invece \u00e8 semplicemente pi\u00f9 grande di quella fisica.\nLe diverse entit\u00e0 spirituali.\nL\u2019universo, ma soprattutto l\u2019uomo, sono influenzati e dominati dalle entit\u00e0 spirituali che \u201cinterferiscono\u201d con gli eventi umani. Queste entit\u00e0 abitano i quattro elementi:\nAssieme a queste entit\u00e0 bisogna aggiungere Jehova e gli Elohim, i quali hanno donato all\u2019uomo la sua figura e forma attuali, avendo infuso in lui la loro essenza. Furono queste ultime entit\u00e0 a indurre nell\u2019uomo lo sviluppo del pensiero, della memoria e le disposizioni all\u2019arte e alle scienze. Ci\u00f2 determin\u00f2 la possibilit\u00e0, prima di allora preclusa, di possedere il libero arbitrio e di stabilire il suo agire nel bene o nel male.\nIl mondo fisico \u00e8 dominato dalla presenza di spiriti elementari imprigionati nella materia. Il rapporto quotidiano con gli oggetti e con la materia stessa determina un passaggio di questi spiriti che giungono all\u2019uomo. Se fissiamo una pietra da essa catturiamo senza volerlo degli spiriti elementari. La liberazione di questi spiriti avviene tutte le volte in cui adottiamo un approccio spirituale.\nAlla morte dell\u2019uomo gli spiriti non liberati rimarranno con lui anche nella successiva reincarnazione. Quelli liberati tornano negli elementi originari.\nSecondo la visione antroposofica il bene si trova nell'equilibrio tra le due influenze sul mondo e sull'evoluzione umana. Queste influenze sono spesso descritte come avversari spirituali che tentano di corrompere l'umanit\u00e0: Lucifero e Arimane. Queste entit\u00e0 posseggono sia aspetti positivi che negativi. Lucifero \u00e8 lo spirito leggero, che \"gioca sull'orgoglio umano e offre l'illusione della divinit\u00e0\", ma motiva anche la creativit\u00e0 e la spiritualit\u00e0; in particolare le forze luciferiche operano nel corpo astrale dell\u2019uomo alterandone le passioni, i piaceri e i dispiaceri. Arimane \u00e8 lo spirito oscuro che tenta gli esseri umani nel \"... negare [il loro] legame con la divinit\u00e0 e di vivere interamente sul piano materiale\", ma stimola anche l'intellettualit\u00e0 e la tecnologia. Le forze arimaniche operano sulle impressioni colte dal mondo esterno che anche in questo caso possono essere manipolate inducendo l\u2019uomo ad atti negativi. Entrambe le figure esercitano un effetto negativo sull'umanit\u00e0 quando la loro influenza diventa malriposta o unilaterale, eppure le loro influenze sono necessarie per la realizzazione della libert\u00e0 umana.\nArimane \u00e9 un antico demone della religione persiana che Rudolf Steiner ha fatto tornare d'attualit\u00e0 contrapponendolo alla figura di Lucifero. Le entit\u00e0 prima della fase di antica Luna erano positive, poi il loro sacrificio li ha trasformati in \u201costacolatori\u201d atti a impedire il cammino evolutivo umano. Per contrastare Lucifero la moralit\u00e0 \u00e8 il deterrente migliore, cos\u00ec come la forza di giudizio e di discernimento (tramite la scienza dello spirito) per contrastare Arimane.\nOgni essere umano ha il compito di trovare un equilibrio tra queste influenze opposte, e ognuno \u00e8 aiutato in questo compito dalla mediazione del Rappresentante dell'Umanit\u00e0, noto anche come l'essere Cristo, un'entit\u00e0 spirituale che si frappone e armonizza i due estremi.\nIl ruolo storico delle grandi figure spirituali.\nOltre a descrivere le entit\u00e0 in senso generale l'antroposofia valorizza il ruolo di singole figure spirituali e il loro contributo all'umanit\u00e0. Zarathustra \u00e8 considerato un'entit\u00e0 molto elevata che ha dato un contributo importante all'umanit\u00e0 attraverso i suoi insegnamenti e le sue azioni. Egli dopo la sua morte cedette il suo corpo astrale a Ermete Trismegisto e quello eterico a Mos\u00e8, per poi reincarnarsi col nome di Nazarathos o Zarathos divenendo il maestro di Pitagora. Ma Zarathustra si incarn\u00f2 anche nel Ges\u00f9 di stirpe salomonica.\nLa nascita del Buddha ha permesso il liberarsi di forze spirituali nell'uomo che, attraverso l'ottuplice pensiero, sono diventate azioni che possono finalmente essere coltivate e fatte proprie dall'uomo. Lo stesso Buddha dopo la sua morte continu\u00f2 ad avere un influsso positivo sulla terra comparendo ai pastori cui era stato annunciato l'arrivo del Cristo in forma di moltitudine celeste.\nLe gerarchie spirituali.\nLe entit\u00e0 spirituali descritte da Steiner seguono sostanzialmente la tradizione cristiana di Dionigi l\u2019Areopagita che ne ha esposto i livelli. Partendo dai livelli inferiori abbiamo:\nGli angeli sono entit\u00e0 che si occupano di agire sui singoli individui, mentre gli arcangeli coordinano la vita del singolo uomo con quella di un popolo o un\u2019etnia ecc. Gli Archai agiscono sull\u2019umanit\u00e0 intera attraverso le epoche e determinano le variazioni dovute al cosiddetto \u201cspirito del tempo\u201d. Questo spirito pu\u00f2 essere favorito dalla nascita di personalit\u00e0 in grado di influenzarne le sorti, la loro incarnazione e l\u2019azione \u00e8 favorita da queste entit\u00e0 che operano dall\u2019epoca lemurica. Le Potest\u00e0 operano in un ambito ancora pi\u00f9 vasto, ossia regolano il passaggio evolutivo del sistema solare da un\u2019incarnazione a un\u2019altra, ossia dall\u2019attuale Terra alla futura fase Giove (vedi sotto).\nSteiner afferma che alcune di queste gerarchie angeliche possono incarnarsi in uomini per agire sull'umanit\u00e0. Se ad incarnarsi \u00e8 un Archai la dottrina orientale chiama tale entit\u00e0 \"dhyani-buddha\". Se un arcangelo viene chiamato \"bodhisattva\", se un angelo \"buddha\".\nI mondi spirituali.\nSteiner descrive i mondi spirituali come regioni. Nella prima gli oggetti appaiono secondo le forze che rendono le forme, come nei cristalli. Ma le masse che occupano compaiono come spazi vuoti. I colori inoltre si manifestano con i colori complementari: una pietra rossa apparir\u00e0 verde. Nella seconda regione la vita appare come un\u2019essenza che fluisce simile a un liquido. Questo flusso \u00e8 anche percepito come suono. Nell\u2019altra regione le sensazioni compaiono come atmosfera. Dolore e tristezza, gioia ed estasi sono come il vento e la tempesta. Sono visibili anche i pensieri che si manifestano come esseri viventi. La saggezza fa parte della quinta regione e viene percepita come una luce.\nL\u2019evoluzione spirituale del sistema solare.\nSecondo i principi antroposofici la terra odierna per come la conosciamo fisicamente, ma anche per come sarebbe \u201cspiritualmente\u201d in senso steineriano, era preceduta da altro, in quanto anche la terra avrebbe sub\u00ecto nel tempo una forma di evoluzione. Per descrivere ci\u00f2 bisogna andare a ritroso considerando le varie fasi evolutive del sistema solare e le azioni intervenute per la sua evoluzione.\nSecondo questa evoluzione la Terra si sarebbe distaccata dalla luna, e questo per separare le entit\u00e0 luciferiche da quelle terrestri, ma soprattutto per consentire uno sviluppo equilibrato e non troppo rapido dell\u2019essere umano sulla terra. Le entit\u00e0 infatti, attraverso questo passaggio influirebbero a distanza e non in maniera diretta sull'uomo.\nQuando parla dei pianeti: luna, mercurio, saturno o del sole Steiner specifica che non intende il corpo fisico di un pianeta ma il nome con cui vengono identificate determinate gerarchie spirituali. In passato ci\u00f2 che oggi chiamiamo mercurio definiva, secondo Steiner, con un nome diverso determinate entit\u00e0 spirituali.\nQuesti nomi identificano anche le precedenti incarnazioni della Terra stessa:\nLa Terra \u00e8 tale perch\u00e9 consente all\u2019uomo di vivere la sua esistenza come entit\u00e0 egoica. Negli stadi precedenti altri esseri divennero uomini i quali oggi sono entit\u00e0 superiori.\nLemuria, Atlantide e l'origine dell'uomo.\nLe credenze di Steiner sull'origine dell'uomo erano in accordo con le teorie propugnate dall'esoterista e medium Helena Blavatsky (fondatrice della teosofia), che affermava di averle apprese da un manoscritto perduto: il Libro di Dzyan. Steiner affermava che in passato vi era stata una sequenza di cinque \"razze radicali\" (o razze madri, o razze radice): la polare, l'iperborea, la lemuriana, l'atlantidea e l'ariana. Ognuna di queste razze si sarebbe ulteriormente divisa in nuove sottorazze anch'esse apparse in successione. L'evoluzione sui diversi continenti perduti avveniva mediante l'intervento di \"esseri spirituali diversi nel corso di lunghissimi periodi di tempo\".\nSteiner ha cercato di dare una parvenza scientifica a queste tesi, affermando che erano coerenti a quelle di Ernst Haeckel, controverso scienziato evoluzionista secondo cui gli organismi pi\u00f9 complessi si sono evoluti da quelli pi\u00f9 semplici, ma non nel modo descritto da Darwin. Steiner sosteneva che, come non si pu\u00f2 dedurre il concetto dei rettili da quello di (cosiddetti) \"protoamnioti\", cos\u00ec l'uomo pu\u00f2 essere compreso solo a partire dall'uomo stesso, cio\u00e8 dal suo spirito: sarebbe stata l'individualit\u00e0 umana che, con l'ausilio di esseri spirituali, avrebbe via via plasmato se stessa dalle forme organiche pi\u00f9 elementari a quelle pi\u00f9 avanzate. Gli animali che oggi circolano sulla Terra, pertanto, non sarebbero che l'eco di stadi precedenti umani il cui sviluppo si \u00e8 come arrestato ad una certa forma, essendo stati incapaci di progredire oltre. \nPoco prima della catastrofe atlantidea le popolazioni di Atlantide si spostarono in Europa dove erano rimasti anche altri iniziati. Tuttavia un gruppo di prescelti guidato da un grande iniziato migr\u00f2 nelle attuali regioni del Tibet mantenendo cos\u00ec una forte presenza spirituale. A sua volta dal Tibet giunse una colonia civilizzatrice nell\u2019India.\nL\u2019influenza dei pianeti sulla terra.\nL\u2019antroposofia nel mantenere un legame con gli antichi principi della tradizione considera i pianeti non solamente da un punto materiale, ma soprattutto spirituale. In ci\u00f2 i pianeti nel loro moto, cos\u00ec come insegna l\u2019astrologia, mantengono un\u2019influenza sulla terra e sugli esseri viventi. Steiner ad esempio fa notare come i maggiolini tendano a divorare le patate a ondate che in genere si verificano ogni quattro anni. Ci\u00f2 avviene perch\u00e9 le larve si sviluppano ogni quattro anni in quantit\u00e0. La spiegazione di ci\u00f2 risiederebbe sull\u2019influenza di Marte che torna nella medesima posizione rispetto alla terra ogni quattro anni.\nOgni pianeta svolge una diversa influenza sulla terra, per esempio la Luna \u00e8 responsabile delle forze di fecondazione, il Sole delle forze di crescita, Saturno del pensiero. Steiner fa notare come oggi la conoscenza si concentra solo su misure come la velocit\u00e0 di traslazione di Saturno o della Luna o alla scoperta di vulcani lunari.\nMedicina e malattie.\nSteiner sembra anticipare di un secolo il problema della malattia e delle epidemie. Si concentra sul fatto che l'uomo ponga troppa importanza a \"batteri e bacilli\" sopravvalutandone gli effetti letali, soprattutto perch\u00e9 la mortalit\u00e0 delle malattie \u00e8 diminuita nel corso dei secoli e ne sono sorte delle nuove, causate secondo lui, da cattivi stili di vita. I bacilli troverebbero terreno fertile laddove l'individuo coltiva pensieri materialistici e vive nel timore di malattie. Questo timore per i microrganismi sarebbe consono all'epoca storica moderna caratterizzata dal materialismo, mentre nel medioevo la fede nei mondi spirituali determinava un timore simile ma rivolto verso le entit\u00e0 spirituali.\nI batteri e dunque l'insorgenza delle malattie sarebbero la diretta conseguenza di un'azione di Arimane nel mondo, mentre la loro vita sarebbe influenzata positivamente dalla luna e negativamente dalla Terra. Il fatto di vivere all'interno del corpo mitiga l'influsso di quest'ultima. La loro presenza nel corpo umano non sarebbe la causa delle malattie ma la conseguenza, dato che la condizione della malattia ne favorirebbe la presenza.\nPer evitare di essere contagiati da una malattia (Steiner fa l'esempio del vaiolo) \u00e8 fondamentale l'approccio psicologico che deve essere di giusto distacco rispetto al malato. L'assenza di emozioni o apprensioni permetterebbe di affrontare la vicinanza con un malato minimizzando il rischio di contagio.\nIl carattere della medicina antroposofica \u00e8 quindi sostanzialmente spiritualista, che Steiner vedeva minacciato dal progredire del materialismo:\nLa posizione in merito ai vaccini.\nSono note le posizioni antivacciniste di Steiner e degli ambienti antroposofici. Eppure lo stesso Steiner ha scritto in merito alla vaccinazione di allora contro il vaiolo: \nSe le persone fossero gi\u00e0 strutturate secondo un'educazione spirituale, un'epidemia dovrebbe produrre un impulso interiore per affrontare la sfida. Ma in assenza di ci\u00f2 egli non vedeva alternative. Mettendo in guardia dall'assumere posizioni estremiste sull'argomento, suggeriva, Laddove non vi fossero alternative, la somministrazione del vaccino ribadendo che il \"radicalismo \u00e8 assurdo\".\nObiettivi sociali dell'antroposofia.\nPer un certo periodo dopo la prima guerra mondiale, Steiner fu estremamente attivo e ben conosciuto in Germania ed Europa e in molti luoghi in cui egli tenne conferenze su argomenti sociali. Una petizione esprimente le sue idee sociali di base (firmata da Hermann Hesse, tra gli altri) fu fatta circolare largamente. Il suo libro principale sulla questione sociale, \"Die Kernpunkte der Sozialen Frage\" vendette decine di migliaia di copie.\nAl giorno d'oggi nel mondo esiste un consistente numero di banche innovative, compagnie, istituzioni caritatevoli, e scuole per sviluppare nuove forme collaborative di lavoro, tutte funzionanti in parte sulle idee sociali di Steiner. Un esempio \u00e8 la Fondazione Rudolf Steiner (The Rudolf Steiner Foundation o RSF), costituita nel 1984, con un attivo nel 2004 stimato di 70 milioni di dollari. La RSF fornisce \"innovativi servizi finanziari caritatevoli\". Secondo le organizzazioni indipendenti Co-op America e Social Investment Forum Foundation, RSF \u00e8 \"una delle 10 migliori organizzazioni che esemplifica la costruzione di opportunit\u00e0 economiche e speranza per individui attraverso l'investimento di comunit\u00e0\". La prima banca, fondata nel 1974 sulle idee di Steiner, fu la \"Gemeinschaftsbank f\u00fcr Leihen und Schenken\" a Bochum, Germania.\nLa prospettiva di Steiner sulla storia sociale.\nNei diversi scritti di Steiner e nelle conferenze che egli tenne si fa riferimento a tre sfere principali di attivit\u00e0 che compongono la societ\u00e0 umana: quella spirituale, quella economica e quella politico-giuridica. Nei tempi antichi, coloro che detenevano il potere politico erano generalmente anche investiti dell'autorit\u00e0 religiosa, mentre l'attivit\u00e0 economica non era ancora considerata come tale, essendo anzi spesso reputata non idonea per la persona libera. La Cultura, lo Stato e l'Economia erano fuse (per esempio nell'antico Egitto). Con la nascita della civilt\u00e0 Greca e Romana, le tre sfere iniziarono a divenire pi\u00f9 autonome. Questa autonomia continu\u00f2 a crescere lungo i secoli, e con il lento aumento dell'egualitarismo e dell'individualismo, l'insuccesso nel separare adeguatamente l'economia, la politica e la cultura fu sentito sempre pi\u00f9 come fonte di ingiustizia.\nSteiner rigetta pertanto la concezione occidentale di democrazia quale forma di governo che si \u00e8 andata sviluppando dall'Ottocento in poi, ravvisando in essa soltanto una sorta di paravento di cui si servono gli uomini della grande finanza capitalistica: \nLe sette epoche post-atlantiche.\nL'antroposofia ha il suo proprio concetto di storia: secondo Steiner la nostra epoca attuale cade nel periodo post-Atlantico, poich\u00e9 nella sua visione il disastro che dice di aver colpito Atlantide fu un punto di svolta significativo nella storia dell'uomo. Questo periodo post-Atlantico \u00e8 diviso da lui in sette epoche, l'attuale \u00e8 da Lui considerata la \"quinta epoca\".\nIn ognuna delle varie epoche l\u2019uomo modifica il proprio modo di pensare e di agire in funzione delle acquisizioni spirituali sovvenute. \nTriarticolazione dell'organismo sociale.\nCi sono tre componenti in un sano organismo sociale, interconnessi ma funzionalmente diversi, essi sono l'elemento economico, quello politico e del diritto, quello infine della cultura, intesa come espressione spirituale della societ\u00e0 (scuola, arte, scienza).\nCome nell'uomo, - il sistema nervoso, il sistema circolatorio-respiratorio e il sistema del ricambio - sono interconnessi e riportati ad unit\u00e0, ma vivono con proprie leggi e funzioni diverse una dalle altre, cos\u00ec nelle societ\u00e0 i criteri di organizzazione e amministrazione di un'area non sono idonei anche per l'altra; in secondo luogo, quando una di queste aree invade l'attivit\u00e0 delle altre si determina una condizione patologica.\nQuei tre elementi vivono, prosperano e deperiscono con leggi e condizioni diverse le une dalle altre.\nAd esempio, quel che costituisce il mondo del diritto - l'egual valore di ognuno davanti alla legge, in quanto semplicemente essere umano adulto - non conta nulla nell'ambito culturale e spirituale, nel quale una formula matematica pu\u00f2 essere giusta a prescindere del consenso della maggioranza. Oppure, ad esempio, in economia non guadagna di pi\u00f9 chi ne sa di pi\u00f9, ma chi riesce concretamente a rispondere ai bisogni degli altri in modo efficace... e cos\u00ec via.\n\u00c8 interessante che ci\u00f2 che \u00e8 essenziale per una sfera, di solito risulta deteriore per le altre sfere. Immaginate che la matematica si risolva con le elezioni, o che sia giusto quel che dice chi paga di pi\u00f9, o ancora che qualcuno sia pi\u00f9 libero di altri...\nContraddizioni, patologie che mi sembra si possano osservare anche nella nostra societ\u00e0.\nQuello che caratterizza la triarticolazione dell'organismo sociale, \u00e8 dunque\nLe tre sfere della vita sociale si debbono auto-amministrare e i loro rappresentanti concorrono insieme all'organizzazione della vita della comunit\u00e0 di popolo cos\u00ec costituita. La societ\u00e0 si riunifica nella persona, che partecipa nel corso della vita di tutte e tre le sfere della societ\u00e0. La persona anzi si trover\u00e0 in momenti diversi a partecipare in modo maggiormente attivo ad ognuna delle diverse sfere dell'organismo sociale.\nAspetti del pensare antroposofico.\nSecondo Steiner, esiste un vero mondo spirituale dal quale il mondo materiale si \u00e8 condensato gradualmente, ed evoluto. Il mondo spirituale, riteneva Steiner, pu\u00f2 essere indagato nelle circostanze giuste attraverso l'esperienza diretta, da persone che praticano forme rigorose di autodisciplina morale e cognitiva. Steiner ha descritto molti esercizi che diceva erano adatti a rinforzare tale autodisciplina. Su tale base, egli disse, potrebbero essere scoperti e riportati dettagli del mondo spirituale, non infallibilmente, ma con una precisione approssimativa. Viene altres\u00ec considerato fondamentale l'astenersi dall\u2019uso delle bevande alcoliche, che influirebbero sul normale sviluppo spirituale dell\u2019individuo. Il divieto \u00e8 esteso anche a qualsiasi psicofarmaco anche a basso dosaggio. L'aspetto pi\u00f9 importante per avanzare nel cammino antroposofico e quindi per poter avere accesso alle percezioni dei mondi spirituali, \u00e8 senza dubbio il mantenimento di un'alta disciplina etica: rigidi con se stessi e flessibili con gli altri.\nSteiner considerava i resoconti sulla sua ricerca come aiuti importanti per altri che cercano di arrivare all'esperienza spirituale. Egli suggeriva che una combinazione di esercizi spirituali (per esempio, concentrarsi su un oggetto come un seme), sviluppo morale (controllo del pensiero, dei sentimenti e della volont\u00e0 combinata con apertura, tolleranza ed elasticit\u00e0) e familiarit\u00e0 con i risultati di altri ricercatori spirituali avrebbero favorito al meglio lo sviluppo spirituale dell'individuo. Sottoline\u00f2 costantemente che qualsiasi pratica spirituale interiore dovrebbe essere intrapresa in tal modo da non interferire con le responsabilit\u00e0 individuali nella vita esteriore. Ci\u00f2 significa che chi intraprende la via antroposofica non deve abbandonare la sua normale vita e non deve chiudersi in un ascetismo che rende il cammino deleterio. \nSteiner raccomand\u00f2 spesso alla gente di evitare di trasformare il suo lavoro in una dottrina. Sottoline\u00f2 che ogni ricercatore, in ogni campo, poteva commettere errori e che sia la scienza che il mondo continuavano ad evolvere, rendendo tutti i risultati superati dopo un certo tempo.\nGli esercizi antroposofici.\nUno degli esercizi dell'antroposofia \u00e8 concentrarsi su un dato contenuto (che pu\u00f2 essere un oggetto esteriore o una immaginazione spirituale) per un dato tempo, e poi eliminare coscientemente il contenuto dalla propria coscienza, permettendo al processo di attenzione di continuare. Possiamo divenire consapevoli, in tal modo, dell'attivit\u00e0 dell'attenzione stessa. Un passo ulteriore \u00e8 di escludere questa attivit\u00e0 dalla propria coscienza. Dietro l'attivit\u00e0, suggeriva Steiner, si sarebbe trovato un altro livello di realt\u00e0 spirituale.\nI diversi esercizi suggeriti sarebbero secondo Steiner atti a sviluppare nel discepolo qualit\u00e0 morali e ad avviarlo alla percezione dei mondi spirituali. Gli esercizi andrebbero eseguiti tutti i giorni con il massimo rigore e senza eccezioni. \nDopo una fase iniziale in cui \u00e8 possibile scegliere di abbandonare per poca convinzione o per scelte personali, si passa ad una fase in cui il cammino \u00e8 avviato e si deve procedere poich\u00e9 il fermarsi non sarebbe salutare. \u00c8 essenziale dire che il cammino antroposofico va sempre portato avanti con la supervisione di una guida esperta, senza di essa ogni approccio spirituale potrebbe essere deleterio.\nGli esercizi, secondo Steiner, modificherebbero tutte e tre gli aspetti dell\u2019individuo contemplati dall'antroposofia: pensare, sentire e volere. Per fare ci\u00f2 bisogna acquisire, a mezzo di una regolare disciplina, le seguenti qualit\u00e0: la padronanza del pensiero, il dominio sugli impulsi volitivi, l\u2019imperturbabilit\u00e0 di fronte al piacere e al dispiacere, la positivit\u00e0 nel giudicare del mondo, la spregiudicatezza nella concezione della vita.\nInflusso dell'antroposofia sulle scienze e sulle arti.\nL'Antroposofia ha influenzato direttamente o indirettamente numerosi ambiti pratici:\nI medici nel movimento antroposofico usano, tra le altre cose, l'omeopatia come parte delle loro pratiche mediche. "}
{"id": "280158", "revid": "124816711", "url": "https://it.wikipedia.org/wiki?curid=280158", "title": "Diritto di accesso agli atti amministrativi", "text": "Il diritto di accesso agli atti amministrativi \u00e8 un diritto riconosciuto al cittadino in funzione dei rapporti con lo Stato e la pubblica amministrazione, al fine di garantire in particolare la trasparenza nell'attivit\u00e0 di quest'ultima.\nDescrizione.\nTale diritto di accesso alle informazioni \u00e8 considerato estremamente importante per garantire un efficace funzionamento dei sistemi democratici di un moderno Stato di diritto, avendo come effetto indiretto la trasparenza dell'operato dei governi e dei pubblici ufficiali, incrementando in tal modo la partecipazione delle persone e consentendo la loro informazione alla vita pubblica. \nLa premessa fondamentale del diritto di accesso all'informazione pubblica \u00e8 la natura sostanzialmente pubblica delle informazioni detenute dalle istituzioni governative l'impossibilit\u00e0 di nasconderle se non sulla base di motivi legittimi che dovrebbero essere dettagliati nella legge.\nLa casistica giurisprudenziale internazionale.\nLa Bavarian Lager, impresa che esporta nel Regno Unito la propria birra tedesca, ha denunciato alla Commissione Europea nel 2007 una iniquit\u00e0 della legge britannica che favoriva le aziende locali a dispetto delle estere. La CE ha dunque avviato un procedimento che ha portato alla modifica delle leggi britanniche. L'azienda ha quindi richiesto alla CE un verbale riguardante una riunione a cui erano presenti i rappresentanti della Commissione, le autorit\u00e0 britanniche e la Conf\u00e9d\u00e9ration des Brasseurs du March\u00e9 Commun (CBMC). Tuttavia, la CE ha deciso di non inserire in tale verbale il nome di cinque partecipanti che si erano opposte alla divulgazione dei loro dati o non erano reperibili. La Bavarian Lager ha proposto un ricorso per ottenere la versione integrale, ottenendo con la sentenza dell'8 novembre 2007 l'annullamento dell'omissione dei nomi. La sentenza dell'8 novembre 2007 venne a sua volta annullata su ricorso della CGUE secondo la quale la Commissione aveva legittimamente respinto la domanda di accesso al verbale completo della riunione \u201cdal momento che la Bavarian Lager non ha fornito alcuna motivazione espressa e legittima n\u00e9 alcun argomento convincente per dimostrare la necessit\u00e0 del trasferimento di questi dati personali, la Commissione non ha potuto soppesare i differenti interessi delle parti in causa. Essa non era neppure in grado di verificare se sussistevano ragioni per presumere che tale trasferimento avrebbe arrecato pregiudizio agli interessi legittimi delle persone coinvolte\u201d.\nSecondo il diritto dell'Unione Europea il diritto di accesso agli atti amministrativi non pu\u00f2 dunque prevalere automaticamente sul diritto alla protezione dei dati.\nNel mondo.\nAlbania.\nIl diritto di accesso ai documenti amministrativi trova previsione nell'art. 28 della Costituzione dell'Albania, in vigore sin dal 1998.\nItalia.\n\u00c8 stato introdotto, per la prima volta nell'ordinamento giuridico italiano, dalla legge 7 agosto 1990, n. 241. La disciplina \u00e8 stabilita da apposito regolamento per l'accesso, emanata col D.P.R. 27 giugno 1992, n. 352, in seguito sostituito da sopravvenuta regolamentazione.\nEra originariamente legato al possesso di una situazione legittimante, secondo le previsioni della legge 241/1990; questa impostazione segn\u00f2 la principale differenza con l'accesso alle informazioni degli enti locali previsto dalla coeva legge 8 giugno 1990 n. 142. Essa venne successivamente superata dall'introduzione del \"diritto di accesso civico\", nel quale \u00e8 evoluta la legislazione sulla trasparenza amministrativa: la normativa principale \u00e8 contenuta nel decreto legislativo 25 maggio 2016, n. 97.\nLa giustizia amministrativa individua i limiti imposti all\u2019integrale conoscibilit\u00e0 della documentazione, \u201cl\u2019esigenza di osservare particolari cautele nel caso in cui la documentazione contenga dati personali c.d. \u201csensibili\u201d (cio\u00e8 idonei a rivelare l\u2019origine razziale o etnica, le convinzioni religiose o politiche, lo stato di salute o la vita sessuale dei terzi), che, pur senza escludere l\u2019accesso, nei casi in cui risulti necessario per far valere o difendere una posizione giuridica di rango pari o superiore, impone comunque di assicurare una adeguata protezione degli interessi del soggetto passivo\u201d.\nStati Uniti d'America.\nIl Freedom of Information Act del 1966 ha reso pubblici i documenti contenuti della \"National Archives and Records Administration\", inoltre ha imposto impone alle amministrazioni pubbliche di rendere trasparente l'operato del il governo federale degli Stati Uniti d'America, comprendendo l'accesso totale o parziale a documenti riservati."}
{"id": "280178", "revid": "1543377", "url": "https://it.wikipedia.org/wiki?curid=280178", "title": "Cray-1", "text": "Il Cray-1 \u00e8 un supercomputer sviluppato nel 1976 da un team di progettisti guidati da Seymour Cray per la Cray Research. Il primo esemplare venne installato al Los Alamos National Laboratory e fu destinato a divenire uno dei pi\u00f9 famosi e meglio riusciti supercomputer della storia.\nStoria.\nAll'inizio degli anni settanta Seymour Cray era impegnato per la Control Data Corporation su una nuova macchina chiamata CDC 8600, successore logico del CDC 6600 e CDC 7600. L'8600 era fondamentalmente costituito da quattro 7600 inseriti in un singolo involucro, con una speciale modalit\u00e0 di funzionamento supplementare che permetteva agli stessi di operare in modo \"lock-step\" in maniera simile al parallelismo SIMD.\nJim Thornton, inizialmente collega di Cray nei primi lavori, prepar\u00f2 le basi di progetto pi\u00f9 radicale conosciuto come CDC STAR-100. A differenza dell'approccio a forza bruta dell'8600, orientato alle performance estreme, lo STAR seguiva una strada completamente differente, con un processore principale meno potente di quello del 7600 ma dotato tuttavia di hardware aggiuntivo che velocizzava alcune operazioni particolarmente comuni nei supercomputer.\nNel 1972 l'8600 era giunto alla fine del suo percorso: la macchina era incredibilmente complessa al punto da presentare seri problemi di operativit\u00e0. Persino un singolo componente difettoso era sufficiente a mandare fuori esercizio la macchina. Cray discusse con William Norris al proposito, il Control Data e CEO della societ\u00e0, affermando che si era resa necessaria una riprogettazione completa. Tuttavia in quel periodo la societ\u00e0 stava attraversando una crisi finanziaria e, con lo stesso STAR in fase di sviluppo, Norris non poteva disporre di denaro da investire.\nCray lasci\u00f2 la societ\u00e0 e ne avvi\u00f2 una nuova con sede poco distante dai laboratori CDC, nelle immediate vicinanze di un terreno da lui stesso acquistato a Chippewa Falls (Wisconsin). Cray e un gruppo di ex dipendenti della CDC iniziarono a esplorare nuove soluzioni; inizialmente l'idea di realizzare un supercomputer sembrava improponibile poich\u00e9 gi\u00e0 la CDC non aveva avuto abbastanza denaro per realizzare il progetto e tanto meno avrebbe potuto fare una piccola compagnia appena nata e praticamente senza finanziamenti. Ma il CTO della societ\u00e0 stabil\u00ec alcuni contatti con agenti di Wall Street e trov\u00f2 investitori disposti a finanziare la realizzazione di un nuovo supercomputer. Alla societ\u00e0 di Cray mancava quindi solamente un nuovo progetto.\nNel 1975 venne annunciato il Cray-1. L'eccitazione intorno alla nuova macchina fu tale da scatenare una guerra tra i centri LLNL e Los Alamos per chi dovesse aggiudicarsi il primo esemplare. Los Alamos vinse la battaglia, aggiudicandosi la macchina con numero di serie 001 del 1976, per un periodo di prova di sei mesi. Il National Center for Atmospheric Research (NCAR) divenne il primo cliente ufficiale della Cray Research nel luglio del 1977 con un versamento di 8,86 milioni di dollari (7,9 milioni di dollari pi\u00f9 1 milione per i dischi). La stessa macchina venne dismessa soltanto nel gennaio del 1989. La compagnia si aspettava inizialmente di vendere una dozzina di macchine; di fatto vendette pi\u00f9 di ottanta macchine a un prezzo compreso tra i 5 milioni e gli 8 milioni di dollari. La macchina rese Cray una celebrit\u00e0 nel suo ambiente e la sua compagnia un successo durato fino all'inizio degli anni novanta quando il mercato dei supercomputer \u00e8 crollato.\nAl Cray-1 da 250 MegaFLOPS segu\u00ec nel 1982 il Cray X-MP, una macchina da 800 MegaFLOPS nonch\u00e9 prima macchina multiprocessore della societ\u00e0. Nel 1985 venne presentato il Cray-2, una macchina molto avanzata in grado di sviluppare 1,9 GigaFLOPS di picco. Questo computer ebbe per\u00f2 un limitato successo commerciale per via di problemi ad ottenere prestazioni elevate nelle applicazioni in problemi reali. Nel 1988 venne quindi presentato il Cray Y-MP, un nuovo modello basato su un disegno molto conservativo, evoluzione dei Cray-1 e X-MP dai quali prese il nome.\nPremessa.\nMolte applicazioni scientifiche sono caratterizzate dalla lettura di un ampio insieme di dati, l'elaborazione e la scrittura dei dati trasformati. Spesso le operazioni sono di carattere ripetitivo, applicate allo stesso modo su ogni singolo dato dell'insieme. Per esempio un programma potrebbe leggere un milione di numeri e sommare ad ognuno il valore 5. In computer tradizionali ci\u00f2 si traduce in un ciclo di lettura di ognuno del milione di numeri e di successiva addizione con istruzioni del tipo codice_1 . Il computer risolve internamente le istruzioni in vari passi: legge l'istruzione dalla memoria e la decodifica, recupera i dati necessari (in questo caso b e c), esegue l'operazione vera e propria e salva il risultato, per ognuno del milione di cicli.\nMacchine vettoriali.\nNel sistema STAR, nuove istruzioni permettevano di eseguire i cicli in modo molto efficiente. In sostanza si poteva specificare alla macchina quale insieme di dati andassero trattati con la stessa istruzione, con una singola istruzione del tipo codice_2. Sebbene a prima vista i vantaggi possano sembrare limitati, nel caso in esame la macchina carica e decodifica soltanto un'istruzione invece di un milione, eliminando di fatto il tempo necessario a tali operazioni stimato intorno a 1/4 del tempo totale di elaborazione. Quanto pi\u00f9 l'insieme di dati da trattare \u00e8 ampio tanto maggiore \u00e8 l'aumento di prestazioni del sistema.\nIn realt\u00e0 l'aumento di prestazioni non \u00e8 cos\u00ec scontato. Di fatto le CPU sono costituite da un certo numero di parti ognuna dedicate ad un singolo compito, per esempio eseguire un'addizione o recuperare un dato in memoria (\"fetch\"). Tradizionalmente, l'esecuzione di un'istruzione determina l'attivazione in sequenza di singole parti della CPU (mentre le rimanenti restano inattive) finch\u00e9 non viene prodotto il risultato finale. L'introduzione di una pipeline delle istruzioni rivoluziona il processo, consentendo alla CPU di recuperare in anticipo l'istruzione successiva a quella \"in corso\". Pensando alla CPU come ad una catena di montaggio, il tempo complessivo di esecuzione della singola istruzione non cambia ma al termine della stessa la successiva istruzione \u00e8 gi\u00e0 parzialmente eseguita.\nI processori vettoriali fanno uso di tale tecnica con un trucco aggiuntivo: poich\u00e9 la struttura dei dati \u00e8 nota (essenzialmente un insieme di numeri situati linearmente in memoria), la pipeline pu\u00f2 essere ottimizzata per migliorare le prestazioni di fetch. All'arrivo di un'istruzione vettoriale, hardware dedicato predispone l'accesso alla memoria per la lettura di valori multipli nel minor tempo possibile.\nIl CDC STAR utilizzava un'architettura oggi nota come di tipo \"memoria-memoria\", con riferimento al modo di reperire i dati e alla predisposizione della pipeline per la lettura e la scrittura dei dati direttamente in memoria. Tale architettura permetteva di utilizzare vettori di qualsiasi lunghezza o profondit\u00e0 (\"stride\"), molto flessibile e veloce con le istruzioni vettoriali. La pipeline doveva, per\u00f2, essere molto profonda (pi\u00f9 passi per ogni istruzione, pi\u00f9 istruzioni eseguibili in contemporanea), per poter proseguire l'elaborazione mentre il sistema attendeva i dati dalla memoria principale, con un alto costo in termini di tempo nel passaggio da istruzioni vettoriali a normali istruzioni scalari. Il sistema era inoltre caratterizzato da prestazioni scarse sulle istruzioni scalari, penalizzando le prestazioni generali nelle applicazioni reali. Ci\u00f2 era prevedibile tenendo conto della legge di Amdahl.\nL'approccio di Cray.\nCray analizz\u00f2 il fallimento dello STAR e fu in grado di trarne utili insegnamenti. Cray decide che il proprio sistema doveva essere molto veloce anche nell'elaborazione scalare in modo da poter compensare la commutazione tra il funzionamento vettoriale e quello scalare. Inoltre Cray not\u00f2 che l'impiego di registri poteva migliorare drasticamente le prestazioni del sistema nella maggior parte dei casi.\nCos\u00ec come le precedenti macchine avevano ignorato il fatto che la maggior parte delle operazioni vengono eseguite in serie su molti dati dello stesso tipo, lo STAR ignorava la possibilit\u00e0 che si potesse elaborare ripetutamente ogni dato. Se per esempio lo STAR avesse dovuto eseguire cinque operazioni su un insieme di dati avrebbe dovuto leggere cinque volte i dati dalla memoria mentre sarebbe stato molto pi\u00f9 efficiente leggere i dati temporaneamente conservati in registri interni alla CPU. I registri sono piuttosto costosi in termini di complessit\u00e0 circuitale e potevano essere implementati in numero limitato; pertanto l'architettura di Cray avrebbe avuto meno flessibilit\u00e0 nelle dimensioni dei vettori. Quindi, anzich\u00e9 leggere pi\u00f9 volte un vettore di qualsiasi dimensione come avrebbe fatto lo STAR, il progetto della Cray avrebbe letto un sottoinsieme ridotto del vettore alla volta (fino ad esaurirne i dati) su cui eseguire per\u00f2 con maggiore efficienza molteplici operazioni. Cray riteneva che il limitato svantaggio dovuto agli accessi alla memoria (per le \"sezioni\" di vettore in sequenza) fosse comunque ben ripagato.\nPoich\u00e9 le operazioni vettoriali avrebbero implicato il caricamento di ridotti insiemi di dati nei registri vettoriali ed eseguire su questi ultimi pi\u00f9 trasformazioni, si decise di realizzare una pipeline appositamente per le operazioni vettoriali. Per esempio le operazioni di somma e di moltiplicazione avevano un proprio hardware dedicato in modo tale che i risultati di un'operazione potevano essere internamente passati alla successiva, non appena eseguita la rispettiva decodifica nella pipeline principale. in modo da non bloccare il processore durante le operazioni. Cray indic\u00f2 il concetto come \"concatenamento\" (\"chaining\") per consentire ai programmatori di concatenare numerose operazioni ed ottenere performance superiori.\nDescrizione.\nIl nuovo sistema fu il primo progetto Cray con impiego di circuiti integrati. Sebbene i circuiti integrati fossero disponibili fin dagli anni 60 solo agli inizi degli anni 70 raggiunsero le prestazioni sufficienti per i circuiti ad alta frequenza necessari e nel frattempo si raggiunse un'affidabilit\u00e0 adeguata. I circuiti integrati utilizzati nel progetto di Cray erano soltanto di 4 tipi: una doppia porta NAND ECL, un'altra pi\u00f9 lenta doppia NAND (per la distribuzione degli indirizzi), una RAM statica a 16x1 bit ad alta velocit\u00e0 (6 ns) per i registri e infine una RAM statica (50 ns) per la memoria principale. In totale il Cray-1 conteneva circa 200.000 porte logiche.\nI circuiti integrati venivano montati su ampi circuiti stampati a cinque strati contenenti fino a 144 circuiti integrati per scheda. I circuiti vennero montati uno di fronte all'altro per migliorare il raffreddamento e disposti in ventiquattro rack da 28 pollici contenenti 72 slot per schede doppie. Un tipico modulo (una singola unit\u00e0 di elaborazione) richiedeva una o due schede accoppiate. In totale la macchina conteneva 1992 moduli di 113 diversi tipi.\nUn problema scoperto durante la fase iniziale di sviluppo era la velocit\u00e0 della macchina, spinta al limite dei tempi dei segnali logici di alcuni circuiti -deliberata caratteristica di progetto-, tale che i segnali non arrivavano in tutti i circuiti in modo corretto. Alcuni componenti ricevevano un segnale troppo in anticipo e quindi troppo debole per permettere una sicura identificazione del livello logico. Il problema venne risolto aggiungendo alcuni leggeri ritardi lungo le linee. I ritardi venivano creati aggiungendo porte logiche che ritardassero il segnale e lo amplificassero oppure aggiungendo piccole capacit\u00e0 alle linee. Si stima che il 40% dei circuiti integrati del sistema servissero per ripulire il segnale o per introdurre dei ritardi. \nCome sempre Cray spese molto tempo per mettere a punto il progetto meccanico ed elettrico dei sistema in modo da ottenere un'elevata frequenza di funzionamento. I moduli di elaborazione erano molto vicini ai moduli di alimentazione per ridurre il rumore ed elevare la frequenza di funzionamento. Ogni cavo che collegava un modulo era attorcigliato con una massa in modo da ridurre le interferenze elettromagnetiche, inoltre ogni cavo aveva una lunghezza specifica in modo da evitare riflessione dell'onda elettromagnetica che lo percorreva. Ogni amplificatore era bilanciato in modo da mantenere costante la richiesta di potenza elettrica e quindi ridurre i disturbi dovuti all'alimentazione.\nI circuiti ad alte prestazioni generavano una notevole potenza termica che i progettisti del Cray-1 analizzarono con attenzione per ottenere un buon sistema di raffreddamento e un supporto meccanico adeguato. Ogni circuito elettronico veniva appaiato con un secondo disposto frontalmente al primo. Tra il primo e il secondo veniva disposto un foglio di rame per permettere al calore di scorrere agevolmente lungo il foglio e poter essere raffreddato dal freon che scorreva al lato della macchina. Il primo Cray-1 venne ritardato sei mesi per risolvere i problemi legati all'unit\u00e0 di refrigerazione. Il lubrificante che veniva normalmente miscelato con il freon per permettere al compressore di funzionare correttamente fuoriusciva dalle guarnizioni e finiva per sommergere i circuiti elettronici danneggiandoli. Nuove tecniche di saldatura risolsero il problema impedendo al lubrificante di fuoriuscire dai condotti.\nPer ottenere il massimo delle prestazioni possibili il telaio della macchina fu progettato con la forma di una grande C. Le parti del sistema pi\u00f9 strette con i tempi vennero disposte sulla parte interna della C in modo da ridurre la lunghezza dei collegamenti e quindi i tempi di trasferimenti. Questo insieme alle altre scelte tecniche permise di ridurre il tempo di ciclo a 12,5 ns (80\u00a0MHz), non veloce quanto gli 8 ns (125\u00a0MHz) previsti per l'8600 ma sufficienti per superare il CDC 7600 e lo STAR. NCAR stim\u00f2 che la macchina fosse circa 4.5 volte pi\u00f9 rapida del CDC7600.\nIl Cray-1 era un sistema a 64 bit a differenza del 7600/6600 che erano macchine a 60 bit (anche l'8600 avrebbe dovuto essere a 64 bit). L'indirizzamento era a 24 bit e permetteva al massimo 1 milione di word (16 MB) di memoria principale. La memoria era disposta su 16 banchi, ogni banco con un tempo di ciclo di 50 ns in modo da permettere la lettura di quattro word (4 x 16 bit) per ciclo di clock. \nI registri principali consistevano in 8 registri a 64 bit scalari (S) e 8 registri a 24 bit per gli indirizzi (A). In aggiunta erano presenti 64 registri temporanei per memorizzare A e S chiamati T e B ma che non erano visibili dal set di istruzioni. Le unit\u00e0 vettoriali aggiunsero 8 registri vettoriali contenenti ognuno 64 elementi a 64 bit oltre a un registro per la lunghezza del vettore (VL) e uno per la maschera del vettore (VM). Infine il sistema conteneva un clock a 64 bit e quattro registri a 64 bit per il buffer delle istruzioni che erano a 16 bit e quindi contenevano 16 istruzioni. Le memorie erano progettate in modo da poter caricare i registri vettoriali in un ciclo di clock mentre gli accessi ai registri scalari e di indirizzamento richiedevano due cicli di clock. Invece l'intero buffer di istruzioni poteva essere riempito con quattro cicli di clock. \nIl sistema era dotato di dodici unit\u00e0 funzionali ma era dotato di un limitato parallelismo. Poteva caricare un'istruzione nell'unit\u00e0 funzionale per ciclo di clock e dato che due unit\u00e0 potevano operare in parallelo il sistema poteva fornire teoricamente 160 MIPS (80\u00a0MHz x 2 istruzioni) sebbene nella realt\u00e0 il sistema sviluppasse circa 135 MegaFLOPS. Tuttavia utilizzando con accortezza le istruzioni vettoriali il sistema poteva ottenere fino a 250 MegaFLOPS.\nIl sistema era progettato per operare con ampi insiemi di dati e quindi fu speso molto tempo per realizzare un sistema di I/O efficiente. I primi progetti Cray al CDC includevano due computer separati per gestire le operazioni di ingresso uscita. Nel Cray-1 questo non fu necessario dato che la macchina includeva 6 controller di canale in grado di accedere alla memoria ogni quattro cicli di clock. Ogni controller leggeva 16 bit di dati con tre bit di controllo e uno per la correzione degli errori. Il sistema carica una parola in 100 ns e ogni secondo poteva prelevare 500.000 parole in totale.\nIl primo modello Cray-1A pesava 5.5 tonnellate e includeva il sistema di refrigerazione basato sul freon. Configurato con un milione di word di memoria principale, la macchina consumava 115 KWatt di potenza. Un Data General SuperNova S/200 venne utilizzato come terminale per gestire il sistema ma in seguito venne sostituito dall'Eclipse.\nIl successivo Cray-1S era una versione leggermente pi\u00f9 veloce (12 ns di tempo di clock) del primo Cray e poteva venir configurato con 1, 2 o 4 milioni di parole a 64 bit. Le macchine della Data General vennero sostituite da un sistema progettato internamente con architettura a 16 bit e con una potenza di 80 MIPS. Il sistema di I/O venne spostato su una macchina apposita collegata al sistema tramite un canale a 6 MB/s e un secondo controller da 100 MB/s tramite collegamento in fibra ottica. La separazione dei sistema I/O permise di realizzare molte configurazioni del Cray-1. La pi\u00f9 economica era l'S/500 senza sistema di I/O e con 0.5 Milioni di parole di memoria primaria. La pi\u00f9 costosa era l'S/400 con 4 milioni di parole di memoria principale e 4 sistemi di I/O. \nIl Cray-1S venne rimpiazzato dal Cray-1M dove la M indicava l'uso molto esteso della tecnologia MOS per la memoria principale e per il sistema di I/O. Il sistema 1M era disponibile in tre versioni, l'M/1200 con un milione di parole come memoria principale, l'M/2200 e l'M/4200 con 2 o 4 milioni di parole come memoria principale. Tutti i sistemi includevano due, tre o quattro sistemi di I/O e un secondo canale ad alta velocit\u00e0 opzionale. Gli utenti potevano richiedere un disco a stato solido da 8 a 32 milioni di parole basate su MOS-RAM.\nSoftware.\nNel 1978, il primo pacchetto software standard per il Cray-1 venne prodotto. Il pacchetto era formato da:"}
{"id": "280181", "revid": "1603714", "url": "https://it.wikipedia.org/wiki?curid=280181", "title": "Vedutismo", "text": "Il Vedutismo \u00e8 un genere pittorico nato nel Settecento che si occupa di paesaggi o di citt\u00e0 riprese dal vero. Questa corrente si sviluppa soprattutto a Venezia: emblema del vedutismo italiano e citt\u00e0 natale di molti vedutisti, i suoi scorci e i giochi di colore dell'acqua dei canali con le architetture furono oggetto di ritratto frequente.\nStoria.\nNel 1700 nasce una nuova corrente artistica, il \"Vedutismo\". A caratterizzare questo periodo sono le \"vedute\", paesaggi sia naturali che cittadini, ed \u00e8 da esse che prende nome. Questo movimento si sviluppa in particolar modo a Venezia grazie alla sua particolarit\u00e0 e suggestivit\u00e0.\n\u00c8 possibile distinguere due filoni:\nAl secondo filone appartengono la maggior parte dei pittori, molto spesso per\u00f2 i pittori passano da uno all'altro filone (lo stesso Antonio Canal ne \u00e8 un esempio). Il precursore del vedutismo pi\u00f9 oggettivo \u00e8 l'olandese Gaspar Van Wittel che opera soprattutto a Roma ma che durante un soggiorno a Venezia, durante il quale aveva fatto dei disegni della citt\u00e0, poi trasformati in dipinti, inaugura e d\u00e0 l'idea di una rappresentazione dell'atmosfera suggestiva di alcuni scorci veneziani (individua quindi per primo gli scorci che poi il Canaletto render\u00e0 famosi).\nPu\u00f2 sembrare strano sentir parlare di una corrente vedutista nel '700 quando in realt\u00e0 vedute naturali e cittadine sono assai presenti nella storia dell'Arte (esempio: rinascimento Bellini e Mantegna). La differenza con il Vedutismo \u00e8 che i paesaggi sono solo lo sfondo dell'azione umana e sono finalizzati ad essa, ossia la natura non \u00e8 protagonista ed a s\u00e9 stante, tanto che a volte viene creata appositamente dall'artista di modo da adattarsi all'uomo (vedi Mantegna Orazione nell'orto). Anche gli elementi naturali e architettonici non hanno valore reale ma un significato ideale che risulta essere sempre collegato all'uomo. Con il Vedutismo invece per la prima volta il paesaggio viene rappresentato in maniera oggettiva e \u201cscientifica\u201d. Quest'ultima parola risulta essere significativa e aiuta a comprendere come l'arte vedutista (del secondo tipo) si ricolleghi all'ideologia illuminista che si andava diffondendo proprio in quel periodo, secondo cui l'approccio con la realt\u00e0 circostante deve essere di tipo scientifico e oggettivo e il reale compreso con i \u201clumi\u201d della ragione.\nLe opere vedutiste sono molto richieste dalla committenza locale (Venezia) e straniera del tempo proprio per la loro oggettivit\u00e0.\nI motivi di queste richieste sono essenzialmente due:\n\u00c8 evidente che a tali scopi le opere devono essere curate nel dettaglio e devono essere il pi\u00f9 possibile coincidenti con la realt\u00e0 ed \u00e8 per questo motivo che viene utilizzata la \u201ccamera ottica \u201d che faceva arrivare la luce su uno specchio il quale proiettava su una parete l'immagine rovesciata e sfocata che dopo esser stata raddrizzata veniva messa a fuoco su un foglio per poi essere ricalcata in uno schizzo dall'artista di modo da avere proporzioni, distanze e prospettive perfette. Questi schizzi venivano successivamente rielaborati e dipinti in studio. Con la camera ottica non viene meno la personalit\u00e0 e l'originalit\u00e0 dell'artista, ma anzi \u00e8 un aiuto a dir poco necessario al raggiungimento dell'ideale scientifico illuminista, che voleva anche opporsi alla perdita di chiarezza del reale creata dal Barocco e dalla sua eccessivit\u00e0.\nTra i principali artisti del Vedutismo troviamo: Gaspar van Wittel (1653-1736), Luca Carlevarijs (1663-1730), Jan Frans van Bloemen (1662-1749), Antonio Canal, detto Canaletto (1697-1768), Bernardo Bellotto (unico nipote e allievo di Canaletto 1721-1780), Francesco Guardi (1712-1793) e Giovanni Paolo Pannini (1691-1765)."}
{"id": "280187", "revid": "1564499", "url": "https://it.wikipedia.org/wiki?curid=280187", "title": "Publio Decio Mure (console 312 a.C.)", "text": "Membro della gens plebea Decia, fu console romano nel 312, 308, 297 e 295 a.C. e censore nel 304 a.C..\nFu membro di una famiglia che era nota per essersi sacrificata sul campo di battaglia per Roma.\nBiografia.\nPrimo e secondo consolato.\nDecio Mure fu eletto console per la prima volta nel 312 a.C. assieme a Marco Valerio Massimo Corvino. Quando scoppi\u00f2 la guerra con i Sanniti, Mure dovette rimanere a Roma per una malattia e a combattere fu inviato il suo collega. Quando gli Etruschi si unirono in guerra ai Sanniti, il Senato ordin\u00f2 a Mure di nominare un dittatore. Al contrario, Sesto Aurelio Vittore afferma che \"Mure\" ottenne un trionfo sui Sanniti nell'anno del suo primo consolato e che dedic\u00f2 a Cerere il bottino conquistato in battaglia.\n e l'anno successivo fu rieletto console, questa volta assieme a Quinto Fabio Massimo Rulliano. Mentre il suo collega affrontava in guerra i Sanniti, Mure fu incaricato della guerra contro gli Etruschi. Con il suo esercito Decio scorazz\u00f2 in Etruria, costringendo Tarquinia a fornire frumento all'esercito e a chiedere una tregua quarantennale, prendendo alcune rocche dei Volsinii, e ottenendo dalle popolazioni etrusche, il pagamento della paga per i soldati romani per quell'anno.\nNel 306 a.C. Mure fu nominato \"magister equitum\" a fianco del dittatore Publio Cornelio Scipione Barbato, per indire le nuove elezioni consolari, in assenza dei due consoli, impegnati contro i Sanniti.\nNel 304 a.C., Mure e Rulliano furono eletti censori.\nNel 300 a.C. Mure spos\u00f2 con successo la causa dell'apertura del pontificato, fino ad allora accessibile ai soli patrizi, ai plebei in contrapposizione ad Appio Claudio Cieco; sua era la proposta si legge per permettere l'accesso alla carica di pontefice e di augure anche ai plebei. Mure fu uno dei primi quattro plebei ad accedere alla carica, fino ad allora, accessibile solo ai Patrizi.\nTerza guerra sannitica.\nMure divenne console, per la terza volta, nel 297 a.C., con Quinto Fabio Massimo Rulliano. Fabio e Decio condussero i loro eserciti nel Sannio, seguendo due direttrici diverse; Fabio pass\u00f2 attraverso il territorio di Sora, Decio attraverso quello dei Sidicini. L'esercito romano condotto da Mure, riusc\u00ec a sconfiggere un esercito di Apuli, vicino a Maleventum, impedendo che questi si potessero unire agli alleati Sanniti, nella battaglia combattuta, e vinta dai romani guidati da Fabio Massimo, nei pressi di Tifernum. Dopo queste battaglie, i due eserciti romani saccheggiarono il Sannio, senza incontrare restitenza alcuna.\nL'anno successivo gli fu prorogato il comando nel Sannio come proconsole. Decio, approfittando del fatto che il grosso dell'esercito Sannita si fosse diretto in Etruria per ottenere l'alleanza degli Etruschi, mise a ferro e fuoco il Sannio, facendo grandi bottini, ed spugnando le citt\u00e0 di Murgantia, Romulea e Ferentinum. Infine, verso la fine del mandato proconsolare, con il collega Quinto Fabio, intercett\u00f2 un esercito sannita, che aveva fatto razzie nel territorio dei Viscini, sconfiggendolo in campo aperto.\nDecio Mure divenne console, per la quarta volta, nel 295 a.C., con Quinto Fabio Massimo Rulliano, ma nonostante i due, nelle precedenti occasioni avessero agito concordemente, in quest'occasione vennero in contrasto su chi dovesse condurre le operazioni in Etruria. Alla fine il comando venne affidato a Fabio, dopo aver consultato il Senato e il Popolo romano.\nMentre inizialmente Mure fu di stanza nel Sannio, gli eventi del nord imposero che entrambi gli eserciti romani fossero uniti per affrontare il nemico. Quando gli eserciti si scontrarono presso Sentino, Publio Decio Mure comandava l'ala sinistra dell'esercito romano. Affrontate dai Galli, le sue truppe iniziarono a ritirarsi sotto i loro attacchi. Visto lo scompiglio creatosi nella battaglia e temendo l'accerchiamento da parte dei Sanniti, il console recit\u00f2 il complesso rituale della \"devotio\" e si scagli\u00f2 nel pi\u00f9 folto della mischia, per esservi ucciso. La battaglia, termin\u00f2 con la vittoria dei Romani e dei loro alleati Piceni.\nL'episodio famosissimo della \"devotio\" fece s\u00ec che in tempi successivi lo stesso gesto fosse attribuito anche al padre e al figlio, entrambi omonimi. Il padre mor\u00ec nella battaglia del Vesuvio nel 339 a.C. nella guerra contro i Latini, mentre il figlio mor\u00ec sconfitto da Pirro nella battaglia di \"Ausculum\" (Ascoli Satriano) mentre era console nel 279 a.C..\nCritica storica.\nAlcuni storici moderni sostengono che l'unica reale devotio sia stata quella della battaglia di \"Ausculum\" (Ascoli Satriano), mentre quella narrata anche dallo storico romano Livio durante la guerra contro i Sanniti sia una versione rielaborata con elementi leggendari."}
{"id": "280189", "revid": "190914", "url": "https://it.wikipedia.org/wiki?curid=280189", "title": "Meccanismo di Kelvin-Helmholtz", "text": "Il meccanismo di Kelvin-Helmholtz \u00e8 un fenomeno astronomico che avviene quando la superficie di una stella o di un pianeta si raffredda causando di conseguenza una diminuzione della pressione idrostatica, che il corpo celeste compensa comprimendosi per ristabilire l'equilibrio idrostatico. Per la legge della conservazione dell'energia in un sistema isolato, questa compressione genera a sua volta un riscaldamento del nucleo stellare o planetario. \nQuesto meccanismo \u00e8 particolarmente evidente nel caso di Giove e Saturno, nonch\u00e9 nelle stelle nane brune le cui temperature al centro non sono sufficienti ad innescare la fusione nucleare. In base ai calcoli, Giove sembra irradiare attraverso questo meccanismo pi\u00f9 energia di quella che riceve dal Sole, mentre potrebbe non essere cos\u00ec nel caso di Saturno.\nI primi a suggerire l'esistenza di un simile fenomeno furono Lord Kelvin e Hermann von Helmholtz, sul finire del XIX secolo, come ipotesi per spiegare l'origine dell'energia del Sole; oggi sappiamo che il meccanismo genera una quantit\u00e0 di energia di gran lunga troppo esigua per poter essere alla base del funzionamento delle stelle.\nEnergia generata da una contrazione di Kelvin-Helmholtz.\nSecondo l'ipotesi originaria di Kelvin e Helmholtz, l'energia potenziale gravitazionale derivante dalla contrazione del Sole avrebbe fornito energia sufficiente al sostentamento della sua emissione di radiazioni. Assumendo una densit\u00e0 di materia uniforme, possiamo approssimare la stella ad una sfera perfetta costituita da gusci concentrici. L'energia potenziale gravitazionale si pu\u00f2 cos\u00ec trovare mediante un integrale.\nIn meccanica newtoniana l'energia potenziale gravitazionale vale:\nDove G \u00e8 la costante di gravitazione universale, e le due masse sono in questo caso quella del singolo guscio (di spessore dr) e quella contenuta al suo interno, trovata a sua volta come integrale delle masse dei gusci interni. Otteniamo cio\u00e8 che:\nDove R \u00e8 il raggio stellare, ed m(r) \u00e8 la massa contenuta all'interno del raggio r. Sostituiamo ora ad m(r) un prodotto di volume e densit\u00e0, cos\u00ec da poter risolvere l'integrale:\nSe si riformula utilizzando la massa totale della sfera, pari al prodotto di volume e densit\u00e0, si ottiene\nNonostante l'ipotesi arbitraria della presenza di una densit\u00e0 uniforme, questo calcolo pu\u00f2 essere utile per fornire una stima della vita media di una stella a seconda della sua massa e del suo raggio, dividendo il risultato ottenuto per la luminosit\u00e0. Nel caso del Sole ci\u00f2 \u00e8 fonte di ulteriori incertezze, perch\u00e9 la sua luminosit\u00e0 pu\u00f2 ritenersi costante nel tempo soltanto entro certi limiti.\nQui formula_6 \u00e8 la luminosit\u00e0 del Sole. Sebbene questo processo, rispetto alle altre ipotesi avanzate in precedenza sulla produzione di energia all'interno del Sole, possa garantire una vita media considerevolmente pi\u00f9 lunga, il valore trovato \u00e8 comunque assolutamente esiguo rispetto all'et\u00e0 del Sole, attualmente stimata in circa cinque miliardi di anni.\nScoperte successive hanno portato a concludere che l'energia emessa dalle stelle \u00e8 il frutto di reazioni di natura nucleare."}
{"id": "280193", "revid": "767487", "url": "https://it.wikipedia.org/wiki?curid=280193", "title": "Raggio di convergenza", "text": "In analisi matematica, il raggio di convergenza \u00e8 un numero non negativo (non necessariamente finito) associato a una serie di potenze a coefficienti reali o complessi che, intuitivamente, informa sul comportamento globale della serie in materia di convergenza. Pi\u00f9 in dettaglio, il raggio di convergenza misura l'estensione dell'insieme aperto pi\u00f9 grande su cui la serie converge.\nDefinizione.\nSia formula_1 la serie di potenze definita sul campo complesso:\nSia formula_3 l'insieme di convergenza puntuale della serie, ossia\nL'insieme contiene almeno il punto formula_5, dal momento che formula_6; si definisce allora \"raggio di convergenza\" della serie il numero reale:\nTeorema di Abel.\nIl teorema di Abel per le serie di potenze assicura che, se una serie di potenze \u00e8 convergente in un punto della frontiera del suo insieme di convergenza, allora la serie \u00e8 anche continua in quel punto. Una seconda formulazione del teorema garantisce la convergenza uniforme su ogni intervallo compatto contenuto in formula_8, avendo per ipotesi la convergenza puntuale della serie nel punto formula_9."}
{"id": "280195", "revid": "1001457", "url": "https://it.wikipedia.org/wiki?curid=280195", "title": "Nikolai Vasilyevich Gogol", "text": ""}
{"id": "280196", "revid": "1982", "url": "https://it.wikipedia.org/wiki?curid=280196", "title": "Stretto di Sicilia", "text": ""}
{"id": "280207", "revid": "1905889", "url": "https://it.wikipedia.org/wiki?curid=280207", "title": "Agoraphobic nosebleed", "text": ""}
{"id": "280208", "revid": "767487", "url": "https://it.wikipedia.org/wiki?curid=280208", "title": "Fuselolo", "text": "Il fuselolo (dal tedesco \"Fusel\u00f6l\", letteralmente \"olio di scarto\"), detto anche olio di flemma, \u00e8 il prodotto di \"coda\" della distillazione di liquidi alcolici ottenuti per fermentazione, come ad esempio vino, birra e sidro.\n\u00c8 un liquido oleoso \u2013 da cui il nome \u2013 formato principalmente da alcoli pi\u00f9 altobollenti dell'etanolo, che si formano durante la fermentazione in piccole quantit\u00e0 come prodotti secondari. I suoi principali componenti sono\nLa composizione e la quantit\u00e0 della borlanda \u00e8 responsabile del gusto tipico delle bevande alcoliche e dei liquori. A concentrazioni molto alte\u00a0\u2013 in seguito a distillazioni mal condotte\u00a0\u2013 provoca mal di testa, nausea e vomito."}
{"id": "280209", "revid": "124037332", "url": "https://it.wikipedia.org/wiki?curid=280209", "title": "Rivoluzione sessuale", "text": "La rivoluzione sessuale, nota anche come liberazione sessuale, \u00e8 stato un movimento sociale avvenuto attorno al 1968 principalmente nei Paesi occidentali, e modific\u00f2 i tradizionali codici di comportamento relativi alla sessualit\u00e0 e alle relazioni interpersonali. Il cambiamento pi\u00f9 importante avvenuto a seguito di questa rivoluzione, fu l'accettazione del sesso al di fuori delle tradizionali relazioni eterosessuali e monogame (il matrimonio). Oltre al riconoscimento del sesso prematrimoniale come socialmente accettabile a differenza di prima, seguirono l'introduzione del divorzio, l'abrogazione del reato di adulterio e del delitto d'onore, la normalizzazione della contraccezione e della pillola, il cambiamento della morale riguardo alla nudit\u00e0 pubblica, all'accettazione dell'omosessualit\u00e0 e della pornografia, alla possibilit\u00e0 di forme alternative di sessualit\u00e0 e alla legalizzazione dell'aborto.\nLa liberazione sessuale avvenne dopo che termin\u00f2 la prima ondata femminista (1900-1960), e coincise con il periodo della seconda ondata femminista (1960-1980).\nStoria.\nLa rivoluzione sessuale interess\u00f2 le societ\u00e0 occidentali del secondo dopoguerra a cominciare dagli Stati Uniti negli anni cinquanta e s\u2019introdusse in Italia negli anni sessanta. I soggetti promotori della rivoluzione sessuale furono i movimenti giovanili di protesta, che misero in discussione istituzioni come la famiglia e valori considerati caduchi e \u201cborghesi\u201d quali la fedelt\u00e0, la verginit\u00e0, il matrimonio, la presa di coscienza dei propri diritti ed esigenze delle nuove generazioni femminili, la cultura modernizzante e consumistica del neocapitalismo industriale negli anni del boom economico. Le scoperte mediche e scientifiche concernenti i metodi anticoncezionali e abortivi, posero le premesse per il controllo da parte delle donne della sfera della procreazione separandola dalla sessualit\u00e0. \nLa possibilit\u00e0 di controllare le nascite consent\u00ec alla donna di recuperare una sessualit\u00e0 indipendente dalla riproduzione, di rapportarsi in modo nuovo col proprio partner, di scoprire e conoscere il proprio corpo, affermandosi sempre pi\u00f9 come soggetto autonomo e indipendente. Gli anni del boom introdussero in Italia profondi cambiamenti strutturali sintetizzabili nel passaggio da una societ\u00e0 ancora prevalentemente agricola ad una industriale. La struttura sociale e la societ\u00e0 civile furono attraversate e ridefinite dalla migrazione interna, dall\u2019inurbamento, dall\u2019emergere di nuovi sistemi associativi e produttivi, dallo scadere dell\u2019autorit\u00e0 parentale, dalla ristrutturazione della famiglia, che predisposero e favorirono mutamenti culturali, di valori e di costume a partire dalla nuova consuetudine alle vacanze, all\u2019uso del tempo libero, al permissivismo che inizi\u00f2 a diffondersi fagocitato da nuove forme di consumo.\nLa scolarizzazione di massa, l\u2019inurbamento, la diffusione dei mezzi privati di trasporto offrivano ai giovani opportunit\u00e0 nuove per stare assieme, ricavarsi nuovi spazi di libert\u00e0 che favorivano la possibilit\u00e0 di contatti amorosi, prima e fuori del matrimonio o dal fidanzamento ufficiale. Le citt\u00e0 garantivano maggiore anonimato, veniva meno il controllo sociale esercitato sull\u2019individuo dalla comunit\u00e0.\nSul finire degli anni sessanta la frattura generazionale all\u2019interno del mondo femminile era evidente. \nCi fu cos\u00ec un aumento degli incontri sessuali tra ragazzi/e non sposati. I tassi di matrimonio sono diminuiti in modo significativo in questo periodo di tempo. Il numero degli americani non sposati di et\u00e0 compresa tra venti e ventiquattro \u00e8 pi\u00f9 che raddoppiato, passando da 4,3 milioni nel 1960 a 9,7 milioni nel 1976. Uomini e donne cercarono di rimodellare il matrimonio instillando nuove istituzioni di matrimonio aperto, scambio di coniugi, oscillazioni e sesso in comune. Ci fu un'introduzione del sesso occasionale durante la rivoluzione a un livello mai visto o sentito prima. I Paesi occidentali acquisirono una serie di costumi rilassati e con il contributo del sesso prematrimoniale in aumento e lo sviluppo del controllo delle nascite, il sesso occasionale tra adulti divent\u00f2 molto popolare.\nUna delle cause suggerite della rivoluzione sessuale degli anni 1960 \u00e8 stata lo sviluppo della pillola anticoncezionale nel 1960, che ha dato alle donne l'accesso a una contraccezione facile e affidabile. Un'altra probabile causa era un enorme miglioramento dell'ostetricia, riducendo notevolmente il numero di donne che morivano a causa della gravidanza, aumentando cos\u00ec l'aspettativa di vita delle donne. Una terza causa, pi\u00f9 indiretta, era il gran numero di bambini nati negli anni '40 e nei primi anni '50 in tutto il mondo occidentale - la \"generazione del baby boom\" - molti dei quali sarebbero cresciuti in condizioni relativamente prospere e sicure, all'interno di una classe media in aumento e con un migliore accesso all'istruzione, e quindi crebbero con una visione pi\u00f9 laica della vita. Con il loro peso demografico e il loro background sociale ed educativo sono arrivati a innescare un cambiamento nella societ\u00e0 verso atteggiamenti pi\u00f9 permissivi e informali.\nIn un articolo del 2004, Alan Petigny sostenne che una causa specifica non pu\u00f2 essere selezionata per questo grande fenomeno. La scrittrice femminista francese Simone de Beauvoir era particolarmente convinta che l'emancipazione economica della donna contribu\u00ec notevolmente a innescare questo cambiamento.\nFemminismo e liberazione sessuale.\nIn concomitanza con la seconda ondata femminista iniziato all'inizio degli anni '60, il movimento per la liberazione sessuale fu aiutato dagli ideologi femministi nella loro reciproca lotta per sfidare le idee tradizionali riguardanti la sessualit\u00e0 femminile. L'eliminazione di un'indebita preferenza verso gli uomini e l'oggettivazione delle donne, nonch\u00e9 il sostegno al diritto delle donne di scegliere i loro partner sessuali liberi da interferenze o giudizi esterni (\"amore libero\") erano i principali obiettivi associati alla liberazione sessuale dal punto di vista femminista. Molti pensatori femministi credevano che l'affermazione del primato della sessualit\u00e0 sarebbe stato un passo importante verso il fine ultimo della liberazione delle donne, cos\u00ec le donne furono esortate ad avviare avances sessuali, a fare sesso e a sperimentare nuove forme di sessualit\u00e0.\nI movimenti femministi hanno insistito e si sono concentrati sulla liberazione sessuale per le donne, sia fisica che psicologica. La ricerca del piacere sessuale per le donne era l'ideologia centrale, che in seguito avrebbe posto le basi per l'indipendenza femminile.\nIl movimento delle donne ha ridefinito la sessualit\u00e0, riconoscendo l'importanza del desiderio sessuale e dell'orgasmo delle donne. \"The Myth of the Vaginal Orgasm (Il mito dell'orgasmo vaginale),\" un saggio di Anne Koedt del 1968, illustra una comprensione dell'anatomia sessuale di una donna compresa la prova dell'orgasmo clitorideo, argomentando contro le \"\"supposizioni di Freud delle donne come appendice inferiore all'uomo, e il suo conseguente ruolo sociale e psicologico\".\" Freud sosteneva che la frigidit\u00e0 femminile - l'incapacit\u00e0 di raggiungere l'orgasmo vaginale - era una forma di nevrosi, riconducibile a una fissazione alla fase puberale. In realt\u00e0, come riporta la Koedt, \"\u00abla vagina non \u00e8 un'area altamente sensibile e non \u00e8 congegnata per raggiungere l'orgasmo. \u00c8 la clitoride il centro della sensibilit\u00e0 sessuale e l'equivalente femminile del pene\u00bb.\" E come il pene \u00e8 l'unica area sessualmente sensibile dell'uomo, nella donna \"\u00abc'\u00e8 una sola area di acme sessuale, anche se ci sono molte aree di sollecitazione sessuale: quell'area \u00e8 il clitoride\u00bb\" che nel rapporto sessuale convenzionale non viene sufficientemente stimolata e la donna sembra \u00abfrigida\u00bb. Che le cose stiano effettivamente in questo modo era del resto gi\u00e0 stato dimostrato da decenni da studi d'istologia e di sessuologia, passati inosservati, per la loro stessa natura, all'opinione pubblica. \nSebbene la questione della libert\u00e0 sessuale debba essere o meno una questione femminista \u00e8 attualmente un argomento molto discusso, il movimento femminista si definisce apertamente come il movimento per l'uguaglianza sociale, politica ed economica di uomini e donne. Anche i movimenti femministi sono coinvolti nella lotta contro il sessismo e poich\u00e9 il sessismo \u00e8 una nozione molto complessa, \u00e8 difficile separare la critica femminista verso il sessismo dalla sua lotta contro l'oppressione sessuale.\nIl movimento femminista ha contribuito a creare un clima sociale in cui le donne e le persone LGBT sono sempre pi\u00f9 in grado di essere aperte e libere con la loro sessualit\u00e0, che ha permesso una liberazione spirituale di sorta per quanto riguarda il sesso. Piuttosto che essere costretti a nascondere i loro desideri o sentimenti sessuali, le donne e le persone LGBT hanno guadagnato e continuano a guadagnare maggiore libert\u00e0 in questo settore. Di conseguenza, il movimento femminista per porre fine all'oppressione sessuale ha contribuito e continua a contribuire direttamente al movimento di liberazione sessuale.\nAgli inizi degli anni '90, negli Stati Uniti scoppiarono le guerre sessuali femministe (detta anche terza ondata femminista) dovute a disaccordi sulla prostituzione e sul BDSM, oltre che sulla sessualit\u00e0 in generale.\nSesso esplicito sullo schermo.\nIl sesso esplicito sullo schermo, e con esso l'accettazione del nudo da parte di uomini e donne sulla scena, divenne la norma in diversi Paesi europei e nordamericani verso la fine del XX secolo. Ci fu una involuzione patriarcale con il ritorno della visione della donna oggetto sessuale del maschio, con locali specializzati nello spogliarello e nella \"lap dance\" si diffusero rapidamente; le famose conigliette di \"Playboy\" iniziarono questo trend. Sempre in questo periodo, si diffuse la pornografia. \nIn Italia, la pornografia cominci\u00f2 a essere maggiormente tollerata a partire dalla seconda met\u00e0 del XX secolo; rientravano nel filone di questa maggiore tolleranza anche film non propriamente pornografici come quelli della commedia sexy all'italiana, che ebbero capillare diffusione e che mostravano scene di nudo. A differenza che in altri Paesi, in Italia non ci furono modifiche legislative vere e proprie che decretarono questa maggiore accettazione. Piuttosto ci fu un orientamento \"moderno\" della giurisprudenza che interpret\u00f2 diversamente l'articolo 528 del Codice penale, restringendo la definizione di \"scritti, disegni, immagini o atti osceni\".\nCritiche.\nAlcuni studiosi definiscono questa come un\u2019epoca di edonismo e decadenza morale; anche il problema della bassa natalit\u00e0, che affligge i Paesi occidentali contemporanei, sarebbe frutto della rivoluzione sessuale."}
{"id": "280210", "revid": "1305772", "url": "https://it.wikipedia.org/wiki?curid=280210", "title": "Delfino (disambigua)", "text": ""}
{"id": "280215", "revid": "536103", "url": "https://it.wikipedia.org/wiki?curid=280215", "title": "Doppio sogno", "text": "Doppio sogno (titolo originale tedesco \"Traumnovelle\") \u00e8 un romanzo breve, o novella, di Arthur Schnitzler scritto nel 1925; la prima edizione ufficiale tedesca \u00e8 del 1926. La traduzione letterale del titolo dal tedesco \u00e8 \"Novella del sogno\". L'autore inizialmente voleva chiamarlo \"Doppelnovelle\" (\"Doppia novella\"), titolo che rimase fino al 1924.\n\"Doppio Sogno\" si inserisce nell'estetica del decadentismo viennese di inizio secolo XX; racconta la crisi che colpisce una giovane coppia borghese nella Vienna degli anni venti, il medico Fridolin e la moglie Albertine; sar\u00e0 quest'ultima a compiere, tramite il sogno che rappresenta il climax della storia, una sorta di viaggio liberatorio negli abissi della coscienza. La crisi della coppia borghese, con l'incomunicabilit\u00e0 del matrimonio che turba l'equilibrio uomo/donna, per Schnitzler \u00e8 emblematica della crisi dell'individuo di fronte alla realt\u00e0 dell'esistenza.\nTrama.\nIl medico Fridolin ha sposato la giovane Albertine ed hanno una figlia.\nUna sera, dopo un ballo in maschera nel corso del quale a entrambi sono state rivolte profferte amorose, tornano a casa carichi di un'insolita eccitazione e trascorrono una notte di insolita passione. Il giorno dopo tra loro qualcosa \u00e8 cambiato, e la sera, dopo aver messo a letto la figlioletta, iniziano ad analizzare i sentimenti e i desideri della notte precedente. In conseguenza delle audaci confessioni della giovane moglie sui suoi sogni e desideri prima del matrimonio e nel corso del fidanzamento, Fridolin comincia a provare verso di lei dei sentimenti ambivalenti, soprattutto dopo che Albertine gli racconta di un giovane, conosciuto durante una vacanza in Danimarca, a cui, se glielo avesse chiesto, si sarebbe certamente concessa.\nLa sincerit\u00e0 apparentemente ingenua di Albertine spinge Fridolin, forse un po' per ripicca, a una confessione simile. Le racconta di una ragazza giovanissima, forse quindicenne, con cui aveva avuto un eccitante scambio di occhiate, e che aveva suscitato in lui una forte eccitazione, sempre durante la vacanza danese.\nI due decidono di raccontarsi sempre in futuro gli accadimenti di quel genere.\nIn quel momento Fridolin viene chiamato al capezzale di un paziente, un consigliere. Quando arriva all'appartamento, Fridolin trova il consigliere gi\u00e0 morto. La figlia e devota infermiera del consigliere \u00e8 stremata dal dolore, e, forse proprio perch\u00e9 ha abbassato le difese, all'improvviso confessa il suo amore per Fridolin. Appena fatta questa dichiarazione, arriva il suo fidanzato, in compagnia di alcuni parenti del morto. \nFridolin \u00e8 lieto di andarsene, ma non ha alcuna fretta di tornare a casa. Cammina per le strade finch\u00e9, come per caso, incontra una prostituta che lo abborda. La segue nella sua stanza, ma la giovinezza della ragazza e un certo disgusto lo trattengono dal fare l'amore con lei. Tuttavia ancora non ha voglia di tornare a casa, ed entra in un caff\u00e8 di terza categoria in cui sta suonando un pianista. Presto nota un uomo seduto al tavolino di fronte, e riconosce in lui un certo Nachtigall, un\nsuo ex compagno di universit\u00e0 che, dopo aver abbandonato lo studio della medicina, si era fatto conoscere per il suo modo di fare sconsiderato (si era guadagnato, ricorda Fridolin, un'ingiuria antisemita da un banchiere ebreo nella cui casa si era comportato male).\nI due uomini bevono qualcosa insieme e iniziano a rivangare il passato. Presto Nachtigall eccita la curiosit\u00e0 di Fridolin accennando a quello che \u00e8 in procinto di fare. Per guadagnarsi da vivere, Nachtigall suona il piano in casa di certi ricchi, molto tardi la notte, nel corso di quelle che hanno tutta l'apparenza di raffinatissime orge. Talmente scandalosa \u00e8 la condotta dei presenti che Nachtigall suona con gli occhi bendati. Pu\u00f2 solo indovinare quello che accade, ma - si suppone - per\nlui varrebbe la pena di rischiare la vita pur di vedere qualcosa. \nFridolin vuole assolutamente sapere come fare ad entrare e scopre che \u00e8 sufficiente conoscere la parola d'ordine. Nachtigall dice che una carrozza passer\u00e0 a prenderlo e lo condurr\u00e0 a un indirizzo che non conosce. Gli ospiti all'orgia saranno tutti in costume e maschera. Fridolin corre a un vicino negozio di costumi teatrali - dove, per caso, una volta ha fatto una visita medica - con l'intenzione di\nessere di ritorno in tempo per farsi confidare la parola d'ordine da Nachtigall, la cui riluttanza a rivelarla non sembra molto ferma.\n\u00c8 tardissimo, ma il costumista, un ambiguo personaggio di nome Gibiser, vive sul posto. Fridolin lo persuade ad affittargli un travestimento da monaco e, mentre vanno a prenderlo, si accorge della presenza di due uomini apparentemente intenzionati ad approfittare sessualmente della \u00abfiglia\u00bb di Gibiser, una ragazza mentalmente ritardata ma dal dolce seno che ricorda la ragazzina che aveva eccitato Fridolin in Danimarca. Fridolin, indignato ma anche eccitato da quella tentatrice ritardata, mette in guardia Gibiser dalle conseguenze del prostituire una minorenne. Poi, con il saio da monaco e la mascherina, corre a cercare Nachtigall, che gli comunica la parola d'ordine: \u00abDanimarca\u00bb.\nImmediatamente ferma una vettura e segue la carrozza di Nachtigall fino alla sua segreta destinazione. Mentre la carrozza si avvicina a una villa fuori citt\u00e0 Fridolin \u00e8 nervoso, ma risoluto a portare a termine la sua avventura. Percorre il vialetto d'accesso e si unisce agli altri invitati in maschera che stanno entrando. La parola d'ordine \u00abDanimarca\u00bb pare sufficiente a dissipare i sospetti. Si ritrova cos\u00ec tra uomini e donne di grande bellezza che hanno l'aria di riconoscersi l'un l'altro, in qualche modo, il diritto di essere presenti. Una donna sembra invece intuire che Fridolin \u00e8 un intruso, e gli consiglia di andarsene prima che sia troppo tardi. Ma lui preferisce affrontare la propria sorte.\nImmaginando di farla franca, ignora un altro deciso avvertimento da parte della bella donna che, per qualche motivo, si preoccupa per lui. Dopo un momento di trambusto tutte le donne sono nude. Mentre Fridolin prende sempre pi\u00f9 coscienza del suo isolamento, due gentiluomini gli si avvicinano con aria minacciosa e gli chiedono la parola d'ordine. Fridolin ripete \u00abDanimarca\u00bb, ma loro gli dicono che quella \u00e8 la parola d'ordine per entrare e che ce n'\u00e8 un'altra per la casa. Finge allora di averla dimenticata, ma i due non sembrano gradire la sua risposta.\nFridolin viene portato in una stanza laterale in cui ci sono solo uomini. Si ritrova cos\u00ec minacciato da una folla ostile. Un uomo prende in mano la situazione e gli ingiunge di togliersi la maschera e di dichiarare chi egli sia. Fridolin dice che lo far\u00e0 solo se lo faranno anche gli altri, ma gli uomini non accettano. Sembra sul punto di essere picchiato, o addirittura ucciso, quando la bella donna che in precedenza lo aveva supplicato di andarsene entra nella stanza. Affrontando gli uomini da sola, offre, o meglio chiede che Fridolin venga risparmiato e che possa essere punita lei al suo posto. \nFridolin dapprima rifiuta ma, non potendo impedire il gesto sacrificale della bella donna, \u00e8 trascinato via e caricato su una carrozza che si allontana a tutta velocit\u00e0. La carrozza procede cos\u00ec rapida, e con tanta temerariet\u00e0, che Fridolin cerca di aprire le portiere per scendere, ma inutilmente. Infine viene lasciato in un luogo vicino a casa e, confuso ed esausto, ritorna dalla moglie, che in quel momento si sta svegliando da un sogno.\nDopo aver nascosto il saio in un armadio, si corica accanto ad Albertine, che gli racconta la puntata successiva della sua onirica vita erotica. Fridolin intanto \u00e8 ancora ossessionato dalla donna che, a quanto sembra, ha preso su di s\u00e9 i suoi peccati, e si domanda se non sia stata tutta una farsa. Albertine gli narra il lungo inquietante sogno da cui si \u00e8 appena destata, rendendo furibondo Fridolin con la sua franca descrizione di come il suo amante danese l'abbia amata in una scena di amore di gruppo. Mentre sta godendosi uno sfrontato rapporto sessuale con il suo amante, in qualche modo Albertine vede che suo marito viene arrestato in una citt\u00e0 situata molto pi\u00f9 in basso rispetto al luogo in cui si trova lei. Le stava comprando degli oggetti di lusso che lei non desidera. E anche mentre lui viene frustato e sembra sul punto di essere crocifisso, l'atteggiamento di Albertine,\nnel sogno, si mantiene pi\u00f9 sprezzante che addolorato.\nIl lungo resoconto dell'indifferenza della moglie di fronte alla sua umiliazione e morte imminente genera in Fridolin un nuovo moto di indignazione. \u00c8 come se l'infedelt\u00e0 di Albertine nel sogno fornisse una giustificazione alla sua decisione di ritrovare la donna che si \u00e8 offerta volontariamente di essere punita o uccisa al suo posto.\nFridolin dorme un sonno agitato fino al mattino presto. Poi, lasciando la moglie, si reca all'ospedale, dove conduce le sue visite con la dovuta diligenza. Appena possibile per\u00f2 si precipita al sordido albergo in cui alloggia Nachtigall. Il portiere gli dice che il pianista \u00e8 gi\u00e0 andato via. Due uomini sono venuti a prenderlo verso un'ignota destinazione.\nFridolin riporta il saio da monaco al costumista. Evidentemente Gibiser non ha dato ascolto ai suoi avvertimenti, dato che uno dei pedofili della notte precedente sta uscendo proprio in quel momento dal negozio, con un atteggiamento in cui non si indovinano n\u00e9 vergogna n\u00e9 scuse.\nFridolin affitta una carrozza e riesce a ritrovare la casa in cui ha avuto luogo il ballo in maschera. Non fa in tempo ad arrivare alla porta, che dalla casa esce un servitore con un ultimo avvertimento di abbandonare le ricerche.\nFridolin torna in citt\u00e0, frustrato, ma ancora deciso a risolvere il mistero e determinato ad approfittare di tutte le opportunit\u00e0 sessuali che in precedenza ha disdegnato. Tuttavia, quando va a trovare la figlia del consigliere la trova poco appetibile e poco disponibile; \u00e8 in procinto di lasciare la citt\u00e0 con il suo fidanzato, e non vedr\u00e0 mai pi\u00f9 Fridolin. Invece la giovane prostituta, a cui Fridolin porta in elemosina un pacchettino di cibo sostanzioso, \u00e8 stata portata in ospedale: ha la sifilide o la tubercolosi e per qualche tempo non torner\u00e0 a casa, gli dice un'altra prostituta i cui approcci non lo conquistano.\nInfine Fridolin legge sul giornale del misterioso avvelenamento di una \u00abbaronessa\u00bb in un albergo signorile a cui aveva fatto ritorno, a tarda notte, accompagnata da due uomini. \u00c8 stata portata in ospedale in stato di incoscienza. Non c'\u00e8 alcuna prova che si tratti della stessa donna, ma il medico salta alla conclusione che la coincidenza \u00e8 in s\u00e9 una prova. Si precipita dapprima all'ospedale, dove viene a sapere che la donna \u00e8 morta, e poi all'obitorio, dove in qualit\u00e0 di medico gli \u00e8 permesso accedere ai cadaveri - tra i quali, naturalmente, c'\u00e8 quello della baronessa. Fridolin esamina il corpo senza raggiungere la certezza di trovarsi di fronte a ci\u00f2 che rimane della bellezza che si \u00e8 sacrificata per salvarlo. Nondimeno egli \u00e8 quasi eccitato dal fascino del corpo femminile disteso di fronte a lui. Si china sulla donna, ma viene richiamato all'ordine dal patologo in servizio all'obitorio, che, mentre Fridolin si allontana, gli chiede se fosse lei. Il medico esita e poi annuisce in silenzio.\nUna volta uscito, si rende conto che la sua avventura volge al termine. Torna a casa. Sul cuscino, accanto alla moglie addormentata, che \u00e8 di nuovo a letto, vede con orrore la mascherina affittata da Gibiser e racconta allora ad Albertine tutta la storia, come se fosse l'unico modo per salvare il loro matrimonio. \nAlla fine le domanda: \"Che dobbiamo fare, Albertine?\". Lei sorride, e dopo una breve esitazione risponde \"Ringraziare il destino, credo, di essere usciti incolumi da tutte le nostre avventure ... da quelle vere e da quelle sognate\".\nSonnecchiando uno accanto all'altra, marito e moglie sembrano riconciliati e vengono svegliati dalla luce del sole e dal riso della figlioletta.\nCritica.\nQuesta \"Traumnovelle\" fu scritta tra il 1921 e il 1925, anche se era gi\u00e0 stata abbozzata diversi anni prima, nel 1907. La conoscenza reciproca con Sigmund Freud e il fatto che Schnitzler conoscesse \"L'interpretazione dei sogni\" non autorizzano a ipotizzare una qualsiasi dipendenza del racconto dagli scritti del padre della psicoanalisi. Anzi, il primo a mettersi in contatto con il concittadino fu proprio Freud, nel 1922:\n\u00c8 Freud quindi a riconoscere al narratore doti di indagatore della psiche umana, anche se l'ammirazione e il riconoscimento sono reciproci:\nIl concetto al quale \"Doppio sogno\" fa riferimento non \u00e8 tratto dalla teoria psicoanalitica, \u00e8 anzi un conio dell'autore: si tratta del \u00abmedioconscio\u00bb (\"Mittelbewusstsein\", o anche \"Halbbewusstsein\"),\nRiduzioni teatrali.\nDalla novella di Schnitzler \u00e8 stato anche tratto uno spettacolo teatrale scritto e diretto da Giancarlo Marinelli, portato in tour tra il 2015 e il 2016 nei teatri italiani."}
{"id": "280217", "revid": "670021", "url": "https://it.wikipedia.org/wiki?curid=280217", "title": "Gabella", "text": "Il termine gabella (dall'arabo dialettale \"gab\u0113la\", variante di \"qab\u0101la\", 'versamento', passando per il latino medievale \"gabulum\") indicava nel medioevo varie forme di contribuzione tributaria, ma in particolare venne utilizzato per le imposte solitamente indirette sugli scambi e sui consumi di merci.\nLa riscossione era affidata ad esattori detti gabellieri, ufficiali pubblici oppure privati che ricevevano l'incarico in appalto.\nTipologie.\nLe gabelle venivano applicate generalmente ai beni di consumo, in particolar modo i generi alimentari. L'esempio pi\u00f9 comune era la gabella sul sale istituita a partire dal XIV secolo, che colpiva duramente la popolazione dato che serviva alla conservazione del cibo, rendendo quest'imposta aspramente detestata.\nEsistevano anche altre tipologie di gabelle, come quella \"delle bestie\", ovvero un'imposta sul bestiame; Oppure la gabella del fondaco, che indicava nel Regno di Sicilia sotto Federico II di Svevia un dazio commerciale. Inoltre poteva indicare un'imposta sui trasferimenti di capitale, e prendevano il nome di \"gabella emigrationis\" se colpiva un emigrante o \"gabella hereditatis\" per trasferimenti o eredit\u00e0 in denaro.\nSignificati traslati.\nIn Italia meridionale era usato per il contratto della raccolta delle olive (\"gabella delle olive\"). A Bologna sotto il pontificato di Giulio III venne emessa una moneta detta \"Gabella\", in quanto il suo valore corrispondeva all'importo daziario cittadino.\nPoteva altres\u00ec indicare il luogo stesso in cui venivano versati questi tributi, oppure uffici particolari come la Gabella senese. \nRegno di Francia.\nIn Francia una delle imposte pi\u00f9 conosciute era la gabella sul sale, tra le pi\u00f9 odiate, oltre che una delle meno equamente distribuite. Nonostante la disapprovazione di numerosi riformatori, fu solo nel 1790 che l'imposta venne abolita, per decisione dell'Assemblea nazionale costituente. Dopo un fugace riapparire sotto Napoleone Bonaparte, cadde in disuso e venne definitivamente soppressa nel 1945.\nImposta d'origine romana, era stata riaffermata tra XII e XIII secolo dalla Corona: gi\u00e0 istituita come provvedimento temporaneo da Luigi IX nel 1246, poi ripresa da Filippo IV nel 1286, la gabella divenne permanente sotto il regno di Filippo VI che la estese a tutto il reame con ordinanza del 20 marzo 1343, ed il sale divenne cos\u00ec monopolio di Stato.\nPoco prima (1342), erano stati istituiti i \"greniers \u00e0 sel\", insieme magazzini d'ammasso cui i produttori erano obbligati a vendere il sale a prezzo imposto, e tribunali incaricati di giudicare le violazioni alla gabella.\nRiscossione.\nCome per molte tasse ed imposte durante l'Ancien R\u00e9gime, la riscossione della gabella era sovente appaltata ad intermediari (\"fermiers\") che ne versavano i proventi al re dopo aver riscosso le somme dovute dalla popolazione.\nJean-Baptiste Colbert affid\u00f2 la riscossione ad una societ\u00e0 di appaltatori, \"La Ferme\" o \"Gabelle\", che cre\u00f2 un'unica centrale di riscossione al posto degli antichi \"greniers \u00e0 sel\", con un'articolazione in circoscrizioni provinciali. \"La Ferme\" pagava al re una somma fissa, rifacendosi a sua volta sui contribuenti, con ampia autonomia: per massimizzare il profitto stabil\u00ec che nei \"pays\" di \"grande gabelle\", ogni contribuente non era libero di acquistare la quantit\u00e0 di sale a lui necessaria, bens\u00ec era tenuto ad acquistarne una quantit\u00e0 minima prefissata. I funzionari e le istituzioni caritatevoli, invece, godevano del diritto di \"franc sal\u00e9\", acquistavano cio\u00e8 il sale al netto di imposte; potevano anzi ricevere il controvalore in denaro del sale che non utilizzavano.\nPays de gabelle.\nLa percezione - e l'applicazione - della gabella non era uniforme. Variava infatti da \"pays\" a \"pays\" (ordinanza del maggio 1680 di Colbert). La legislazione delle gabelle ripartiva la Francia in sei suddivisioni:"}
{"id": "280220", "revid": "17654", "url": "https://it.wikipedia.org/wiki?curid=280220", "title": "Traumnovelle", "text": ""}
{"id": "280221", "revid": "3831", "url": "https://it.wikipedia.org/wiki?curid=280221", "title": "Barclaino", "text": ""}
{"id": "280226", "revid": "13833", "url": "https://it.wikipedia.org/wiki?curid=280226", "title": "Franco-provenzale", "text": ""}
{"id": "280227", "revid": "287204", "url": "https://it.wikipedia.org/wiki?curid=280227", "title": "Ali Agca", "text": ""}
{"id": "280229", "revid": "396099", "url": "https://it.wikipedia.org/wiki?curid=280229", "title": "Distillato", "text": "Un distillato, o acquavite, \u00e8 una bevanda spiritosa derivata dalla distillazione di un liquido zuccherino fermentato, generalmente di origine vegetale: cereali, radici e tuberi amidacei, frutti, o vino.\nGeneralit\u00e0.\nDal punto di vista tecnico i distillati fanno parte delle cosiddette bevande spiritose ovvero bevande alcoliche con caratteristiche organolettiche particolari e un titolo alcolometrico minimo di 15%\u00a0vol. Le bevande spiritose sono prodotte sia direttamente mediante distillazione, macerazione o aggiunta di aromi, sia mediante miscelazione di una bevanda spiritosa con un'altra bevanda, con alcol etilico di origine agricola o con taluni distillati.\nDi fatto nella categoria bevande spiritose oltre alle acquaviti vi sono compresi i liquori, che sono miscele di alcool o altri distillati con acqua, zucchero e sostanze aromatiche diverse, nonch\u00e9 gli amari.\nTeoricamente un distillato si pu\u00f2 ricavare da qualunque materia zuccherina fermentabile. Tuttavia le materie prime pi\u00f9 usate per la produzione di distillati sono:\nEsistono innumerevoli altri distillati prodotti con i pi\u00f9 diversi fermentati, anche di origine animale, spesso di uso estremamente locale.\nOrigini.\nLa tecnica distillatoria era gi\u00e0 nota ai babilonesi ed agli antichi egizi che distillavano il vino ed il sidro. Essa fu conosciuta dai greci, che la usavano per ricavare acqua dolce dal mare, ma non per gli alcolici; la distillazione era patrimonio dei sacerdoti e di pochi adepti in Egitto durante l'epoca ellenistica romana, e venne trasmessa agli arabi. La diffusione dei distillati in occidente inizi\u00f2 intorno al X secolo grazie alla Scuola medica salernitana che riprese le tecniche insegnate dai medici arabi andalusi, estraendo l'acquavite dal vino, dapprima solo per uso medicinale.\nSchema produttivo.\nIl processo produttivo pu\u00f2 essere sintetizzato con i seguenti passaggi:\nPreparazione del mosto.\nLa prima fase consiste nella preparazione del mosto da sottoporre a successiva fermentazione da parte dei lieviti. Se la materia prima \u00e8 composta da zuccheri semplici come il glucosio o il fruttosio sar\u00e0 sufficiente schiacciarla o macinarla, in modo da ottenere un mosto estremamente zuccherino e gi\u00e0 fermentabile. Se partiamo invece da materie prime ricche di amido, come i cereali o le patate, dobbiamo effettuare un processo per rendere questo zucchero complesso fermentabile.\nL'amido \u00e8 composto da lunghe catene di glucosio, anche ramificate, deve quindi subire l'azione di enzimi specifici che possono essere gi\u00e0 presenti nell'alimento (endogeni) oppure aggiunti (esogeni).\nSuccessivamente a questo processo, analogo a quello di maltaggio per la produzione della birra, si procede alla fermentazione mediante l'aggiunta di lieviti selezionati.\nFermentazione.\nAggiungendo dei lieviti \"Saccharomyces cerevisiae\" (saccaromiceti) in tre o quattro giorni si ottiene circa il 12% di alcol etilico ed altre sostanze.\nDistillazione.\nLa distillazione \u00e8 un procedimento fisico che consente la separazione dei componenti volatili di un fermentato in base al loro diverso punto di ebollizione. In questo modo si pu\u00f2 concentrare l'alcol etilico presente nel fermentato e si selezionano le sostanze desiderabili del distillato scartando quelle sgradevoli o inutili.\nLa distillazione pu\u00f2 essere continua (alambicco a colonna o discontinua (alambicco a caldaia).\nNella distillazione discontinua il carico, detto cotta, viene scaricato una volta che si \u00e8 esaurito; successivamente si ricarica la caldaia con nuovo fermentato. Questo tipo di distillazione viene eseguita in alambicchi di rame con il collo detto a cigno ed utilizzata per la produzione di whisky di malto, cognac, brandy, grappe, calvados, ed in genere per i distillati di maggior pregio.Nella distillazione continua la colonna di distillazione viene alimentata ininterrottamente dal fermentato, ed il distillato viene continuamente estratto. Essa viene impiegata per la produzione di vodka, grappa, brandy, gin, rum, tequila, whisky di cereali, e per la produzione industriale di alcol buon gusto.\nNella distillazione si separano dapprima le frazioni pi\u00f9 volatili (acetaldeide ed altri acetati) che costituiscono la cosiddetta \"testa\", poi la frazione nobile (il \"cuore\") costituita dall'alcol etilico, ed infine si eliminano i composti pi\u00f9 pesanti che vaporizzano a temperature pi\u00f9 elevate dei precedenti, cio\u00e8 la \"coda\", che contiene composti artefici di valori organolettici scarsi se non sgradevoli.\nAlambicco.\nLo strumento per ottenere un distillato \u00e8 il distillatore o alambicco.\nGli alambicchi per la produzione di distillati possono essere:\nAlambicco discontinuo.\nSi compone di:\nIl riscaldamento del prodotto da distillare nella caldaia pu\u00f2 avvenire:\nAlambicco continuo.\nSi compone di due alte colonne di distillazione (analizzatore-rettificatore).Il funzionamento dell'alambicco continuo pu\u00f2 essere suddiviso in sei fasi:\nStabilizzazione.\nMolti distillati hanno bisogno di un breve riposo in acciaio o direttamente in bottiglia per armonizzarsi ed avere dei sapori meno pungenti ed aggressivi, ancora presenti quando appena usciti dall'alambicco.\nI distillati subiscono una riduzione del grado alcolico tramite la miscelazione con acqua distillata, ed una stabilizzazione attraverso la refrigerazione a circa -10\u00a0\u00b0C in modo da far precipitare le sostanze pi\u00f9 pesanti, causa spesso di torbidit\u00e0; infine vengono filtrati.\nTalvolta vengono additivati di zucchero per un tocco di morbidezza, mentre l'aggiunta di caramello o zucchero bruciato ne influenza il colore, per far apparire invecchiati i distillati giovani.\nInvecchiamento.\nI distillati come il whisky, il cognac o l'armagnac devono essere invecchiati in botti di legno secondo il disciplinare di produzione, per le grappe invece l'uso \u00e8 facoltativo. La cessione di sostanze da parte delle botti fa s\u00ec che i distillati si arricchiscano degli aromi del legno. \n Questi dipendono dalla qualit\u00e0 dei legni, dalla tostatura delle botti, oltre che dal grado di umidit\u00e0 dei locali e dalle condizioni ambientali in cui riposa il distillato. L'invecchiamento pu\u00f2 raggiungere molti decenni.\nAromatizzazione.\nL'aromatizzazione \u00e8 l'aggiunta di varie piante officinali ai distillati. Questa pu\u00f2 avvenire con diverse modalit\u00e0:\nModalit\u00e0 di servizio.\ni distillati si servono a temperature diverse in funzione del loro tipo:\nPrincipali distillati nel mondo.\nNella tabella sono riassunti alcuni distillati con le materie prime e i paesi di fabbricazione tradizionale:"}
{"id": "280232", "revid": "1516566", "url": "https://it.wikipedia.org/wiki?curid=280232", "title": "Jean Guitton", "text": "Biografia.\nNacque da una famiglia cattolica: il padre di corrente tradizionalista, la madre di corrente umanista, entrambi di estrazione borghese. Considerando che il nonno era di tendenze agnostiche, Guitton crebbe in un contesto culturale aperto alla diversit\u00e0.\nStudi\u00f2 alla \u00c9cole normale sup\u00e9rieure di Parigi e si laure\u00f2 in filosofia nel 1933. Fino al 1939 insegn\u00f2 all'Universit\u00e0 di Montpellier. Durante la Seconda guerra mondiale sub\u00ec una lunga prigionia. Tornato libero insegn\u00f2 all'universit\u00e0 di Digione, e dal 1955 al 1968 fu professore di storia della filosofia e filosofia alla Sorbonne di Parigi.\nNel 1954 ricevette il Gran premio di letteratura dell'Accademia francese per l'insieme della sua opera letteraria.\nParallelamente continu\u00f2 a pubblicare libri filosofici e apologetici. Nel 1961 fu eletto membro dell'Acad\u00e9mie fran\u00e7aise. Partecip\u00f2, come laico, ai lavori del concilio Vaticano II:\nFu il primo osservatore laico invitato a presenziare al Concilio indetto da papa Roncalli, che aveva conosciuto quando questi era nunzio apostolico a Parigi, negli anni dal 1944 al 1952, l'unico a partecipare fin dalla sessione iniziale. Guitton divenne amico di Montini, fu allievo e seguace del filosofo Bergson. (di cui scrisse il libro \"La vocation de Bergson\"), avversato dal neo-tomista Maritain. \nAppassionato di pittura lungo tutta la vita, negli ultimi anni si dedic\u00f2 a quest'hobby in modo particolare. Ha affermato in proposito: \"Scrivendo ci si serve delle parole gi\u00e0 fatte, che sono al contempo una scala verso Dio, ma anche uno schermo. I colori invece mi rendono Dio immediatamente presente\".\nPensiero.\nAllievo di L\u00e9on Brunschvicg e di Henri Bergson, si laure\u00f2 in filosofia e in lettere, esordendo nel 1933 con una tesi su \"Le Temps et l'Eternit\u00e9 chez Plotin et Saint Augustin\", primo di una lunga serie di lavori filosofici appartenenti alla corrente del moderno spiritualismo cristiano.\nOltre alle ricerche sulla vita e le opere di Sant'Agostino, Pascal, Plotino, Leibniz, Bergson, Heidegger e altri, sono importanti i suoi studi su Ges\u00f9, sui Vangeli e sul cattolicesimo nel mondo moderno. Uno dei cardini del suo pensiero \u00e8 quello della perfetta compatibilit\u00e0 tra fede e ragione.\nNei suoi scritti religiosi, Guitton, evidenzi\u00f2 la questione fondamentale di una fede totalizzante, che non riguardi solo l'intelligenza e la volont\u00e0, ma si estenda a tutto il nostro essere.\nLa filosofia, secondo Guitton, non deve escludere la presenza di Dio nel mondo e nello spirito, il senso del mistero, la realt\u00e0 al di l\u00e0 delle apparenze e la ricerca del mistero ultimo.\nQuindi, coerentemente, Guitton si occup\u00f2 delle cause prime, come l'origine dell'uomo e del pensiero, sulle quali avanz\u00f2 una proposta alternativa all'evoluzionismo.\nIl vero dramma per l'uomo, sostiene Guitton, \u00e8 di non poter conoscere l'insieme della grande macchina dell'universo, visto che formiamo solo una piccola parte di esso. Quindi restano inevase le nostre risposte alle domande su \"chi siamo\", \"cosa vogliamo\", \"dove andiamo\".\nPunto focale della sua ricerca \u00e8 la figura di Ges\u00f9 e la questione della sua natura. Guitton indic\u00f2 tre possibili vie, ma non soddisfacendolo n\u00e9 quella critica n\u00e9 quella mitica, resta aperta per lui solo quella della fede."}
{"id": "280234", "revid": "124855756", "url": "https://it.wikipedia.org/wiki?curid=280234", "title": "Vinaccia", "text": "La vinaccia \u00e8 la buccia dell'uva comprensiva dei vinaccioli, solitamente senza raspo (la struttura legnosa che funge da scheletro a un grappolo d'uva), eventualmente accompagnata da residui di vino o di mosto parzialmente fermentato. In pratica, la vinaccia \u00e8 ci\u00f2 che rimane da un acino d'uva, eliminata la sola polpa. Occorre non confondere la vinaccia con la feccia.\nTipi.\nLa vinaccia pu\u00f2 essere \"fermentata\" o \"vergine\" (quest'ultima anche detta \"dolce\"):\nLa vinaccia pu\u00f2 anche avere caratteristiche intermedia (\"vinaccia semi-vergine\") se \u00e8 stata a contatto con il mosto in fermentazione solo per pochi giorni, come nel caso di vinificazioni in rosato oppure quelle per realizzare vini dolci.\nNel caso di vinacce derivate da vinificazione in rosso occorre sempre precisare se trattasi di prodotto diraspato o meno (anche se per produzione di distillati i raspi sono quasi sempre eliminati, totalmente o parzialmente).\nUtilizzi.\nLa vinaccia si usa come materia prima per la produzione della grappa. Pu\u00f2 anche essere utilizzata nella conservazione dei formaggi oppure dei peperoni, ottenendo i \"peperoni sotto vinaccia\". Sotto le vinacce preventivamente trattate si pongono anche le rape per la preparazione di un tipico piatto del Friuli: la \"broade\".\nIn alcune zone d'Italia (ad esempio nelle Marche) \u00e8 utilizzata per produrre l\"'acquaticcio\", una bevanda ottenuta dalla fermentazione di vinacce e zucchero in acqua.\nIn agricoltura, e in particolare in orticoltura e nel giardinaggio, la vinaccia pu\u00f2 essere utilizzata come ammendante, cio\u00e8 per migliorare la struttura del terreno. Altri utilizzi sono quelli come foraggio per animali oppure, previa essiccazione, come combustibile.."}
{"id": "280235", "revid": "827882", "url": "https://it.wikipedia.org/wiki?curid=280235", "title": "Caratteristiche tecniche della Fiat Nuova 500", "text": "Caratteristiche tecniche della FIAT Nuova 500:\nNuova 500 I serie.\nProdotta da luglio 1957 a settembre 1957, prezzo di lancio 490.000 lire\nFreni.\nIdraulici a tamburo sulle quattro ruote, freno di stazionamento meccanico a mano sulle ruote posteriori\nPrestazioni.\nVelocit\u00e0 massima 85\u00a0km/h\nNuova 500 II serie.\nProdotta da settembre 1957 a novembre 1957. Dati tecnici della prima serie.\n500 economica e 500 normale.\nProdotta da novembre 1957 a marzo 1959, prezzi di lancio 465.000 lire e 490.000 lire.\nFreni.\nIdraulici a tamburo sulle quattro ruote, freno di stazionamento meccanico a mano sulle ruote posteriori\nPrestazioni.\nVelocit\u00e0 massima circa 90\u00a0km/h\n500 sport.\nPrezzo di lancio 560.000 lire.\nFreni.\nIdraulici a tamburo sulle quattro ruote, freno di stazionamento meccanico a mano sulle ruote posteriori\nPrestazioni.\nVelocit\u00e0 massima oltre 105\u00a0km/h\n500 trasformabile e 500 tetto apribile.\nProdotta da marzo 1959 a ottobre 1960, prezzi di lancio 395.000 lire e 435.000 lire.\nFreni.\nIdraulici a tamburo sulle quattro ruote, freno di stazionamento meccanico a mano sulle ruote posteriori\nPrestazioni.\nVelocit\u00e0 massima 90\u00a0km/h\n500D.\nProdotta dal 1960 al 1965, prezzo di lancio 450.000 lire\nFreni.\nIdraulici a tamburo sulle quattro ruote, freno di stazionamento meccanico a mano sulle ruote posteriori\nPrestazioni.\nVelocit\u00e0 massima 95\u00a0km/h\n500 Giardiniera.\nProdotta dal 1960 al 1977, prezzo di lancio 565.000 lire.\nFreni.\nIdraulici a tamburo sulle quattro ruote, freno di stazionamento meccanico a mano sulle ruote posteriori\nPrestazioni.\nVelocit\u00e0 massima oltre 95\u00a0km/h\n500F.\nProdotta dal 1965 al 1972, prezzo di lancio 475.000 lire.\nFreni.\nIdraulici a tamburo sulle quattro ruote, freno di stazionamento meccanico a mano sulle ruote posteriori\nPrestazioni.\nVelocit\u00e0 massima oltre 95\u00a0km/h\nAccessori a richiesta.\nPneumatici fianco bianco e radio\n500L.\nProdotta dal 1968 al 1972, prezzo di lancio 525.000 lire.\nFreni.\nIdraulici a tamburo sulle quattro ruote, freno di stazionamento meccanico a mano sulle ruote posteriori\nPrestazioni.\nVelocit\u00e0 massima oltre 95\u00a0km/h\n500R.\nProdotta dal 1972 al 1975, prezzo di lancio 660.000 lire.\nFreni.\nIdraulici a tamburo sulle quattro ruote, freno di stazionamento meccanico a mano sulle ruote posteriori\nPrestazioni.\nVelocit\u00e0 massima oltre 100\u00a0km/h"}
{"id": "280240", "revid": "599013", "url": "https://it.wikipedia.org/wiki?curid=280240", "title": "Marcelo Zalayeta", "text": "Carriera.\nClub.\nDanubio e Pe\u00f1arol.\nEsord\u00ec da professionista con il Danubio di Montevideo nella stagione 1996, in cui gioc\u00f2 nella massima serie locale 32 partite e realizz\u00f2 12 reti. Nel corso dell'anno seguente pass\u00f2 al Pe\u00f1arol, che grazie anche alle sue 13 realizzazioni si conferm\u00f2 tra le squadre pi\u00f9 forti del campionato uruguagio. Intorno ai 19 anni Zalayeta era gi\u00e0 titolare in Nazionale e attir\u00f2 l'interesse di numerosi club europei grazie alla sua performance al Campionato mondiale di calcio Under-20 disputato in Malaysia.\nJuventus.\nDall'autunno del 1997 (campionato 1997-1998) milit\u00f2 nella Juventus, che lo acquist\u00f2 per 5 miliardi di lire e con la quale vinse nella sua prima stagione lo scudetto: nonostante Marcello Lippi lo abbia schierato solamente in cinque occasioni, Zalayeta si mostra pi\u00f9 volte decisivo, segnando il suo primo gol al debutto in Serie A, il 14 marzo 1998, in Juventus-Napoli 2-2. Nel corso della sua permanenza nel club bianconero si segnal\u00f2 per alcuni gol importanti, soprattutto in Champions League: realizz\u00f2, infatti, la rete decisiva contro il Barcellona nei quarti di finale dell'edizione 2002-2003, e la marcatura che consent\u00ec ai bianconeri di eliminare il Real Madrid agli ottavi nell'edizione 2004-2005 (entrambe ai tempi supplementari).\nNonostante potesse vantare un'elevata percentuale realizzativa, se calcolata in relazione ai minuti giocati, non riusc\u00ec mai a ritagliarsi un ruolo di primo piano nella sua squadra, finendo spesso in tribuna. Per consentire al calciatore di fare esperienza il club juventino lo mand\u00f2 in prestito dapprima all'Empoli, poi per due stagioni agli spagnoli del Siviglia e infine al Perugia, ma anche in queste squadre non ebbe un grande impatto; in particolare l'annata trascorsa in Umbria (2003-2004) pareva essere quella del suo definitivo rilancio, ma un infortunio che gli caus\u00f2 la rottura di tibia e perone ne fren\u00f2 l'ascesa.\nTornato in bianconero nel 2001-2002, si aggiudic\u00f2 due scudetti consecutivi da comprimario, mentre nella stagione 2004-2005 fu utilizzato con buona regolarit\u00e0 in campionato (28 presenze) e marc\u00f2 6 gol. Nella stagione 2005-2006 scese in campo meno volte, poco impiegato da Fabio Capello. Rimase a Torino anche nella stagione 2006-2007, in cui fece parte della \"vecchia guardia\" dopo la retrocessione in Serie B del club per i fatti di Calciopoli. Mise a segno gol decisivi per alcune vittorie della squadra, come la doppietta contro il Frosinone del 1\u00ba maggio 2007.\nCon la Juventus ha realizzato in totale 34 gol: 12 in A, 12 in Coppa Italia, 6 in Champions League, 4 in Serie B.\nNapoli.\nDurante l'estate 2007, Fabio Capello consiglia all'amico Edy Reja l'ingaggio del giocatore. Il 21 agosto 2007 passa cos\u00ec in compropriet\u00e0 al Napoli, squadra neopromossa in Serie A come la Juventus, firmando un contratto di 4 anni.\nEsordisce in maglia azzurra il 26 agosto 2007, nella prima giornata di campionato persa 2-0 contro il Cagliari. Segna i suoi primi gol nella partita seguente, realizzando una doppietta nell'incontro vinto 5-0 sull'Udinese; Zalayeta continua a segnare con regolarit\u00e0, battendo il suo personale record di reti gi\u00e0 durante il girone di andata. Il 2 marzo 2008 segna dopo tre minuti il gol che decide la gara contro l'Inter (1-0), causando la prima sconfitta dei nerazzurri dopo 25 giornate. La settimana seguente, durante Napoli-Roma, si infortuna gravemente (rottura del legamento crociato posteriore del ginocchio sinistro) e chiude in anticipo la sua stagione.\nIl 22 maggio 2008 il Napoli e la Juventus decidono di comune accordo di rinnovare la compropriet\u00e0 per un altro anno.\nTorna in campo il 24 settembre 2008 nella partita Napoli-Palermo, in cui segna anche una rete. Dopo il gol segnato contro la Samporia nella partita del 9 novembre, non segner\u00e0 pi\u00f9 fino ad aprile: il suo terzo gol arriver\u00e0 sempre contro i blucerchiati. Il 26 aprile segna contro l'Inter, come nel campionato precedente, regalando la vittoria alla sua squadra. Il 5 maggio 2009 non si presenta all'allenamento in seguito a contrasti col tecnico Roberto Donadoni: viene per questo motivo messo fuori rosa. Chiarito l'equivoco, il giocatore torna a disposizione del mister. Chiude la sua seconda stagione in azzurro con 27 presenze e 4 reti in Serie A.\nLa compropriet\u00e0 con la Juventus viene ulteriormente rinnovata per un altro anno il 26 giugno 2009, ma l'attaccante uruguaiano non viene convocato per il ritiro precampionato.\nBologna e Kayserispor.\nDopo aver svolto la preparazione in Uruguay, il 21 agosto 2009 viene ceduto in prestito al Bologna. Fa il suo esordio il 13 settembre 2009 nella partita interna col Chievo persa per 0-2. L'8 novembre segna, con una doppietta, il suo primo gol con la maglia del Bologna nella partita interna vinta per 3-1 sul Palermo. Realizza complessivamente 4 reti in 29 partite; inoltre la stagione 2009-2010 \u00e8 la terza stagione nella quale Zalayeta segna consecutivamente all'Inter.\nIl 25 giugno 2010 il riscatta a titolo gratuito l'altra met\u00e0 del cartellino del calciatore, ma non rientrando nei piani del tecnico Walter Mazzarri, il calciatore non \u00e8 convocato per il ritiro pre-campionato, in attesa di trovargli una nuova sistemazione. La cosa si realizza il 25 agosto 2010, quando viene ceduto a titolo definitivo al Kayserispor Kul\u00fcb\u00fc, squadra della massima serie turca allenata dall'ex campione dell' Shota Arveladze, e il giorno stesso \u00e8 presentato ufficialmente alla stampa. Dopo 14 presenze e 7 reti in S\u00fcper Lig, il 29 marzo 2011 rescinde consensualmente il contratto con il club anatolico.\nRitorno al Pe\u00f1arol.\nDeciso a tornare in patria, nell'estate 2011 firma con il Pe\u00f1arol, tornando cos\u00ec nel club della capitale dopo 14 anni. Nel 2013 vince il suo secondo campionato con la squadra uruguaiana con uno score di 15 gol al pari di L\u00edber Qui\u00f1ones del Racing Montevideo e Maximiliano Rodr\u00edguez del Montevideo Wanderers ma, dietro al compagno di squadra Juan Manuel Olivera (18), capocannoniere stagionale.\nNel novembre 2015 annuncia il suo ritiro.\nNazionale.\nSi impone all'attenzione degli osservatori internazionali grazie alle sue prestazioni con la Nazionale uruguaiana Under-20 ai Mondiali di categoria 1997 in Malaysia. \u00c8 autore di alcuni gol importanti e la sua squadra si arrende solo in finale alla Nazionale argentina Under-20.\nConvocato nella Nazionale uruguaiana, con la quale si classifica 2\u00ba nella Coppa America 1999 realizzando 3 reti in 5 gare, fallisce in extremis la qualificazione al campionato del mondo 2006: decisivo in alcune occasioni in precedenti gare di qualificazione (memorabile una sua tripletta ai danni della ), nella gara di ritorno dello spareggio inter-zona contro l', giocata il 16 novembre 2005, proprio un suo errore nei tiri di rigore non consente all'Uruguay di qualificarsi. Questa partita segna il suo commiato dalla Nazionale, con la quale colleziona complessivamente 33 presenze e 10 reti.\nStatistiche.\nPresenze e reti nei club.\n\"Statistiche aggiornate al 6 dicembre 2015.\""}
{"id": "280242", "revid": "798140", "url": "https://it.wikipedia.org/wiki?curid=280242", "title": "Accademia italiana della cucina", "text": "L'Accademia italiana della cucina \u00e8 un'associazione culturale il cui scopo \u00e8 quello di \"salvaguardare, insieme alle tradizioni della cucina italiana, la cultura della civilt\u00e0 della tavola, espressione viva e attiva dell'intero Paese\", come afferm\u00f2 Orio Vergani.\nStoria.\nL'Accademia italiana della cucina fu fondata il 29 luglio 1953 all'hotel \"Diana\" di Milano da Orio Vergani, Dino Buzzati, Luigi Bertett, Marino Parenti ed altri. Il 18 agosto 2003 \u00e8 stata riconosciuta quale \"Istituzione Culturale\" della Repubblica Italiana. \nLa nipote di Orio Vergani, che si chiama Vera come sua sorella, raccont\u00f2 che lo zio fu sempre attratto dal connubio fra letteratura e gastronomia. Sembra che nel novembre del 1926 Vergani, con vari altri amici, ebbe l'idea di lanciare un premio letterario mentre sedevano a tavola presso la trattoria toscana di Alberto Pepori in via Bagutta e fu cos\u00ec che nacque il Premio Bagutta. L'idea era quella dei caff\u00e8 letterari, dove intellettuali si riunivano a discutere di letteratura, immersi nella cultura gastronomica italiana. Fu probabilmente uno dei primi a intuire che la ricchezza della nostra alimentazione faceva parte di un patrimonio culturale immateriale da valorizzare e proteggere. Vergani stesso scrisse che l'idea dell'accademia era: \"nata da una noterella di viaggio di un cronista vagabondo che si stup\u00ec di trovare nel civilissimo Veneto camerieri che gli offrivano cotolette alla milanese e quasi si stupivano ch'egli fosse ansioso di assaggiare delle luganeghe di Treviso, mentre l'oste, che era di Conegliano, gli offriva frettolosamente vini toscani e non vini del Piave\u201d. \nObiettivi.\nL'associazione ha il fine di tutelare la tradizione gastronomica italiana e di promuoverne e favorirne il miglioramento in Italia e all'estero, attraverso varie iniziative, studi e divulgazioni tra cui un centro studi, attivit\u00e0 editoriali, degustazioni, ecc. Nel suo statuo l'articolo 2 dichiara che per conseguire il suo scopo l'accademia:\na) studia i problemi della gastronomia e della tavola italiana, formula proposte, d\u00e0 pareri in materia su richiesta di pubblici uffici, di enti, di associazioni e di istituzioni pubbliche e private, ed opera affinch\u00e9 siano promosse iniziative idonee a favorire la migliore conoscenza dei valori tradizionali della cucina italiana;\nb) promuove e favorisce tutte quelle iniziative che, dirette alla ricerca storica e alla sua divulgazione, possono contribuire a valorizzare la cucina nazionale in Italia e all\u2019estero anche come espressione di costume, di civilt\u00e0, di cultura e di scienza;\nc) promuove e favorisce la conoscenza presso la pubblica opinione di quegli esercizi, in Italia e all\u2019estero, che offrono una seria garanzia del rispetto e dell\u2019osservanza della tradizionale e caratteristica cucina nazionale, regionale e locale;\nd) istituisce e conferisce riconoscimenti a chi opera per il raggiungimento degli scopi istituzionali.\nLa struttura.\nIl titolo III dello statuto definisce la struttura dell'accademia divisa in organi centrali e organi territoriali. Tutti gli organi hanno una durata triennale. Sono organi centrali:\nGli organi territoriali sono: \nLe attivit\u00e0 si sviluppano attraverso 224 Legazioni in Italia e 68 Delegazioni e 20 Legazioni all'estero con pi\u00f9 di 7.500 associati chiamati \"Accademici\". \nAttivit\u00e0 editoriale.\nL'Accademia pubblica una rivista mensile chiamata Civilt\u00e0 della Tavola. Ogni due anni viene pubblicata una Guida alle buone tavole della tradizione a cui \u00e8 stata affiancata una Guida ai ristoranti on line. Regolarmente inoltre vengo fatte pubblicazioni tematiche, che sono il frutto della ricerca dell'accademia."}
{"id": "280249", "revid": "110157", "url": "https://it.wikipedia.org/wiki?curid=280249", "title": "Distrofina", "text": "La distrofina \u00e8 una proteina, e una parte importante di un complesso di proteine che connette il citoscheletro di una fibra muscolare alla matrice extracellulare circostante attraverso la membrana cellulare. La sua deficienza \u00e8 una delle cause della distrofia muscolare. \u00c8 stata identificata nel 1987 da Louis M. Kunkel, dopo la scoperta, nel 1986, del gene mutato che causa la distrofia muscolare di Duchenne (DMD). \nIl gene che codifica per la distrofina \u00e8 situato sul cromosoma X, al locus Xp21.2. Con la sua dimensione di circa 2,4 Mb \u00e8 il gene pi\u00f9 grande che si conosca in natura.\nIl tessuto normale contiene piccole quantit\u00e0 di distrofina (circa lo 0.002% della quantit\u00e0 totale delle proteine muscolari), ma la sua assenza porta sia alla DMD che alla fibrosi, una condizione di indurimento del muscolo. Una diversa mutazione dello stesso gene determina una distrofina difettosa, portando alla distrofia muscolare di Becker (BMD)."}
{"id": "280252", "revid": "30610", "url": "https://it.wikipedia.org/wiki?curid=280252", "title": "Stanley Cavell", "text": "Biografia.\nPer molti anni \u00e8 stato insegnante alla Harvard University. L\u00ec, nel 1954 \u2013 55, conosce John Langshaw Austin le cui idee sul linguaggio ordinario operano una rivoluzione nel suo pensiero. Inoltre fu Austin stesso a indirizzare Cavell alla lettura di Ludwig Wittgenstein, un altro autore che lo influenzer\u00e0 profondamente e sar\u00e0 il soggetto del suo testo pi\u00f9 esteso e completo: \"The Claim of Reason\" (uscito in traduzione italiana privo della terza parte, che tratta di etica, e col titolo \"La Riscoperta dell'Ordinario\").\nPer quanto si sia formato all'interno della tradizione di filosofia analitica americana, il suo pensiero muove verso una lettura (o 'superamento della repressione') della corrente preanalitica di Emerson e Thoreau, da lui considerati \"le menti filosofiche pi\u00f9 sottovalutate che l'America abbia mai prodotto\". Contemporaneamente a questo recupero, che lo ha visto agire quasi in solitudine a Harvard per vari anni, si avvicina molto alla tradizione continentale dedicandosi alla rilettura, fra gli altri, di Nietzsche e Heidegger, e promuovendo uno scambio tra questi due grandi filoni della filosofia occidentale.\nAlcune delle tematiche da lui affrontate sono: lo scetticismo, la cultura americana, la letteratura e il cinema. Egli \u00e8 stato probabilmente il primo ad aver affrontato seriamente il tema dei rapporti tra cinema e filosofia. \nHa scritto a proposito di William Shakespeare, di Ludwig Wittgenstein, di Martin Heidegger, delle commedie hollywoodiane degli anni '30, dei trascendentalisti americani Thoreau ed Emerson, e di vari autori di letteratura e filosofia."}
{"id": "280255", "revid": "1950057", "url": "https://it.wikipedia.org/wiki?curid=280255", "title": "John Legend", "text": "Riconosciuto dalla Songwriters Hall of Fame per i suoi contributi nell'industria musicale, nel settembre 2018, \u00e8 divenuto il secondo pi\u00f9 giovane artista a riuscire a completare un EGOT, ottenendo ai Premi Oscar 2015 il premio per la migliore canzone insieme a Common per \"Glory,\" un Tony Award, undici Grammy Awards e il Premio Emmy per lo speciale tv \"Jesus Christ Superstar \u2013 Live in Concert\".\nDagli inizi della sua carriera ha pubblicato sette album in studio da solista, esordendo cinque volte nella Top10 della Billboard 200, accompagnati da numerosi singoli di successo, tra cui \"All of Me\", \"Love Me Now\", \"Like I'm Gonna Lose You\" con Meghan Trainor, vendendo in tutto il mondo oltre 10 milioni di album e 20 milioni di singoli. Ha inoltre prodotto album e collaborato con numerosi artisti hip-hop/R&amp;B, tra cui Jay-Z, Kanye West, Alicia Keys, Janet Jackson, Brandy Norwood, Mary J. Blige e Mariah Carey, provenienti dal pop, come Britney Spears, Sara Bareilles, Kelly Clarkson, Barbra Streisand, Ariana Grande, e disc jockey, come David Guetta, Calvin Harris e DJ Khaled.\nContemporaneamente ha intrapreso anche la carriera come produttore televisivo, tra i suoi lavori la serie televisiva \"Underground\" e \"Jesus Christ Superstar \u2013 Live in Concert\" e teatrale, con la rivisitazione del dramma teatrale \"Jitney\". Ha inoltre recitato in film, tra cui \"La La Land\" (2016), \"Ti amo Presidente\" (2016), \"Soul Men\" (2008). Dal 2019 fa parte dei giudici di \"The Voice US\".\nBiografia.\nNipote di un pastore, Stephens ha modo di passare molto del suo tempo cantando e suonando in una chiesa battista. Ancora bambino si trasferisce in Pennsylvania con la famiglia e nella chiesa locale canta nel coro. A 16 anni si trasferisce a Filadelfia per studiare alla University of Pennsylvania, dove riceve i primi elogi per il suo talento e arrivano le prime collaborazioni: nel 1998 \u00e8 chiamato a suonare il pianoforte per il singolo di Lauryn Hill \"EveryThing Is Everything\".\nTerminato il college, si sposta a New York, dove inizia a esibirsi soprattutto nei \"nightclub\". Il pubblico lo adora e lui vende i \"demo\" durante le performance. Il mondo dello spettacolo lo vede soltanto da dietro le quinte: suona e scrive per artisti come Janet Jackson, Kanye West, Twista e Alicia Keys. Nel 2003 al club S.O.B.'s tiene un concerto, che riscuote un significativo successo dagli spettatori: ne approfitta per far uscire il disco \"Live At SOB'S New York City\". Assume il nome d'arte di John Legend, quando Kanye West prende atto del suo talento. Legend collabora con West per \"The College Dropout\", che vende 2 milioni di copie. I due duettano sul palco in occasioni del calibro dei Grammy Awards.\n2004-2007\": Get Lifted\" e \"Once Again\".\nDopo le collaborazioni nel brano \"Encore\" di Jay-Z e \"You Don't Know My Name\" di Alicia Keys, Legend ha pubblicato il suo album di debutto, \"Get Lifted\", con GOOD Music nel dicembre 2004. \u00c8 stato prodotto da Kanye West, Dave Tozer, e Will.i.am, e ha debuttato al numero 7 della Billboard 200 degli Stati Uniti, vendendo 116.000 copie nella prima settimana. Nelle settimane successive raggiunge la posizione numero 4 della classifica, oltre che esordire alla seconda posizione della UK R&amp;B Albums e prima della US Top R&amp;B/Hip-Hop Albums, vendendo oltre le duemila copie negli Stati Uniti e 3 tremila in tutto il mondo. Acclamato dalla critica, l'album ottiene ai Grammy Awards diverse nomine, vincendo nella categoria Best R&amp;B Album. Durante la premiazione Legend vince inoltre come Best New Artist, premio vinto nella medesima categoria anche ai BET Awards. Complessivamente, l'album ha prodotto quattro singoli, tra cui il singolo di debutto \"Used to Love U\", che \u00e8 entrato nella top 30 della classifica dei singoli della Nuova Zelanda e del Regno Unito, e O\"rdinary People,\" che ha raggiunto il picco di 24 della Billboard Hot 100 e seconda della UK Singles Chart, vincendo inoltre il terzo Grammy Award come Best Male R&amp;B Vocal Performance, cinque nomine agli MTV Video Music Awards. Legend vince inoltre due Soul Train Music Award come Best R&amp;B/Soul Single, Male, per \"Ordinary People\" e Best R&amp;B/Soul Album, Male, per l'album.\nNel 2005 esordisce come attore, con un piccolo ruolo nel film \"Loverboy\" diretto da Kevin Bacon. Nel corso dell'anno Legend \u00e8 apparso sugli album di Fort Minor, S\u00e9rgio Mendes, Jay-Z, Mary J. Blige, Black Eyed Peas, Stephen Colbert, Rich Boy, The Chemistry e Fergie. Legend ha anche lavorato per un futuro album di Michael Jackson per il quale aveva scritto una canzone.\nNel 2006 pubblica il suo secondo album, \"Once Again\", che mette ancora in risalto la sua forte influenza soul vecchia scuola unita a un mix di R&amp;B e ballad. Grazie anche alle numerose collaborazione nella produzione e stesura dei testi, tra cui will.i.am, Kanye West, Raphael Saadiq, Estelle e Stevie Wonder, l'album viene acclamanto dalla critica e scala le classifiche statunitensi, raggiungendo la prima posizione della US Top R&amp;B/Hip-Hop Albums e terza della Billboard 200. Esordisce inoltre nelle top10 di Regno Unito, Germania, Italia e Svezia, vendendo in tutto il mondo oltre 2,5 milioni di copie. Vengono estratti 3 video dei brani \"Save Room\", primo singolo estratto, \"P.D.A. (We Just Don't Care)\" e \"Stereo\". Ai Grammy Awards del 2007 viene nominato nella categoria Best Male R&amp;B Vocal Performance con due brani, \"Save Room\" e \"Heaven\", ottenendo il premio con quest'ultimo brano. Vince inoltre il Grammy come Best R&amp;B Performance by a Duo or Group with Vocals grazie al remix del brano \"Family Affair\", cantano con la cantautrice Joss Stone e il polistrumentista Van Hunt. Il brano \"Save Room\" vince inoltre il premio come Best R&amp;B/Soul Single ai Soul Train Music Award.\n2008-2010: \"Evolver\" e l'album collaborativo \"Wake Up!\".\nNel 2008 pubblica il suo terzo album in studio intitolato \"Evolver\", che sebbene riscuota un successo inferiore nelle classifiche internazionali rispetto ai precedenti album, diviene il terzo album consecutivo del cantautore a esordire nella Top5 della Billboard 200 e alla prima posizione della US Top R&amp;B/Hip-Hop Albums. Legend si avvale di alcune collaborazioni, tra cui Estelle, Kanye West, Pharrell Williams, Will.i.am e la cantautrice R&amp;B Brandy Norwood. Il progetto viene anticipato al singolo \"Green Light\", che vede la partecipazione di Andr\u00e9 3000, riscuotendo successo soprattutto nella madrepatria, dove vende oltre 1,2 milioni di copie. Nel corso dello stesso anno collabora nel singolo \"Finally\" della cantante statunitense Fergie ed \u00e8 tra i produttori esecutivi dell'album \"Shine\" della cantautrice Estelle.\nL'anno successivo Legend collabora con numerosi artisti, tra cui Jay-Z, Rick Ross, DJ Khaled e Nas, la cantautrice Mary J. Blige e il rapper Busta Rhymes, e rilascia alcuni singoli promozionali dall'album pubblicato, tra cui \"Everybody Knows\". Scrive inoltre il brano \"American Boy\", interpretato da Estelle e Kanye West, ottenendo cos\u00ec la nomina nella categoria Song of the Year ai Grammy Awards del 2009. Durante la cerimonia vince il suo sesto Grammy grazie alla collaborazione \"Stay with Me (By the Sea)\" con Al Green.\nIl 21 settembre 2010 viene pubblicato l'album collaborativo con il gruppo statunitense The Roots, \"Wake Up!\", che vede la presenza di nuovi brani e rimaneggiamenti di storici brani legati a temi sociali degli anni sessanta e settanta, tra cui \"I Wish I Knew How It Would Feel to Be Free\" di Nina Simone e \"Compared to What\" di Les McCann e Eddie Harris. L'album esordisce alla terza posizione della US Top R&amp;B/Hip-Hop Albums e ottava della Billboard 200, ottenendo grande successo da parte della critica musicale. Ai Grammy Awards del 2011 ricevono cinque nomine, vincendo in tre categorie, tra cui Best R&amp;B Album e Best R&amp;B Song per la ballata \"Shine\", scritta e composta da Legend. Il brano viene inoltre scelto come colonna sonora del film \"Waiting for \"Superman\",\" ricevendo una nomina come Best Song ai Critics' Choice Awards e venendo riconosciuta come Outstanding Original Song ai Black Reel Awards.\n2011-2015: quarto album in studio e il successo internazionale.\nNel 2011, Legend ha completato un tour di 50 date come ospite della soul band britannica Sade, confermando nel corso degli spettacoli che stava lavorando al suo prossimo album in studio anticipato dal singolo \"Dreams.\" Sempre nel 2011 John Legend duetta con Tiziano Ferro nel brano \"Karma\", contenuto nell'album dell'artista italiano \"L'amore \u00e8 una cosa semplice,\" e con Mariah Carey nel singolo natalizio \"When Christmas Comes\", rilasciato in occasione del tredicesimo album in studio della cantautrice, \"Merry Christmas II You\". All'inizio del 2012 pubblica il singolo \"Tonight (Best You Ever Had)\", brano principale della colonna sonora del film \"Think Like a Man\", di Tim Story. Nel maggio 2012 viene scelto come giudice del talent show dell'ABC \"Duets,\" al fianco, di Robin Thicke, Jennifer Nettles e Kelly Clarkson. Nello stesso anno partecipa con il brano \"Who Did That To You\" alla colonna sonora del film \"Django Unchained\".\nNel maggio 2013 pubblica il singolo \"Who Do We Think We Are\", che anticipa il suo quarto progetto musicale del cantautore, \"Love in the Future\", uscito il 3 settembre 2013. L'album esordisce alla quarta posizione della Billboard 200 e seconda della UK Albums Chart, riuscendo a entrare nelle principali classifiche internazionali, tra cui quella canadese, italiana e australiana, vendendo oltre 1,5 milioni di copie. Il progetto musicale riceve una nomina ai Grammy Awards del 2014 nella categoria Best R&amp;B Album. L'album contiene la ballata di successo \"All of Me\", esordendo alla prima posizione in numerose classifiche, inclusa la Billboard Hot 100, e divenendo il terzo singolo pi\u00f9 venduto del 2014, con oltre 12 milioni di copie in tutto il mondo. Grazie al successo ottenuto Legend vince due Billboard Music Awards, due NAACP Image Award, tra cui Outstanding Male Artist, e il Songwriter's Award ai Soul Train Music Award. Nel corso dell'anno ottiene inoltre il primo MTV Video Music Awards nella categoria Best Song with a Social Message, con la collaborazione \"One Man Can Change the World\", con Kanye West e Big Sean, e collabora nell'album \"Partners\" di Barbra Streisand.\nAi Golden Globe 2015 \u00e8 premiato insieme a Common per la colonna sonora del film \"Selma\" \"- La strada per la libert\u00e0\" (\"Selma\", 2014) per la miglior colonna sonora originale. Per il brano \"Glory\", tratto dalla medesima colonna sonora, Legend e Common ricevono l'Oscar alla migliore canzone ai Premi Oscar 2015, il premio come Best Song ai Critics' Choice Awards e come Best Collaboration ai BET Awards. L'8 febbraio 2015 si esibisce insieme a Common con il brano \"Glory\" durante i Grammy Awards, premiazione in cui viene nominato in due categorie, tra cui Best Pop Vocal Performance per \"All of Me\".\nNel corso del 2015 il cantautore compare in \"Like I'm Gonna Lose You\" di Meghan Trainor, collaborazione di successo che esordisce nelle Top10 di Canada, Stati Uniti e Australia, vendendo oltre 5 000 copie in tutto il mondo. Legend collabora nel brano \"Run Run Run\" presente in \"Piece by Piece\" di Kelly Clarkson e compone e presta voce al brano che da nome all'album di David Guetta, \"Listen\".\n2016-2017: quinto album in studio, \"La La Land\" e progetti teatrali e cinematografici.\nNel 2016 Legend \u00e8 impegnato come produttore musicale sia nel film \"Ti amo Presidente\" sia in \"La La Land\", dove inoltre recita come attore principale insieme a Emma Stone e Ryan Gosling. Durante la stagione teatrale 2016-2017 di Broadway theatre, collabora come produttore alla rivisitazione del dramma teatrale \"Jitney\", ottenendo il Tony Award alla premiazione tenutasi nel luglio 2017 come Best Revival of a Play. Diviene inoltre produttore esecutivo per la serie televisiva \"Underground\".\nNel campo musicale, dopo il riconoscimento con il President Award ai NAACP Image Award, il 2 dicembre 2016 rilascia il suo ultimo album in studio con la GOOD Record di Kanye West, \"Darkness and Light\", composto da quindici brani scritti e prodotti da Legend con Blake Mills, vedendo la partecipazione di Chance the Rapper, Miguel e Brittany Howard. L'album esordisce alla 14\u00aa posizione della Billboard 200 e diviene il quinto Top5 nella US Top R&amp;B/Hip-Hop Albums, oltre a raggiungere la terza posizione della UK R&amp;B Albums e nelle classifiche di Australia, Canada, Italia e Germania. Il singolo \"Love Me Now\", rilasciato il 7 ottobre 2016, esordisce nelle principali classifiche europee, alla 23\u00aa della Billboard Hot 100 e nelle Top10 della US Adult R&amp;B Songs e US Hot R&amp;B/Hip-Hop Songs, ricevendo la certificazione d'oro dalla RIAA e BPI, vendendo globalmente oltre 1,6 milioni di copie. Il singolo \"Surefire\", rilasciato nel marzo 2017 vince nella categoria Best Fight Against the System agli MTV Video Music Awards 2017.\nNel corso del 2017 reinterpreta per il film \"La bella e la bestia\" della Walt Disney Pictures il brano \"Beauty and the Beast\" insieme ad Ariana Grande, e collabora neigli album di Paloma Faith e Calvin Harris. Viene inoltre scelto per dare voce al film di animazione \"Crow: The Legend\", dove ricopre inoltre il ruolo di produttore esecutivo, ruolo che gli consente di ottenere un Daytime Emmy Awards.\n2018-presente: sesto album in studio, The Voice e \"Jesus Christ Superstar\".\nIl 19 dicembre 2017, la NBC ha annunciato che Legend avrebbe avuto il ruolo del protagonista nella produzione Jesus Christ Superstar \u2013 Live in Concert. Al progetto collaborano anche Sara Bareilles, Brandon Victor Dixon, Alice Cooper e Jason Tam. Il 10 settembre 2018 grazie al ruolo di produttore ha vinto il \"Primetime Creative Arts Emmy Awards al miglior speciale di variet\u00e0 trasmesso in diretta tv, come produttore dello spettacolo.\"\nNell'ottobre 2018 pubblica l'album natalizio \"A Legendary Christmas\", in cui reinterpreta i brani natalizi accompagnato da due collaborazioni con Kelly Clarkson e Stevie Wonder, esordendo alla prima posizione della US Top Holiday Albums. L'album ha ricevuto successivamente una nomina nella categoria Best Traditional Pop Vocal Album ai Grammy Awards.\nDal 2019 entra a far parte del cast di giudici di \"The Voice US\", affiancandosi in diverse edizioni con i colleghi Kelly Clarkson, Blake Shelton, Gwen Stefani, Nick Jonas e Adam Levine. Il 19 giugno 2020 pubblica con la Columbia Records il sesto album intitolato \"Bigger Love,\" preceduto dal singolo \"Conversation in the Dark .\" Il progetto musicale vede la partecipazione nella stesura e produzione dei testi di Julia Michaels, Ryan Tedder, Charlie Puth e il rapper Rapsody e vince il Grammy Award al miglior album R&amp;B nel 2021. Il 5 novembre 2020 l'artista collabora inoltre con la cantante emergente Faouzia nel brano \"Minefields\" e nel dicembre successivo collabora con Carrie Underwood nel singolo \"Hallelujah\" estratto dall'album della cantautrice \"My Gift\". Nel gennaio 2021 si esibisce durante la cerimonia di insediamento del 46\u00ba presidente degli Stati Uniti d'America Joe Biden.\nVita privata.\nDopo 6 anni di relazione, John Legend si \u00e8 sposato il 14 settembre 2013 in una cerimonia privata, tenutasi sul lago di Como, con la modella Christine Teigen. Il 14 aprile 2016 la coppia annuncia la nascita della loro prima figlia, Luna Simone Stephens. Il 16 maggio 2018 nasce il secondo figlio della coppia, Miles Theodore Stephens. Nel 2020 la coppia ha concepito un terzo figlio che ha tuttavia in seguito perso a causa di un aborto spontaneo di Teigen."}
{"id": "280256", "revid": "27723", "url": "https://it.wikipedia.org/wiki?curid=280256", "title": "Contrazione di Kelvin-Helmholtz", "text": ""}
{"id": "280259", "revid": "486946", "url": "https://it.wikipedia.org/wiki?curid=280259", "title": "Game Cube", "text": ""}
{"id": "280263", "revid": "2103280", "url": "https://it.wikipedia.org/wiki?curid=280263", "title": "Gilbert Keith Chesterton", "text": " Scrittore estremamente prolifico e versatile, scrisse un centinaio di libri, contribu\u00ec per altri duecento, centinaia di poesie, un poema epico, cinque drammi, cinque romanzi e circa duecento racconti, tra cui la popolare serie con protagonista la figura di padre Brown. Fu autore inoltre di pi\u00f9 di quattromila saggi per giornali.\nAm\u00f2 molto il paradosso e la polemica, contribuendo inoltre alla teoria economica del distributismo.\nBiografia.\nInfanzia e studi.\nChesterton nacque a Londra il 29 maggio 1874 da una famiglia borghese di confessione anglicana ma che successivamente ader\u00ec alla Chiesa Unitariana. Il padre era Edward Chesterton, originale agente immobiliare in societ\u00e0 con il fratello, la madre era Marie-Louise Grosjean, figlia di un predicatore laico calvinista svizzero e di una donna scozzese che apr\u00ec al nipote Gilbert il mondo delle fiabe, cui questi rimarr\u00e0 legato per sempre.\nEbbe una sorella, morta in tenera et\u00e0, ed il fratello Cecil, pi\u00f9 giovane di lui di cinque anni, con cui costitu\u00ec un sodalizio culturale oltre che familiare notevolissimo. Alla nascita del fratello Chesterton riferisce \u2212 nella sua autobiografia \u2212 di aver detto soddisfatto: \"Finalmente avr\u00f2 un pubblico a cui parlare\".\nGilbert impara a leggere piuttosto tardi, e nei primi anni della sua vita viene considerato di intelletto non molto sveglio. Viene educato alla St Paul's School, quindi frequenta la Slade School of Art dove studia pittura e, in seguito, l'University College di Londra, che per\u00f2 abbandoner\u00e0 senza aver conseguito la laurea.\nDepressione e rinascita.\nA vent'anni, complici l'insuccesso universitario, l'allontanamento dai rapporti di amicizia del periodo scolastico e l'insorgere di tante domande sulla vita, Chesterton viene colpito da una grave forma di depressione e da una crisi di scetticismo durante la quale si avvicina al solipsismo e allo spiritismo. Ne parler\u00e0 esplicitamente anche nella sua \"Autobiografia\". Superata questa grave crisi attraverso le letture, in particolare del \"Libro di Giobbe\", si assiste ad una vera e propria rinascita e al suo ritorno al cristianesimo.\nNel 1895 Chesterton inizia a lavorare per l'editore londinese Redway e per T. Fisher Unwin. Molti suoi lavori, poi raccolti nel volume dal titolo \"The defendant\" (l'opera, il cui titolo significa letteralmente \"L'imputato\", \u00e8 stata inizialmente tradotta in italiano come \"Il bello del brutto\") vengono pubblicati in giornali come \"The Speaker\", il \"Daily News\", l\"Illustrated London News\", l\"Eye Witness\", il \"New Witness\" (questi ultimi due sono fogli a cui diede vita Chesterton stesso, il primo con suo fratello Cecil e Hilaire Belloc, il secondo con Belloc dopo la morte a causa della prima guerra mondiale di suo fratello Cecil), e nel settimanale che egli dirige personalmente per undici anni, il \"GK's Weekly\".\nNel 1900 scrive la sua prima raccolta di poesie, \"The Wild Knight\", a cui seguiranno articoli di critica letteraria sullo \"Speaker\" e sul \"Daily News\". L'anno seguente sposa Frances Blogg. Nel 1905 pubblica \"Eretici\". Tre anni dopo, nel 1908, scrive \"Ortodossia\", forse il suo saggio pi\u00f9 importante, una sorta di autobiografia filosofica, che continua in parte tematiche apparse nell'opera del 1905. Nel 1909 si trasferisce con la moglie a Beaconsfield dove vivr\u00e0 fino alla morte.\nTra il 1911 e il 1936 Chesterton inizia a scrivere i racconti di padre Brown (molti dei quali ancora inediti).\nNel 1914 una grave malattia gli fa rischiare la vita. Dopo lo scoppio della prima guerra mondiale Chesterton fonda con lo scrittore Hilaire Belloc la Lega distributista allo scopo di aiutare lo sviluppo della piccola propriet\u00e0 e della piccola industria mediante la divisione e la ridistribuzione delle grandi propriet\u00e0 latifondiste. Di Belloc fu molto amico, tanto che George Bernard Shaw coni\u00f2 il termine \"Chesterbelloc\" per indicare il loro sodalizio letterario e di amicizia.\nConversione al cattolicesimo.\nNel 1922 Chesterton lascia l'anglicanesimo e si converte al cattolicesimo a cui da molti anni si era gi\u00e0 avvicinato, anche grazie all'amicizia di padre John O'Connor (il sacerdote irlandese che gli ispirer\u00e0 il personaggio di padre Brown) e di Hilaire Belloc. Viene battezzato da Vincent McNabb, padre domenicano, anche lui fervente distributista ed irlandese come padre O'Connor.\nNel 1934, dopo aver ricevuto diverse lauree \"honoris causa\" dalle Universit\u00e0 di Edimburgo, Dublino e di Notre Dame, gli viene conferito il titolo di cavaliere dell'Ordine di San Gregorio Magno.\nScomparsa.\nChesterton mor\u00ec la mattina del 14 giugno 1936 di insufficienza cardiaca, dopo quella che lui defin\u00ec \"una vita immeritatamente felice\". Ad assisterlo, nei due giorni precedenti la morte, sua moglie Frances Blogg, la segretaria Dorothy Collins (una sorta di figlia per i Chesterton) e alcuni amici: padre John O'Connor, che diceva messa per la sua guarigione; padre Vincent McNabb, che cant\u00f2 secondo l'antico uso domenicano il \"Salve Regina\" e che, vedendo sul tavolo la penna con cui Gilbert aveva scritto migliaia di pagine, la prese e la benedisse; monsignor Smith, il suo parroco, che gli impart\u00ec l'estrema unzione e l'eucaristia.\nLe ultime parole, il giorno prima della morte, furono per la moglie (\"ciao, mia amata\") e per la segretaria (\"ciao, cara\"). La sua bara, troppo grande per essere trasportata per le scale (Gilbert era alto circa un metro e novanta e pesava oltre centotrenta chilogrammi), dovette essere calata dalla finestra. Il funerale si svolse a Beaconsfield e segu\u00ec circa un mese dopo una messa celebrata nella cattedrale di Westminster; il panegirico fu pronunciato da mons. Ronald Knox, anche lui convertito e scrittore di gialli.\nChesterton \u00e8 sepolto nel cimitero cattolico di Beaconsfield, situato vicino alla Chiesa parrocchiale di Santa Teresa del Bambin Ges\u00f9, nel Buckinghamshire.\nPapa Pio XI invi\u00f2 un telegramma al capo della gerarchia ecclesiastica in Inghilterra in cui si diceva che il Papa pregava e piangeva la morte di colui che definiva \"devoto figlio della Santa Chiesa, difensore ricco di doti della Fede Cattolica\" (una parte dell'espressione usata dal papa suonava in latino \"defensor fidei\"). Era la seconda volta che un Papa dava il titolo di \"Difensore della Fede\" a un inglese (la prima era stata da parte di papa Leone X a Enrico VIII). I giornali laici non vollero pubblicare per intero il telegramma del Papa, perch\u00e9 dava ad un suddito un titolo che spetta al re d'Inghilterra.\nProcesso di canonizzazione.\nLa Societ\u00e0 Chestertoniana Argentina ha proposto ripetutamente alla Chiesa cattolica che venisse avviato l'iter di canonizzazione di Chesterton. Il cardinale Jorge Mario Bergoglio, tre giorni prima di salire al soglio di Pietro, ha approvato, per uso privato, la versione spagnola di una preghiera d'intercessione allo scrittore inglese, composta originariamente in inglese sul modello di una orazione al futuro beato, ora santo, John Henry Newman, diffusa in Canada negli anni 1930.\nL'indagine per una possibile apertura di una causa di beatificazione di Chesterton \u00e8 iniziata il 1\u00ba agosto 2013, per iniziativa del vescovo britannico Peter John Haworth Doyle. La prospettata eventuale apertura del processo di canonizzazione ha generato forti critiche negli ambienti legati alle comunit\u00e0 ebraiche in virt\u00f9 del presunto antisemitismo di Chesterton, come dimostrato tra l'altro dagli articoli di Oliver Kamm e Geoffrey Alderman apparsi nel 2013 sul noto quotidiano londinese \"The Jewish Chronicle\".\nIl 2 agosto 2019 il vescovo inglese Doyle ha comunicato che la causa di canonizzazione di Chesterton non sar\u00e0 proseguita.\nLa Chiesa episcopale degli Stati Uniti d'America, parte della Comunione anglicana, ha deciso invece di commemorare Chesterton il 13 giugno di ogni anno.\nL'attivit\u00e0 di scrittore e pensatore.\nChesterton \u00e8 stato giornalista, polemista e scrittore fertilissimo; in trent'anni ha infatti scritto quasi cento libri tra cui alcuni saggi e biografie (su Charles Dickens, Francesco d'Assisi e Tommaso d'Aquino), composto poesie, opere teatrali (\"\"), romanzi, racconti brevi, un numero difficilmente calcolabile di articoli di giornale (firmati GKC) e partecipato a numerose dispute con H. G. Wells e George Bernard Shaw. \u00c8 inoltre uno dei pochi intellettuali ad avere avuto il coraggio di opporsi pubblicamente alla guerra boera. Quando gli fu commissionato di scrivere un libro su san Tommaso d'Aquino, mand\u00f2 la segretaria a scegliere una pila di libri su san Tommaso in biblioteca, apr\u00ec il primo in cima alla pila, lo scorse con il dito, lo chiuse e procedette a dettare un libro su san Tommaso. Scrisse questo libro in contemporanea ad altri, per cui, mentre dettava gli altri libri alla Collins che li dattilografava, ogni tanto intercalava e chiedeva: \"Vogliamo fare un po' di \"Tommy\"?\", riferendosi alla biografia del Santo Aquinate. Il riconosciuto studioso tomistico \u00c9tienne Gilson ne disse: \"Lo considero senza possibilit\u00e0 di paragone il miglior libro mai scritto su san Tommaso. Nulla di meno del genio pu\u00f2 rendere ragione di un tale risultato...\". Oltre alla filosofia del santo della Scolastica, presenta ragionamenti di Chesterton e caustici aforismi:\nCollabor\u00f2, tra l'altro, alle riviste italiane \"La Ronda\" (animata tra gli altri da Emilio Cecchi, che lo incontr\u00f2 e intervist\u00f2 pi\u00f9 volte) e \"Il Frontespizio\".\nChesterton \u00e8 stato un oppositore del movimento popolare delle cd. suffragette, che rivendicava l'estensione del diritto di voto alle donne che all'epoca (primi anni del Novecento) ne erano prive, avendo tra l'altro affermato, nel proprio libro \"Cosa c'\u00e8 di sbagliato nel mondo\" (1910), che la maggior parte delle donne in realt\u00e0 non avrebbe desiderato votare considerando la partecipazione alla politica indegna della propria identit\u00e0 sessuale, e che quindi sarebbe stato un atto di democrazia negare il voto alle donne. Anche nella raccolta di articoli e saggi intitolata \"All things considered\" (1908) Chesterton sostiene che la rappresentazione popolare delle suffragette come donne brutte e sciatte sarebbe stata erronea, ma che l'istinto ad essa sottostante sarebbe stato invece giusto, in quanto alla base del movimento vi sarebbe la volont\u00e0 di rendere la donna priva di dignit\u00e0 e grottesca.\nCritica letteraria e ricerca filosofica.\nGli scritti di Chesterton sono spesso definiti brillanti, arguti, umoristici e spesso anche paradossali, soprattutto quando si tratta di commentare la politica, l'economia, la filosofia, la teologia. In particolare la sua critica letteraria e filosofica ha fatto s\u00ec che Chesterton venisse spesso accostato a scrittori come Charles Dickens, Oscar Wilde, il suo contemporaneo ed amico George Bernard Shaw e Samuel Butler.\nCi\u00f2 che tuttavia lo contraddistingue \u00e8 il fatto di pervenire a conclusioni spesso diametralmente opposte rispetto ai suoi predecessori e ai suoi contemporanei. In \"Eretici\" ad esempio, parlando di Oscar Wilde, Chesterton scrive: \"La stessa lezione (di chi cerca pessimisticamente il piacere fine a se stesso) viene dalla desolata filosofia di Oscar Wilde. \u00c8 la religione del \"carpe diem\"; ma la religione del \"carpe diem\" non \u00e8 la religione della gente felice, ma delle persone estremamente infelici. La gioia non coglie i boccioli di rosa mentre ancora pu\u00f2 farlo; i suoi occhi fissano la rosa immortale che vide Dante\".Su Marx e Aldous Huxley scrisse invece:\nQuesta ricerca intellettuale si fa pi\u00f9 intensa ne \"L'uomo che fu Gioved\u00ec\" (1908) in cui all'ideale della creazione di un mondo nuovo da parte di uno strano gruppo di sette anarchici che hanno gli stessi nomi dei giorni della settimana, viene contrapposto quello della ricerca della felicit\u00e0 intesa come il vero compimento dell'uomo, dello scontro tra il bene e il male: \"Il male \u00e8 troppo grande e non possiamo fare a meno di credere che il bene sia un accidente, ma il bene \u00e8 tanto grande che sentiamo per certo che il male potr\u00e0 essere spiegato\".\nLo scontro tra bene e male diventa perci\u00f2 in Chesterton uno scontro anche tra ottimismo laico e ottimismo cristiano. Cos\u00ec infatti scrive in \"Ortodossia\" (1908): \"Tutto l'ottimismo di quest'epoca \u00e8 stato falso e scoraggiante, per questa ragione: che ha sempre cercato di provare che noi siamo fatti per il mondo. L'ottimismo cristiano invece \u00e8 basato sul fatto che noi non siamo fatti per il mondo\".Una delle teorie di Shaw che Chesterton non poteva accettare fu quella del Superuomo. A riguardo di Friedrich Nietzsche, in particolare delle sue teorie espresse in volumi come \"La gaia scienza\", \"Cos\u00ec parl\u00f2 Zarathustra\", \"L'anticristo\" e \"La volont\u00e0 di potenza\", si espresse criticamente, definendo Nietzsche come un ripropositore di vecchie teorie (ad esempio dei sofisti come Trasimaco) gi\u00e0 scartate dal cristianesimo e da grandi letterati come Shakespeare, polemizzando quindi coi sostenitori della presunta novit\u00e0 che il filosofo dello \"Zarathustra\" rappresenterebbe nel pensiero occidentale:\nIn \"Ortodossia\", a proposito del suo amico George Bernard Shaw, il rappresentante della nuova scuola di pensiero dell'umanitarismo, Chesterton scrive:\nE in \"Eretici\" (1905):\nCritica del romanzo poliziesco.\nOltre ad essere l'autore della serie di \"Padre Brown\", Chesterton ha dedicato numerosi scritti alla critica del genere poliziesco. Alcuni di brevi saggi sono raccolti in due volumi editi in italiano: \"L'imputato\" e \"Come si scrive un giallo.\"\nPadre Brown.\nLo stesso amore per l'uomo, per l'uomo a tutto tondo, con i suoi difetti, le sue debolezze, ma anche con la sua capacit\u00e0 di amare che nessun accadimento umano potr\u00e0 mai spegnere ravvisato da alcuni critici secondo gli stessi \u00e8 presente nei racconti di padre Brown. Il personaggio di padre Brown, modellato su quello di padre O'Connor, un sacerdote che ebbe grande parte nella sua conversione al cattolicesimo, \u00e8 infatti, sotto l'apparenza umile e quasi sciatta, non solo una persona dotata di grande empatia fino al punto di immedesimarsi col criminale (\"\"Io sono dentro un uomo. [...] aspetto di essere dentro un assassino [...] finch\u00e9 penso i suoi stessi pensieri, e lotto con le sue stesse passioni, [...] finch\u00e9 vedo il mondo con i suoi stessi biechi occhi [...]. Finch\u00e9 anch'io divento veramente un assassino.\"), ma anche un uomo capace di bont\u00e0, di misericordia perch\u00e9 in grado di riconoscere che ogni uomo contiene in s\u00e9 sia il bene che tutto il male (\"Io non ho proprio ucciso quegli uomini materialmente. Intendo dire che ho pensato e ripensato come un uomo possa diventare cos\u00ec, finch\u00e9 non mi resi conto che ero simile a lui, in tutto, eccetto che nella volont\u00e0 di compiere l'azione finale\"\").Ma soprattutto padre Brown \u00e8 un amante della verit\u00e0, un acuto osservatore della realt\u00e0 che non teme di guardare il male negli occhi in quanto \u00e8 sicuro che il bene sia sempre pi\u00f9 grande del male e quindi in grado di affrontarlo e di sconfiggerlo. Molti critici giudicheranno l'opera giallistica di Chesterton superiore a quella di Arthur Conan Doyle:\nAltri commentatori tuttavia hanno criticato i racconti di Padre Brown dal punto di vista narrativo e stilistico. Cos\u00ec Oliver Kamm nel quotidiano \"The Jewish Chronicle\" osserva che i racconti di Padre Brown \"come racconti polizieschi non funzionano. Si basano infatti sulle intuizioni di Padre Brown sul peccato e spesso su espedienti narrativi che sono sconosciuti al lettore sino allo scioglimento della storia\" (G K Chesterton: a writer unfit to be saint, The JC, 29 agosto 2013). Imogen Russel Williams su \"The Guardian\" del 4 maggio 2016, pur manifestando il proprio apprezzamento per alcuni aspetti dei racconti, ha espresso disagio per gli stereotipi razziali negativi in essi contenuti (ad esempio,espressioni come \"L'uomo giallo\" per indicare un orientale, oppure con riferimento a un personaggio di origine africana, \"Il popolare negro...che fa mostra dei suoi denti da scimmia\").\nChesterton pubblic\u00f2 5 volumi dedicati ai racconti di padre Brown:\nIl \"Chesterbelloc\".\nChesterton \u00e8 stato spesso associato all'amico poeta e saggista Hilaire Belloc, con cui condivideva sia la fede cattolica che la critica nei confronti del capitalismo e del socialismo, a cui opponevano il distributismo. Fu George Bernard Shaw a coniare il nome \"Chesterbelloc\" per indicare i due scrittori. I due scrittori familiarizzarono per la prima volta in occasione della guerra anglo-boera, nella quale i due, cittadini britannici, parteggiavano paradossalmente per i coloni boeri. Il sodalizio umano e professionale non venne meno che alla morte di Chesterton.\nAccuse di antisemitismo.\nSia Chesterton che Belloc sono stati spesso accusati di antisemitismo. In effetti, in alcune opere di Chesterton, dei personaggi letterari sembrano manifestare opinioni antisemite: ad esempio nel romanzo \"L'osteria volante\", nella raccolta di racconti \"L'uomo che sapeva troppo\" e in alcuni dei racconti di padre Brown quali ad esempio \"Il duello del dottor Hirsh\". Ne \"L'osteria volante\" la Germania - rappresentata come potenza ostile e priva di scrupoli - parla per bocca di un ambasciatore cinico, spietato e calcolatore, di cui si lascia intendere l'origine ebraica. In un racconto (\"La torre del tradimento\" nell'antologia \"L'uomo che sapeva troppo\") il personaggio che svolge il ruolo di \"deus ex machina\" sostiene la seguente tesi: \"\u00e8 anche vero che gli ebrei hanno tessuto su tutte queste nazioni una rete internazionale, che \u00e8 anche del tutto antinazionale. Per quanto possa essere inumana la loro usura e la loro oppressione dei poveri, non sono mai cos\u00ec inumani come quando diventano degli umanitari idealisti\". In un altro racconto (\"Il pozzo senza fondo\", incluso nell'antologia gi\u00e0 citata), il personaggio principale e \"deus ex machina\" Horne Fisher, presentato come detective che opera essendo al corrente dei retroscena della politica estera inglese, a un certo punto si sfoga nel seguente modo: \"\u00c8 gi\u00e0 troppo brutto che una banda di maledetti finanzieri ebrei ci abbia spediti qui, dove non c'\u00e8 nessun interesse inglese da servire (...)\".\nChesterton rigett\u00f2 ogni accusa di antisemitismo e fu un oppositore della politica antiebraica di Hitler: nel 1934, dopo che Adolf Hitler ebbe preso il potere, scrisse:\nA proposito dei rapporti tra lo scrittore e gli ebrei, Maisie Ward, autrice di una delle prime biografie su Chesterton, ha scritto:\nChesterton ed il cinema.\nIl personaggio di padre Brown ispir\u00f2 diverse riuscite opere cinematografiche, tra cui:\nSi ricorda anche una partecipazione di Chesterton stesso come attore ad un film del 1914 diretto da Percy Nash ed intitolato \"Rosy Rapture\", interpretato insieme a George Bernard Shaw. Lo scrittore stesso poi racconta nella sua autobiografia di una giornata passata a girare un film di cui furono girate alcune esilaranti scene ma mai prodotto, di ambientazione western e con protagonisti, oltre che lui stesso, anche George Bernard Shaw e come regista ed organizzatore James Matthew Barrie, il creatore di Peter Pan.\nChesterton e l'Italia.\nChesterton am\u00f2 molto l'Italia. Defin\u00ec gli italiani \"a nation of gentlemen\". Oltre a esservisi recato pi\u00f9 volte nella sua vita, vi trov\u00f2 molto presto un suo pubblico, grazie anche alle primissime traduzioni delle sue opere come \"Le avventure di un uomo vivo\" e la serie di padre Brown. A lanciarlo fu il giornalista e critico Emilio Cecchi, che pubblic\u00f2 alcuni articoli di Chesterton nella rivista \"La Ronda\", lo tradusse e lo intervist\u00f2 e incontr\u00f2 almeno tre volte (due in Inghilterra, nella sua Beaconsfield, e una a Roma). Alcuni suoi articoli furono pubblicati su \"Il Frontespizio\", e fu recensito da Giovanni Battista Montini (il futuro papa Paolo VI).\nChesterton, che era un giornalista, in uno dei suoi viaggi in Italia ebbe modo di intervistare Benito Mussolini, il quale dichiar\u00f2 di aver letto alcune sue opere e di aver apprezzato \"L'uomo che fu Gioved\u00ec\". Il resoconto di quest'incontro si trova nel suo libro \"La Resurrezione di Roma\".\nLa Societ\u00e0 Chestertoniana italiana si occupa di divulgare l'opera dell'autore.\nOpere.\nDi seguito un elenco parziale di opere:"}
{"id": "280264", "revid": "125124693", "url": "https://it.wikipedia.org/wiki?curid=280264", "title": "Battaglia di Sekigahara", "text": "La , combattuta il 21 ottobre 1600, fu uno scontro decisivo nella storia del Giappone, culmine dell'aspro confronto che teneva impegnati due coalizioni di daimy\u014d. L'armata orientale, guidata da Tokugawa Ieyasu, sconfisse Ishida Mitsunari, il quale si era opposto al clan Tokugawa riunendo attorno a s\u00e9 i samurai fedeli al clan Toyotomi.\nNegli anni successivi Ieyasu avrebbe consolidato il proprio potere arrivando a fondare nel 1603 lo shogunato Tokugawa, l'ultima dittatura militare del Giappone, che avrebbe dominato il paese fino al 1868. La battaglia contribu\u00ec in modo determinante alla fine dell'epoca Sengoku, il lungo periodo di guerre civili che insanguinavano il Giappone dal 1478. Con l'istituzione dello shogunato, Ieyasu avrebbe dato il via ad un periodo di pace e di grande stabilit\u00e0 politica.\nAntefatti.\nPoco prima di morire Toyotomi Hideyoshi nomin\u00f2 un consiglio dei cinque reggenti per governare il Giappone in attesa della maggiore et\u00e0 di suo figlio Toyotomi Hideyori. Hideyoshi aveva valutato con estrema attenzione i nomi dei maggiori daimy\u014d del consiglio in modo che potessero bilanciarsi gli uni con gli altri. Ma ben presto Ieyasu inizi\u00f2 a tessere alleanze tramite matrimoni con i maggiori daimy\u014d del Giappone e tale mossa infastid\u00ec i suoi rivali nel consiglio i quali incaricarono il ministro Ishida Mitsunari di formare un'alleanza per frenare l'invadenza Tokugawa. Gli equilibri mutarono molto con la morte di Maeda Toshiie, designato custode di Hideyori, al quale succedette il figlio Toshinaga, che si schier\u00f2 immediatamente con la fazione Tokugawa. Mitsunari ord\u00ec un piano per assassinare Ieyasu, ma tale complotto fall\u00ec e gli si ritorse contro quando diversi generali Tokugawa cercarono a sua volta di ucciderlo. Ironia della sorte Mitsunari riusc\u00ec a fuggire da Osaka ottenendo la protezione dello stesso Ieyasu. Gli storici Sadler e Bryant hanno suggerito varie spiegazioni alla sua scelta. A. L. Sadler ci informa di come Ieyasu e il suo fedele Honda Tadakatsu Antony Bryant sottolinea inoltre come Ishida, in definitiva, esercitava presso gli altri nobili uno scarso peso rispetto al pi\u00f9 potente Ieyasu, per cui, a ben vedere, la scelta di risparmiare l'avversario risulta acuta e ponderata.\nVerso aprile 1600 Ieyasu inizi\u00f2 a nutrire crescenti preoccupazioni per la costruzione da parte del clan Uesugi di un castello ad Aizu, per il reclutamento di guerrieri e l'accumulo di armi e provviste. Tutti gli indicatori per un'insurrezione e Ieyasu invi\u00f2 un ambasciatore per affrontare e valutare la situazione. Infatti Ishida Mitsunari si era accordato con Uesugi Kagekatsu per fare pressione sui Tokugawa. Se gli Uesugi fossero stati visti come una minaccia crescente, allora Ieyasu, temendo un attacco alla sua citt\u00e0 di Edo, si sarebbe concentrato su di loro, permettendo a Ishida e alle forze occidentali di radunarsi e invadere facilmente i territori vitali del paese, a partire dalle province di Mino, Owari e Mikawa. Queste regioni strategicamente importanti erano considerate la chiave per il controllo del Giappone per la loro posizione centrale e di controllo delle principali strade, la T\u014dkaid\u014d e la Nakasend\u014d. Inoltre Mikawa era importante anche come provincia natale di Ieyasu.\nVerso Sekigahara.\nIl 20 ottobre Mitsunari venne a sapere che il grosso dell'Armata dell'Est si era concentrato ad Akasaka e la sorpresa fu traumatica poich\u00e9 aveva basato la sua campagna sulla certezza che Uesugi Kagekatsu avesse tenuto occupato l'Armata dell'Est per intero. A quel punto Mitsunari decise di lasciare il castello di Ogaki e di ripiegare verso Sawayama attendendo l'armata Tokugawa posizionati nella vallata di Sekigahara. Alle 19:00, sotto una pioggia battente, l'Armata dell'Ovest si ritir\u00f2 verso Sekigahara. I soldati procedevano al buio, a guidarli erano i lontani fuochi degli accampamenti di Ch\u014dsokabe, Kobayakawa e altri alleati affiliati al clan M\u014dri, che si erano fermati a Sekigahara per unirsi a Mitsunari. Alle 01:00, la divisione di Mitsunari raggiunse Sekigahara. Nel frattempo Ieyasu, venuto a conoscenza delle mosse di Mitsunari si mise in marcia, in piena notte, verso Sekigahara. Ishida aveva insediato il campo al fianco del monte Sasao, mentre i suoi alleati Kobayakawa e M\u014dri si erano schierati rispettivamente lungo il monte Matsuo ed il monte Nangu. Ieyasu aveva disposto i suoi uomini lungo la via di Nakasend\u014d, fronteggiando Mitsunari solo con l'avanguardia: sperava nell'arrivo del numeroso esercito guidato dal figlio Hidetada che tuttavia giunse solo a battaglia finita. Ieyasu aveva lasciato scoperto il fianco della sua armata in corrispondenza del monte Matsuo, da cui sarebbe stato facile attaccarlo e sbaragliarlo.\nAvvertito da Hori Hideharu della costruzione del castello di Aizu Ieyasu, sped\u00ec un messaggero in maggio dello stesso anno per chiedere spiegazioni. Kagekatsu non rispose e venne richiamato a Osaka da Ieyasu il quale, dopo non aver nuovamente ricevuto risposta, ordin\u00f2 una campagna contro i territori Uesugi. Tuttavia Ieyasu aveva gi\u00e0 intuito le mosse di Mitsunari e aveva dato ordine ai propri generali di radunare gli uomini e stare allerta in tutto il paese. Date Masamune e Mogami Yoshiaki vennero incaricati da Ieyasu di trattenere gli Uesugi fino a quando l'armata guidata da suo figlio Tokugawa Hidetada non avesse raggiunto l'est del paese.\nIeyasu il 25 luglio s'intrattenne al castello di Fushimi con Torii Mototada, incontro tra i pi\u00f9 famosi della storia del Giappone, nel quale Mototada cap\u00ec che il suo sacrificio sarebbe stato impossibile da evitare pur di rallentare le armate occidentali. Nel frattempo Mitsunari ebbe un consiglio di guerra poich\u00e9 le armate Tokugawa si stavano organizzando a est di Osaka. Il 17 agosto avvenne un incontro al castello di Sawayama tra tutti i maggiori capi dell'Armata Occidentale, tra i quali Ukita Hideie, Shimazu Yoshihiro, Kobayakawa Hideaki, Ch\u014dsokabe Morichika e \u014ctani Yoshitsugu. Quest'ultimo era in effetti in procinto di unirsi a Ieyasu nella sua campagna contro Uesugi Kagekatsu, ma Mitsunari lo aveva intercettato e convinto a unirsi con i lealisti.\nIl 27 agosto inizi\u00f2 l'assedio di Fushimi che, dopo dieci giorni, cost\u00f2 la vita di Mototada. Questo diede tempo ai Tokugawa di organizzarsi. Con la caduta di Fushimi gli alleati occidentali potevano incontrarsi con Mitsunari nel castello di \u014cgaki per pianificare di attaccare Ieyasu nella sua provincia di Mikawa. Il 10 settembre Ieyasu era tornato a Edo, preparando le sue forze per il confronto finale. Il 15 settembre Mitsunari s'incontr\u00f2 a \u014cgaki con il resto delle truppe occidentali non avendo idea che Ieyasu stesse gi\u00e0 programmando un ritorno a Osaka con il suo esercito. Durante un consiglio di guerra avvenuto pochi giorni prima della battaglia ci fu un'accesa discussione tra Shima Sakon e Shimazu Yoshihiro poich\u00e9 quest'ultimo proponeva un attacco notturno alle forze Tokugawa, azione al quale Sakon si sarebbe opposto.\nIeyasu attacc\u00f2 e conquist\u00f2 il castello di Gifu, presieduto da Oda Hidenobu, nipote di Oda Nobunaga, con uomini il 28 settembre e il 7 ottobre part\u00ec verso ovest alla testa del suo esercito. Il giorno dopo la battaglia di Kuisegawa, dove l'armata di Tokugawa venne decisamente sconfitto da Shima Sakon e costretto ad indietreggiare, il grosso delle due coalizioni si incontr\u00f2 nei pressi del villaggio di Sekigahara il 21 ottobre.\nForze in campo.\n\u25cb = \"Daimy\u014d\" che parteciparono alla battaglia\n\u25cf = \"Daimy\u014d\" che cambiarono schieramento \n\u25b2 = \"Daimy\u014d\" presenti a Sekigahara che non parteciparono alla battaglia\nLa battaglia.\nIl 20 ottobre Mitsunari venne a sapere che il grosso dell'Armata dell'Est si era concentrato ad Akasaka e la sorpresa fu traumatica poich\u00e9 aveva basato la sua campagna sulla certezza che Uesugi Kagekatsu avesse tenuto occupato l'Armata dell'Est per intero. A quel punto Mitsunari decise di lasciare il castello di Ogaki e di ripiegare verso Sawayama attendendo l'armata Tokugawa posizionati nella vallata di Sekigahara. Alle 19:00, sotto una pioggia battente, l'Armata dell'Ovest si ritir\u00f2 verso Sekigahara. I soldati procedevano al buio, a guidarli erano i lontani fuochi degli accampamenti di Ch\u014dsokabe, Kobayakawa e altri alleati affiliati al clan M\u014dri, che si erano fermati a Sekigahara per unirsi a Mitsunari. Alle 01:00, la divisione di Mitsunari raggiunse Sekigahara. Nel frattempo Ieyasu, venuto a conoscenza delle mosse di Mitsunari si mise in marcia, in piena notte, verso Sekigahara. Ishida aveva insediato il campo al fianco del monte Sasao, mentre i suoi alleati Kobayakawa e M\u014dri si erano schierati rispettivamente lungo il monte Matsuo ed il monte Nangu. Ieyasu aveva disposto i suoi uomini lungo la via di Nakasend\u014d, fronteggiando Mitsunari solo con l'avanguardia: sperava nell'arrivo del numeroso esercito guidato dal figlio Hidetada che tuttavia giunse solo a battaglia finita. Ieyasu aveva lasciato scoperto il fianco della sua armata in corrispondenza del monte Matsuo, da cui sarebbe stato facile attaccarlo e sbaragliarlo.\nAlla mattina del 21 ottobre le forze occidentali erano attestate sui pendici dei monti che sovrastavano la valle, ma vi erano dubbi circa la fedelt\u00e0 di alcuni generali dei M\u014dri.\nAlle 04:00 la notte lasciava posto a una nebbia fittissima e ci fu un piccolo scontro tra le forze di testa di Fukushima Masanori e Ukita Hideie. Le truppe dell'est ripiegarono..\nAlle 08:00 improvvisamente la nebbia si alz\u00f2 ed entrambe le armate si stupirono di essere cos\u00ec vicine le une dalle altre, giacch\u00e9 la distanza tra le truppe pi\u00f9 avanzate dell'Est e quelle lealiste era, a tratti, di non pi\u00f9 di qualche centinaio di metri.\nI primi samurai ad attaccare furono 30 uomini di Ii Naomasa che, contrariamente agli ordini ricevuti di scortare Matsudaira Tadayoshi, caricarono le linee Ukita. A seguire l'intera divisione di Naomasa caric\u00f2 e cos\u00ec ebbe inizio la battaglia di Sekigahara. Anche i di Fuskushima Masanori si unirono alle linee Ukita che indietreggiarono fino a esporre le linee di Shimazu Yoshihiro. Le linee Ukita, che contavano uomini, si riorganizzarono e caricarono a loro volta cacciando indietro i reparti orientali. Immediatamente le forze orientali di Ky\u014dgoku Takatomo, T\u014dd\u014d Takatora e Terazawa Hirotaka, circa uomini, caricarono il fianco destro dell'armata occidentale, presidiato da \u014ctani Yoshitsugu e Toda Shigemasa. Contemporaneamente Ieyasu diede ordina ai reparti di Kuroda Nagamasa, Hosokawa Tadaoki, Kat\u014d Yoshiaki e Tsutsui Sadatsugu (circa uomini), di attaccare il fianco sinistro di Mitsunari. Le prime linee ad assorbire l'impeto di queste forze furono quelle di Shima Sakon e Gam\u014d Bitch\u016b (circa uomini) le quali, nonostante il numero soverchiante degli avversari, riuscirono a tenere le loro posizioni. Ma il fuoco degli archibugi Tokugawa fu micidiale e Shima Sakon venne verito e portato nelle retrovie. Incoraggiati, i samurai Tokugawa aumentarono l'impeto dei loro assalti per giungere al posto di comando di Mitsunari.\nFu a questo punto che Mitsunari mosse in avanti cinque cannoni. Era la prima volta che venivano usati in una battaglia campale. L'effetto psicologico del boato delle cannonate fu sconvolgente e le truppe Tokugawa indietreggiarono. Col passare del tempo nuove forze Tokugawa raggiungevano il centro del campo di battaglia e la ferocia degli scontri aument\u00f2 dove per\u00f2 nessuna fazione riusc\u00ec a prevalere sull'altra.\nAlle 10:00, dopo due ore d'intensa battaglia, la coalizione occidentale stava lentamente prendendo il sopravvento. Ieyasu divenne nervoso, poich\u00e9 il nemico aveva circa uomini in campo, ma fino a quel momento, solo circa , guidati da Mitsunari, Ukita Hideie, Konishi Yukinaga e \u014ctani Yoshitsugu si erano uniti alla lotta. Nel settore orientale del campo di battaglia, a circa dal centro della lotta, Asano Yukinaga guid\u00f2 i suoi uomini contro i di Natsuka Masaie, e quest'ultimo, sicuro dell'appoggio di Kikkawa Hiroie, affront\u00f2 gli uomini Asano. Tuttavia Hiroie non si mosse, precludendo l'entrata in campo del resto dell'armata M\u014dri e Ch\u014dsokabe. Fu questo il primo tradimento della giornata, che fece massacrare gli uomini di Masaie. Nel settore centrale Mitsunari ordin\u00f2 a Shimazu Yoshihiro di muoversi verso il centro ma quest'ultimo non si mosse, ancora adirato per l'insulto avuto da Shima Sakon nei giorni precedenti.\nA mezzogiorno Ishida diede simultaneamente l'ordine di attaccare sia a Kobayakawa Hideaki che alle truppe dei M\u014dri che entrando in campo avrebbero probabilmente consegnato la vittoria all'armata occidentale. Ma anche dopo numerosi richiami a prender parte alla battaglia, Hideaki non si mosse, poich\u00e9 si era segretamente accordato con Ieyasu. Ma poich\u00e9 Hideaki dopo diverso tempo continu\u00f2 a non muovere i suoi uomini, anche Ieyasu inizi\u00f2 ad avere dubbi sulla sua lealt\u00e0. Rimase indeciso sul da farsi fino a che Ieyasu stesso ordin\u00f2 di far fuoco sulle sue truppe per obbligarlo a scegliere. Di fronte a questo attacco, Hideaki si schier\u00f2 contro l'alleato Ishida ed i suoi uomini scesero il monte per riversarsi sui soldati di \u014ctani Yoshitsugu. Yoshitsugu era uomo intelligente ed aveva previsto il tradimento di Hideaki facendo fortificare il suo lato destro e resistette agli assalti.\nMa poco dopo anche gli uomini di Ogawa Suketada, Akaza Naoyasu, Kutsuki Mototsuna e Wakizaka Yasuharu passarono dalla parte Tokugawa, gli \u014ctani dovettero sopportare la carica di ben uomini e le loro linee crollarono. Yoshitsugu, quasi cieco e malato di lebbra, che comandava da una portantina, sapeva che la fuga per lui era impossibile e commise seppuku ordinando ad un suo samurai di portar via la testa.\nDopo il crollo dell'ala destra dello schieramento occidentale, la pressione sulle truppe Ukita fu troppo alta e anche queste crollarono. Con lo sgretolamento degli Ukita, l'ostinato Yoshihiro ora aveva il fianco destro esposto ai traditori: a questo punto ritenne che fosse giunto il momento di portare in azione i suoi uomini e ordin\u00f2 un attacco diretto al posto di comando di Ieyasu, ora sguarnito. Ma le soverchianti forze avversarie erano troppe e gli Shimazu vennero decimati, permettendo a malapena a Yoshihiro di fuggire. Dopo una strenua resistenza e al seguito di migliaia di perdite, le forze di Mitsunari furono costrette alla fuga.\nL'inattivit\u00e0 di Kikkawa Hiroie imped\u00ec ai rinforzi M\u014dri e Ch\u014dsokabe, forti di circa uomini, di giungere in tempo sul campo di battaglia. Quando la notizia del tradimento di Hideaki inizi\u00f2 a spargersi, l'intera armata occidentale si ritir\u00f2 in massa.\nDopo la battaglia.\nDopo la battaglia Ieyasu si assicur\u00f2 la vittoria e il suo obiettivo iniziale fu il castello di Ishida cos\u00ec il 22 ottobre continu\u00f2 la campagna dirigendo le sue forze a Sawayama. A Kobayakawa Hideaki fu dato l'onore di guidare l'attacco e alla testa di uomini, costituiti principalmente da coloro che avevano disertato a favore dei Tokugawa, mise d'assedio il castello. Ishida Masazumi, fratello di Mitsunari, al comando del castello, capitol\u00f2 e si suicid\u00f2 il secondo giorno, dando alle fiamme il castello.\nConseguenze.\nIeyasu e M\u014dri Terumoto si scambiarono numerose lettere mentre l'esercito Tokugawa si avvicinava al castello di \u014csaka. Ieyasu, il quale aveva segretamente trattato con Kikkawa Hiroie (sottoposto di Terumoto), risparmi\u00f2 il comandante dei M\u014dri e permise loro di tornare nelle loro terre anche se gran parte delle stesse vennero confiscate. Ironia della sorte, a Hiroie furono date gran parte delle terre confiscate di Terumoto, e il valore delle terre dei M\u014dri pass\u00f2 da . Poich\u00e9 Hiroie aveva intrattenuto trattative segrete senza l'approvazione o la conoscenza del clan, una volta che gli eventi vennero alla luce, fu sottoposto a intensi attacchi da parte del suo stesso clan per il suo futuro a venire.\nKonishi Yukinaga venne consegnato a Kuroda Nagamasa, un altro daimy\u014d Cristiano. Yukinaga rifiut\u00f2 di commettere seppuku e venne consegnato a Ieyasu. Mitsunari and Ankokuji Ekei vennero catturati e consegnati ai Tokugawa. Quando Mitsunari, Yukinaga ed Ekei furono scortati nel campo di esecuzione di Kyoto, un cittadino offr\u00ec loro dei cachi da mangiare. Mitsunari, al contrario, rifiut\u00f2, dicendo che sarebbero stati dannosi per la sua digestione. Yukinaga fece notare ironicamente che, dato sarebbero morti entro un'ora, la digestione dovrebbe essere l'ultima cosa a cui pensare. \"Al contrario\", rispose Mitsunari, \"non importa quale sia la situazione, non si pu\u00f2 mai sapere come andranno le cose.\"\nUkita Hideie fugg\u00ec dal campo di battaglia e si nascose a Satsuma, la casa degli Shimazu. Il suo feudo e le tre province di Okayama furono assegnate ad altri daimy\u014d. Nel 1603 Shimazu Iehisa rivel\u00f2 il suo nascondiglio a Ieyasu, il quale prontamente condann\u00f2 a morte Hideie. Per\u00f2 dopo una valutazione, lo sh\u014dgun lo mand\u00f2 invece in esilio permanente sull'isola di Hachij\u014d-jima. Mor\u00ec l\u00ec nel 1655 all'et\u00e0 di 84 anni. Fu l'ultimo a morire dei daimy\u014d che parteciparono alla grande battaglia.\nAl clan Shimazu fu permesso di governare le terre che possedevano.\nIeyasu dovette fare attenzione sul futuro del giovane Toyotomi Hideyori. C'erano molti daimy\u014d che avevano combattuto per i Tokugawa che dovevano ancora molto al padre di Hideyori. Per loro la guerra era stata contro Mitsunari, non contro i Toyotomi. Ieyasu install\u00f2 Hideyori nel castello di Osaka e gli diede le province di Settsu, Kawachi e Izumi, con un reddito di \"koku\". Dodici anni dopo le tensioni tra Toyotomi e Tokugawa arrivarono al culmine e sfociarono nell'assedio di Osaka.\nUesugi Kagekatsu fu trasferito dal dominio di Aizu () a quello di Yonezawa ().\nNel 1602 Ieyasu confisc\u00f2 i feudi dei suoi principali nemici e ridusse quelli delle famiglie le quali gli avevano dato poco o nessun supporto o che, come gli Uesugi, sarebbe stato imprudente ridurre troppo. Gli elenchi seguenti mostrano i membri principali di ciascuna categoria.\nFeudi confiscati.\nVennero confiscati 90 feudi, per un totale di ; di questi, 78 feudi erano sotto i , per un totale di . Quelli sopra i furono i seguenti:\nFeudi diminuiti.\nQuattro feudi vennero diminuiti da un totale da a \"koku\".:\nRidistribuzione dei feudi.\nIl totale disponibile per la ridistribuzione dei feudi fu quindi di circa . Dei 204 feudi che esistevano con Toyotomi Hideyoshi, Ieyasu ne lasci\u00f2 69 invariati, 4 diminuiti e ricompens\u00f2 il resto dei 115 ai daimy\u014d che erano stati al suo fianco. Gli elenchi seguenti mostrano i principali feudi che furono lasciati invariati o aumentati:\nLa riorganizzazione del territorio port\u00f2 nel 1602 a un numero di 188 feudi oltre i per un totale di , a cui vanno sommate le propriet\u00e0 di leyasu (che furono valutate nel 1598). Quindi il valore totale delle propriet\u00e0 era di circa . Questi feudi, tuttavia, non includono le propriet\u00e0 della famiglia Imperiale o delle istituzioni religiose.\nCronologia.\nDi seguito una cronologia degli eventi che portarono alla battaglia finale di Sekigahara:\nLe altre battaglie agosto-ottobre 1600.\nDurante la campagna di Sekigahara vennero combattute numerose battaglie in tutto il Giappone tra le due fazioni.\nIn seguito l'elenco delle principali:\nMiyamoto Musashi.\nSecondo la leggenda, tra le file dello schieramento perdente di Mitsunari era presente anche Musashi Miyamoto, all'epoca probabilmente sedicenne, che era sotto le forze di Ukita Hideie. Nel corso della battaglia, riusc\u00ec a mettersi in salvo insieme alle sue forze, ed in seguito sarebbe diventato famoso come uno dei pi\u00f9 grandi samurai della storia. Non vi \u00e8 alcuna prova schiacciante che Musashi fosse o meno presente nella battaglia, ma secondo un registro, il \"Musashi yuko gamei\", \"Le conquiste di Musashi si distinsero dalla folla, ed erano note dai soldati in tutti i campi\". Musashi si dimostr\u00f2 reticente al riguardo, scrivendo semplicemente che aveva \"partecipato in sei battaglie fin dalla mia giovent\u00f9\".\nLetteratura.\nLa trama di numerosi romanzi ruota attorno alla battaglia di Sekigahara:\nAltri media.\nLa battaglia \u00e8 inclusa tra quelle inserite nei videogiochi strategici per PC ' e ' (in tal caso si gioca dalla parte di Ishida Mitsunari), oltre che a \"Kessen\", videogioco per la Play Station 2; il videogame per PlayStation 2 \"Shogun's Blade\" \u00e8 inoltre totalmente basato su questa battaglia. Figura anche nella serie di manga e anime \"Samurai Deeper Kyo\", nel manga \"Vagabond\" ed in \"Keiji il magnifico\". Uno dei protagonisti del manga Drifters e dell'omonimo anime \u00e8 Shimazu Toyohisa."}
{"id": "280265", "revid": "1408685", "url": "https://it.wikipedia.org/wiki?curid=280265", "title": "Lingue asturiano-leonesi", "text": "Le lingue asturiano-leonesi (\"asturllion\u00e9s\"), dette anche asturo-leonese\n, sono un sottogruppo della lingue iberiche occidentali, al quale appartengono la lingua leonese (\"llingua ll\u00efonesa\"), la lingua asturiana (\"llingua asturiana\") e la lingua mirandese (\"lhengua mirandesa\").\nAlcuni includono anche varianti di transizione con il castigliano come l\u2019estremegno e il cantabrico.\nQueste lingue sono parlate nella Spagna settentrionale (Asturie, parti della Cantabria, e Le\u00f3n) nonch\u00e9 in alcune frange di confine del Portogallo, nel Distretto di Bragan\u00e7a.\nIl numero di locutori \u00e8 stato stimato in circa 600.000 persone (1994), 450.000 nelle Asturie, 55.000 nella provincia di Le\u00f3n e 10.000 nel Distretto di Bragan\u00e7a.\nRiconoscimento.\nL'asturiano \u00e8 riconosciuto nello statuto d'autonomia delle Asturie, il leonese nello statuto di autonomia di Castiglia e Le\u00f3n e il mirandese ha un riconoscimento ufficiale dal Parlamento del Portogallo.\nI codici di Linguasphere per il gruppo sono:\nAstur+Leonese: 51-AAA-c\nAsturiano: 51-AAA-ca\nLeonese: 51-AAA-cc\nMirandese: 51-AAA-cb\nEvoluzione ed espansione.\nL'origine dell'antica lingua leonese e delle sue varianti risale ai primi anni del X secolo, quando le Asturie facevano parte del regno cristiano di Le\u00f3n. Il leonese non si \u00e8 evoluto dal castigliano, bens\u00ec direttamente, e parallelamente a quest'ultimo, dalle parlate tardo-latine della Spagna settentrionale, unica parte della penisola iberica a non essere conquistata dagli arabi. Ci\u00f2 nonostante ha subito col tempo influssi da parte delle lingue vicine influenzando anche loro: galaico-portoghese ad ovest e castigliano ad est.\nL'unione del regno di Le\u00f3n con il regno di Castiglia nel 1301 ridusse notevolmente le possibilit\u00e0 di espansione linguistica del leonese nell'ambito della \"Reconquista\", nonch\u00e9 di riflesso l'importanza della lingua stessa, il cui ambito si era tuttavia esteso verso sud, formando un corridoio lungo e sottile fino al confine con l'Andalusia.\nSottoposto alla forte pressione del castigliano, divenuto lingua ufficiale in seguito all'unione delle corone di Castiglia e Aragona, nonch\u00e9 alla vitalit\u00e0 culturale di quest'ultimo, il leonese fin\u00ec con l'essere soppiantato dal castigliano, soprattutto nei territori di recente espansione.\nLingue.\nIl sottogruppo asturleonese si distingue essenzialmente in asturiano e leonese, essendo la lingua mirandese una variet\u00e0 leonesa parlata in Portogallo.\nNelle montagne della Cantabria esiste un'isola linguistica asturleonesa nell'alta valle del fiume \"Pas\", la cui parlata \u00e8 detta \"pasiegu\"."}
{"id": "280271", "revid": "132406", "url": "https://it.wikipedia.org/wiki?curid=280271", "title": "Kadima", "text": "Kadima (in ebraico: \u05e7\u05d3\u05d9\u05de\u05d4, Q\u0101d\u012bm\u0101h, \"avanti\") \u00e8 stato un partito politico israeliano, fondato nel 2005 e scioltosi \"de facto\" nel 2015.\nStoria.\nFu fondato dal primo ministro Ariel Sharon dopo aver lasciato, nel novembre 2005, il partito conservatore del Likud, la cui maggioranza si era opposta al ritiro unilaterale di Israele dai territori palestinesi contesi.\nAl progetto politico di Kadima aderirono sia ministri appartenenti al Likud, che esponenti del Partito Laburista Israeliano e di partiti minori. Fra questi, si deve segnalare l'appoggio di Shimon Peres, ex primo ministro israeliano ed ex presidente dei laburisti, oltre che Premio Nobel per la pace.\nIl partito, subito dopo la formazione, secondo i sondaggi pre-elettorali, avrebbe dovuto raccogliere i consensi della maggior parte degli israeliani ed assumere il controllo della Knesset, il parlamento israeliano. Alle elezioni del 29 marzo 2006, Kadima, per\u00f2, a causa dell'ictus, e del conseguente coma, che ha colpito il suo fondatore e principale rappresentante Ariel Sharon, ha conquistato solo 29 seggi, che gli hanno permesso comunque di divenire la prima forza politica del Paese e di guidare, con Ehud Olmert, il nuovo governo.\nAlle elezioni del 2009 il partito, guidato da Tzipi Livni, ha ottenuto il primo posto con il 22,47% dei voti e ottenendo 28 seggi su 120, confermandosi come il primo partito politico d'Israele. Tuttavia il partito, che ha iniziato la campagna elettorale in netto svantaggio rispetto al Likud, ha recuperato il proprio consenso a spese degli alleati del centrosinistra quindi impedendo la formazione di un governo di centrosinistra con i Laburisti e dunque \u00e8 passato all'opposizione.\nA marzo 2012 Shaul Mofaz \u00e8 diventato il nuovo leader del partito, sconfiggendo la Livni, che nel novembre 2012 \u00e8 quindi uscita da Kadima, fondando il nuovo partito di centrosinistra HaTnuah.\nAlle elezioni del 2013 Kadima \u00e8 crollato al 2,09% dei consensi, classificandosi cos\u00ec all'ultimo posto, e ha ottenuto soltanto 2 seggi.\nIn vista delle elezioni del 2015, dopo alcune trattative non concretizzatesi per un ingresso di Kadima nella lista dell'Unione Sionista formata dal Partito Laburista Israeliano e da HaTnuah, il 27 gennaio 2015 Shaul Mofaz decide di ritirarsi dalla politica e lo stesso giorno \u00e8 stato sostituito da Akram Hasson, che \u00e8 diventato cos\u00ec il primo druso a guidare un partito ebraico. Due giorni dopo, per\u00f2, Hasson ha lasciato Kadima per entrare nella lista del nuovo partito Kulanu. Senza dirigenti, Kadima non ha presentato la lista alle elezioni, \"de facto\" dissolvendosi.\nIdeologia.\nKadima \u00e8 stato un partito centrista orientato generalmente a formare alleanze sia con partiti di centrosinistra che di centrodestra. Sosteneva la soluzione dei due stati, per risolvere il conflitto israelo-palestinese."}
{"id": "280272", "revid": "78273", "url": "https://it.wikipedia.org/wiki?curid=280272", "title": "Zalayeta", "text": ""}
{"id": "280273", "revid": "125901906", "url": "https://it.wikipedia.org/wiki?curid=280273", "title": "Max Tortora", "text": "Biografia.\nCarriera televisiva.\nEsordisce in televisione in rotocalchi di moda, attualit\u00e0 e spettacolo come \"Dolce casa\", \"Scopritalia\" e \"Telefax\" trasmessi su televisioni locali; nel 2001 prende parte alla trasmissione \"Superconvenscion\" di Rai 2 e poi a \"Convenscion a colori\" dove lancia le imitazioni di personaggi come Alberto Sordi, Luciano Rispoli, Adriano Celentano, Franco Califano e Michele Santoro.\nNel frattempo partecipa anche ad altre trasmissioni della Rai come \"Stracult\" e \"Cocktail d'amore\" dove, insieme a Max Giusti e a \u00c9va Henger, d\u00e0 vita alla parodia dell'Ispettore Derrick. Nel 2004 e nel 2005 partecipa al programma \"Bulldozer\" dove lancia le parodie di Amadeus (negli \"sketch\" de \"Amadeus e il signor Giovanni\", fatti insieme a Roberto Andreucci), Celentano e Capello e dove con Bertolino avvia gli sketch che poi saranno ampliati nella sit-com \"Piloti\"; sempre in \"Bulldozer\" interpreta uno \"sketch\" in cui un attore, nella parte di un pubblico ministero, non riesce a pronunciare durante il processo la battuta \"Dove vivevate?\" rivolta all'imputata, costringendo la \"troupe\" a girare la stessa scena per mesi.\nNel 2001 partecipa anche, come attore comico e imitatore, ai programmi \"Quelli che il calcio\" e \"La grande notte del luned\u00ec sera\". Nel 2003 per Rai 1 partecipa a \"Uno di noi\", \"Sognando Las Vegas\" e \"Torno sabato, e tre\", poi a Italia 1 con \"Ciro presenta Visitors\". Nel 2004 per Rai 2 condurce il variet\u00e0 comico \"BravoGrazie\", insieme con Nina Mori\u0107.\nNel 2007 \u00e8 protagonista insieme ad Enrico Bertolino della \"sit-com\" \"Piloti\" in onda su Rai 2. Dal 2006 al 2012 \u00e8 inoltre nel cast della fiction \"I Cesaroni\". Nel 2019 prende parte alla trasmissione televisiva \"Aspettando Adrian\" di Adriano Celentano.\nNel 2007 ha fatto il guardalinee per la partita commemorativa degli ottant'anni della assieme ad Antonello Fassari, mentre l'arbitro era Claudio Amendola.\nNel 2019 ha partecipato con la sua voce nel singolo \"Timberland Pro\" di J-Ax, che cita la frase di Alberto Sordi nel film \"Il marchese del Grillo\" \"Mi dispiace. Ma io so' io e voi non siete un cazzo!\".\nRiconoscimenti.\nNel 2005 vince il Delfino d'oro alla carriera (Festival nazionale adriatica cabaret)."}
{"id": "280276", "revid": "1305772", "url": "https://it.wikipedia.org/wiki?curid=280276", "title": "Giovanni Minozzi", "text": "Biografia.\nMinozzi nacque a Preta, frazione di Amatrice, all'epoca territorio d'Abruzzo e oggi provincia di Rieti.\nQuarto di nove fratelli (cinque maschi e quattro femmine), i genitori erano una coppia di pastori, Pietro e Mariantonia Fonzi. Cresce in un ambiente molto religioso, per merito della madre e soprattutto dello zio sacerdote don Giuseppe Minozzi, modello ispiratore per Giovanni.\nAlla morte dello zio, comincia a maturare in lui la vocazione sacerdotale e grazie al sacrificio della famiglia, lui e suo fratello Serafino si trasferiscono a Roma. Continua gli studi ginnasiali presso il Seminario Vaticano, dove comincia a rivestire i primi incarichi di responsabilit\u00e0. Durante questo periodo, suo padre muore. Prosegue gli studi teologici in un periodo di conflitti, tra chi spinge per il rinnovamento nella Chiesa e chi vi si oppone: Giovanni \u00e8 tra i primi e questo \u00e8 per lui fonte di sofferenza.\nViene ordinato presbitero il 5 luglio 1908 nella Chiesa dell'Apollinare mentre il 12 luglio celebra la sua prima Messa a Preta. Nell'autunno 1908 si iscrive all'Universit\u00e0 La Sapienza, dove studia Lettere per quattro anni e approfondisce lo studio dell'arabo e dell'ebraico. Nel frattempo, svolge la propria attivit\u00e0 pastorale nella campagna romana e comincia a frequentare il Cenacolo culturale di padre Giovanni Genocchi, dei Missionari del Sacro Cuore, dove pu\u00f2 finalmente discutere dei problemi attuali della Chiesa.\nNel 1912 diviene cappellano militare durante la guerra italo-turca ed in seguito, durante la Prima guerra mondiale, fonda una rete di \"Case del soldato\": sono strutture di servizio scolastico e ricreativo con biblioteche, sale di scrittura, lettura e scuole per analfabeti.\nNel 1916 avviene a Udine l'incontro con il barnabita padre Giovanni Semeria, che insieme all'esperienza della guerra lo porta a dedicare il resto della propria vita ai bambini orfani di guerra. Disse di lui Padre Semeria:\nAl termine della Grande Guerra, nel novembre del 1918 a Belluno, i due sacerdoti decidono di fondare l'Opera Nazionale per il Mezzogiorno d'Italia. La prima sede viene inaugurata il 15 agosto 1919 ad Amatrice per ospitare inizialmente dodici bambine rese orfane dalla guerra.\nL'Opera viene riconosciuta come Ente Morale con Regio Decreto il 13 gennaio 1921.\nDopo il primo istituto per gli orfani di guerra di Amatrice, nascono quelli di Potenza e di Gioia del Colle, seguite da centinaia di istituzioni nell'intero Mezzogiorno tra orfanotrofi, scuole, asili, centri di formazione professionale di tipo agrario e di indirizzo artigianale, di tipografia, falegnameria, calzoleria ed Istituti Superiori.\nIl 30 ottobre 1925 fonda la \"Pia Associazione della Famiglia dei Discepoli\", coadiuvato da quattro sacerdoti tra cui il suo collaboratore padre Tito Pasquali, per rafforzare l'attivit\u00e0 dell'Opera. Il 13 agosto 1930, Mons. Ludovico Cattaneo, vescovo di Ascoli Piceno (Amatrice a quel tempo apparteneva alla diocesi ascolana), con un decreto la riconosce come Congregazione di diritto diocesano.\nIl 15 marzo 1931, Padre Semeria muore, lasciandolo solo alla guida dell'Opera che continua a svilupparsi non senza difficolt\u00e0, sempre affrontate con fede, come egli stesso confida all'amico Tito: \nPadre Tito Pasquali ricorda in proposito: \nIl 15 agosto 1940 ad Amatrice fonda insieme a Madre Maria Valenti, la \"Pia Associazione femminile delle Ancelle del Signore\", approvata dall'Ordinario Mons. Ambrogio Squintani. Il 15 agosto 1961, Mons. Marcello Morgante, sempre ad Ascoli Piceno, la eleva a Congregazione di diritto diocesano.\nIl 15 gennaio 1947, Padre Giovanni viene ricevuto in udienza privata da Papa Pio XII, che lo benedice e gli consegna un milione di lire per le necessit\u00e0 dell'Opera. Il mese successivo, Padre Giovanni parte per gli Stati Uniti dove rimane per un anno: qui costituisce un comitato permanente italo-americano per gli orfani di guerra con sede a 44 Whitehall Street a New York, appoggiandosi alle Case religiose degli Orionini, Scalabriniani, Salesiani e dei parroci italiani. Qui raccoglie molte offerte, che poi confluiranno nella costruzione dell'Istituto \"Figli d'Italia\" a Cassino.\nDa ricordare le celebrazioni degli Anni Santi dell'Opera, avvenute nel 1925, nel 1933 e in particolare nel 1950, quando ai 1300 orfani giunti a Roma fu offerto il pranzo dal presidente del consiglio, il presidente della repubblica e il papa, per ciascuno dei tre giorni di permanenza.\nNel 1941, durante la prima Assemblea (Capitolo) della Famiglia dei Discepoli, una parte dei pi\u00f9 giovani decide di lasciare la congregazione sotto la guida del Segretario Generale, don Luigi Costanzo, arrecando un grande dolore al padre che riponeva in loro molte speranze.\nIl 30 settembre 1959, durante la notte, le sue condizioni di salute peggiorano, tanto da rendere necessario il ricovero presso l'ospedale Fatebenefratelli, camera n\u00ba40. Il 16 ottobre viene confermata la diagnosi iniziale di tumore maligno al peritoneo. Nel giorno del suo 75\u00ba compleanno, dice:\nNei giorni successivi, mentre la sua salute peggiora e il dolore aumenta, vanno a fargli visita discepoli, ancelle, ex-alunni, personalit\u00e0 ecclesialestiche, politiche e militari. Il papa gli fa pervenire la sua benedizione mentre il presidente della Repubblica si informa quotidianamente sulla sua situazione. Saldo nella fede, riceve l'Unzione degli Infermi e benedice i confratelli del consiglio generale.\nLa mattina dell'11 novembre, dopo aver baciato per l'ultima volta il crocifisso, alle ore 10.15, muore.\nIl 14 novembre si tengono i funerali nella chiesa di Nostra Signora del Sacro Cuore a Piazza Navona. Il corpo viene portato nel cimitero di Amatrice, dopo aver sostato per una notte nell'Istituto Femminile dove quaranta anni prima era nata l'Opera.\nIl 13 agosto 1961 le spoglie sono tumulate presso la cripta della Chiesa di Maria Santissima Assunta, all'interno del primo orfanotrofio maschile da lui fondato, sito in Amatrice. La tomba diventa cos\u00ec meta di pellegrinaggio per i discepoli e per quanti lo hanno conosciuto in vita.\nIl 7 maggio 1999 il Card. Camillo Ruini, Vicario del santo Padre per la diocesi di Roma, apre ufficialmente il processo canonico di beatificazione, dicendo: \nL'11 aprile 2008, inizia ufficialmente l'Inchiesta Diocesana in san Giovanni in Laterano.\nIl 25 novembre 2011, si \u00e8 conclusa in Vicariato a Roma, presenti Autorit\u00e0, Familiari, Alunni, Educatori ed Educatrici sia religiosi sia laici, Ex-Alunni, estimatori (oltre 600 persone presenti) con la solenne cerimonia presieduta dal Vicario di Sua Santit\u00e0 il Cardinale Agostino Vallini, la fase diocesana della causa ed \u00e8 iniziata la fase romana con la consegna dei materiali raccolti alla Sacra Congregazione delle Cause dei Santi.\nI due ordini religiosi, la famiglia dei Discepoli e le Ancelle del Signore, continuano ancora oggi la missione minozziana.\nScritti.\nDurante la sua vita, Padre Giovanni Minozzi ha prodotto una serie di pubblicazioni, oggi disponibili presso le sedi dell'Opera."}
{"id": "280303", "revid": "119292104", "url": "https://it.wikipedia.org/wiki?curid=280303", "title": "Interferenza (telecomunicazioni)", "text": "Un'interferenza, nei sistemi di telecomunicazione, indica la sovrapposizione di un segnale indesiderato nella ricezione di un segnale informativo trasmesso, con effetto finale della distorsione del contenuto informativo presente sul segnale utile. Il concetto \u00e8 una diretta conseguenza o applicazione del concetto fisico di interferenza tra onde in propagazione, in questo caso, sul canale di comunicazione e sul ricevitore del segnale informativo trasmesso.\nDescrizione.\nA seconda del tipo di segnale che trasporta l'informazione, l'interferenza pu\u00f2 assumere varie forme nei seguenti casi:\nCanalizzazione.\nOccorre segnalare che, molto spesso, i sistemi di telecomunicazione utilizzano una separazione precisa delle frequenze utilizzate, in \"canali\" o bande di frequenza separate tra loro da opportune \"bande di guardia\" (FDM/FDMA). L'uso dei canali di trasmissione a radiofrequenza viene infatti regolato da appositi enti regolatori nazionali ed internazionali (ITU) nei piani di allocazione della banda radio, proprio per minimizzare il rischio di interferenze fra diversi sistemi/utilizzatori.\nLe interferenze tra canali sono normalmente limitate per progetto, in modo da risultare trascurabili. Se per\u00f2 uno dei segnali non risulta nella norma o se risulta di potenza eccessiva per la linearit\u00e0 del sistema, si possono comunque produrre interferenze. Un caso tipico \u00e8 l'interferenza che pu\u00f2 produrre un telefonino (segnale a radio frequenza di migliaia di MHz) su un sistema audio che invece funziona in intervalli di frequenza molto pi\u00f9 bassi (al massimo poche decine di kHz) (catena di amplificazione audio), per effetti non lineari di qualche componente di quest'ultimo, provocando fastidiose interferenze impulsive (click).\nAutointerferenza.\nA volte, \u00e8 proprio il segnale voluto, o una copia dello stesso, ci\u00f2 che produce interferenza. Un caso esemplare \u00e8 l'eco prodotto nei sistemi di telefonia o la riflessione ritardata di un segnale a radio frequenza, che pu\u00f2 produrre distorsione in un ricevitore televisivo, con visualizzazione di immagini distorte o doppie immagini.\nInterferenze illecite.\nPrendono il nome di interferenze illecite le trasmissioni radio effettuate su frequenze riservate ad altri servizi, come quelle aeronautiche o militari. Esse vanno segnalate agli Ispettorati Territoriali del Ministero dello Sviluppo Economico, i quali provvedono ad accertarne la fonte ed attuare i provvedimenti del caso.\nInterferenza e rumore.\nPur costituendo entrambi un \"disturbo\", ovvero una fonte di degrado del segnale utile informativo trasmesso, interferenza e rumore sono cose tra loro distinte: mentre l'interferenza \u00e8 infatti un segnale a cui pu\u00f2 associarsi comunque altra informazione, ma indesiderata, il rumore prodotto dagli apparati elettronici e/o introdotto dal canale \u00e8 un segnale che non trasporta alcun tipo di informazione intelligibile, essendo puramente random.\nInoltre, mentre l'interferenza tra due trasmissioni nella stessa banda (\"interferenza isocanale\" o \"co-canale\") non si pu\u00f2 risolvere con l'aumento di potenza di entrambe le trasmissioni, in quanto l'interferenza prodotta dipende mutuamente dalla potenza del segnale trasmesso (cio\u00e8 il rapporto P/I rimarrebbe invariato), ma al pi\u00f9 solo con una, l'effetto nocivo del rumore pu\u00f2 essere invece sempre minimizzato, almeno in linea teorica, aumentando la potenza del segnale utile trasmesso, ovvero aumentando il rapporto segnale/rumore, essendo il rumore statisticamente indipendente dal segnale trasmesso.\nQuesta distinzione d\u00e0 luogo, da una parte, a sistemi di comunicazione limitati dall'inteferenza, come ad esempio i sistemi cellulari, e, dall'altra, a sistemi classici limitati dal rumore o in potenza, visto che, nei casi reali, la potenza in trasmissione non pu\u00f2 essere aumentata indefinitamente."}
{"id": "280304", "revid": "122008772", "url": "https://it.wikipedia.org/wiki?curid=280304", "title": "Likud", "text": "Il Likud (in ebraico \u05dc\u05d9\u05db\u05d5\u05d3, che significa \"consolidamento\") \u00e8 un partito nazionalista liberale e di destra israeliano.\nStoria e idee.\nIl Likud pone le sue radici nel movimento sionista riformista di Vladimir \u017dabotinskij (dal 1923 Partito revisionista sionista o \"Hatzohar\"), liberale, e nella sua ala militare (Irgun Zvai Leumi o \"Etzel\"), nazionalista. Subito dopo la nascita di Israele questa ala si trasform\u00f2 nel partito Herut (Libert\u00e0), che prosciug\u00f2 il seguito di Hatzohar e nel 1961 si un\u00ec ai \"Libralim\" (Liberali) nel blocco elettorale \"Gahal\", la maggiore forza di opposizione. Grazie a una nuova serie di convergenze il Likud fu fondato nel 1973 da Menachem Begin, che lo condusse alla storica vittoria del 1977, la prima volta in cui i laburisti andarono all'opposizione. Solo nel 1988 il Likud divenne un partito unitario.\nLiberista in campo economico, e perci\u00f2 tradizionalmente rivale del Partito Laburista Israeliano, sostiene un nazionalismo pi\u00f9 rigido, per tradizione storica risalente all'ultimo decennio prima dell'indipendenza. Tuttavia, va notato che tutti i suoi leader hanno presieduto, da primi ministri, a iniziative di pace, con l'Egitto nel 1977-1979 e con i palestinesi nel 1991 e nel 1998.\nMenachem Begin, primo ministro israeliano nel 1977, ne fu il leader dal 1973 al 1983. Dal 1983 al 1993 leader del partito fu Yitzhak Shamir, primo ministro nel 1986, seguito da Benjamin Netanyahu, primo ministro dal 1996, dal 1993 al 1999 e da Ariel Sharon, primo ministro dal 2001, dal 1999 al 2005.\nDopo la decisione di ritirarsi da Gaza, presa da Sharon nel 2005, e il conseguente tramonto dell'ideale del \"Grande Israele\", nel Likud si \u00e8 aperta una crisi, che ha portato ad una scissione: Sharon ha fondato il partito centrista Kadima, mentre Netanyahu \u00e8 restato nel Likud, ridiventandone il leader, portandolo su posizioni pi\u00f9 a destra. Alle elezioni legislative 2006 il Likud ha subito un crollo, perdendo l'egemonia sull'area della destra: \u00e8 stato infatti sorpassato dal partito degli immigrati russi (su posizioni ancora pi\u00f9 nazionaliste). Non \u00e8 entrato nel governo. Il leader attuale \u00e8 Benjamin Netanyahu.\nIl Likud attualmente sostiene la soluzione dei due stati, per risolvere il conflitto israelo-palestinese, ma \u00e8 molto cauto e ritiene che il riconoscimento dello Stato di Palestina sia subordinato alla piena accettazione dell'esistenza di Israele da parte di tutte le forze politiche palestinesi, compresi gli islamisti radicali di Hamas. In alternativa considera la soluzione a stato unico dell'opzione giordana.\nNel 2009 le elezioni israeliane vedono un ritorno in auge del partito, che porta al governo i partiti pi\u00f9 radicali dell'estrema destra israeliana. Sebbene Kadima vinca di un seggio, il suo candidato Tzipi Livni fallisce nel trovare accordi di coalizione. Il leader del Likud Netanyahu ottiene invece la fiducia del presidente Peres governando con una alleanza tra il suo partito, i laburisti e Yisrael Beytenu, il partito dell'estremista Avigdor Lieberman, accusato di essere sostenitore della pulizia etnica dei cittadini israeliani di etnia araba.\nIn occasione delle elezioni dell'aprile 2019, Likud si fonde con Kulanu. Nelle elezioni del settembre 2019 ottiene un seggio in meno dello sfidante Blu e Bianco, che risulter\u00e0 poi partner di governo. Il nuovo governo israeliano, composto da molti membri della coalizione Blu e Bianco e del Likud, presta giuramento il 17 maggio 2020. Il 2 dicembre 2020, la Knesset approva la lettura preliminare di un disegno di legge per lo scioglimento del governo con un voto di 61 voti a favore e 54 contro."}
{"id": "280306", "revid": "393899", "url": "https://it.wikipedia.org/wiki?curid=280306", "title": "Contabilit\u00e0 analitica", "text": "La contabilit\u00e0 analitica \u00e8 la metodologia tecnico-economica impiegata per la misurazione, la rilevazione, la destinazione e l'analisi dei costi e dei ricavi. La contabilit\u00e0 analitica ha per oggetto l'analisi dei fatti interni di gestione. \u00c8 parte del sistema informativo direzionale, che rappresenta l'insieme dei processi delle tecniche e degli strumenti con cui si raccolgono, rappresentano e analizzano i dati al fine di elaborare e supportare le decisioni degli organi direzionali.\nPer tali decisioni \u00e8 importante attribuire a ogni prodotto i relativi costi e a tal fine ci sono due metodi: il costo diretto e il costo pieno. Nel costo pieno i costi comuni possono essere ripartiti col metodo su base unica aziendale, su base multipla aziendale e con il calcolo dei costi per attivit\u00e0.\nDescrizione.\nGli scopi della contabilit\u00e0 analitica (CoAn) in sintesi sono i seguenti:\nCatalogare, classificare e standardizzare stanno alla base della contabilit\u00e0 analitica. I numeri e le loro relazioni sono il contorno di tutto l'ambito di utilizzo. Su queste basi, analiticamente catalogando, classificando, standardizzando e leggendo le relazioni tra i numeri, il controller (la persona che in azienda si occupa anche di questo tipo di lavoro) applica principi statistici per generare analisi che rispondono a quesiti quali il numero di clienti, il margine generato per ciascuno, il numero di pezzi prodotti per ora o per giorno, ecc.\nLa contabilit\u00e0 analitica (che comprende ad esempio la contabilit\u00e0 di magazzino, la contabilit\u00e0 delle paghe, la contabilit\u00e0 per centro di costo o per commessa) permette di descrivere l'azienda come un complesso sistema matematico. In altri termini, significa descrivere come funziona l'azienda nei particolari e nelle sue interazioni numeriche: il modello matematico \u00e8 la base per la descrizione dei fenomeni aziendali (incremento, decremento o stabilit\u00e0 di un determinato variabile), per fare in modo che l'azienda \"documentale\" corrisponda all'azienda fisica.\nTutti i documenti che sono generati e sono contabilizzati da un'azienda sono registrati (o annotati) dalla contabilit\u00e0 generale. Aggiungendo delle informazioni statistiche (\u00e8 da considerare anche il tempo come una variabile statistica) a tali documenti si ottengono le informazioni analitiche che permettono di generare le scritture di contabilit\u00e0 analitica. Ad esempio, dalle fatture passive di un fornitore di beni comune ai vari reparti di un'azienda, con le informazioni di contabilit\u00e0 analitica si \u00e8 in grado di attribuire il costo di tali beni esattamente alla attivit\u00e0, al reparto, all'ufficio che ha ordinato la spesa. La contabilit\u00e0 generale non \u00e8 in grado di fornire queste informazioni in maniera economicamente compatibile.\nLe funzioni della contabilit\u00e0 analitica (a volte detta \"contabilit\u00e0 gestionale\") sono: supporto informativo nei giudizi di convenienza; strumento di misurazione dell'efficienza aziendale; strumento di programmazione e controllo di gestione; fonte di valori per le scritture di fine esercizio in contabilit\u00e0 generale.\nPer l'azienda la convenienza si verifica quando i margini di profitto sono elevati. L'impresa potrebbe aumentare tali margini intervenendo sui prezzi di vendita, ma ci\u00f2 presuppone che i prezzi non siano vincolati dal mercato. Tale ipotesi \u00e8 per\u00f2 poco frequente e per lo pi\u00f9 limitata alla produzione su commessa, per la quale la flessibilit\u00e0 dei prezzi \u00e8 maggiore anche se non totale.\nAbituale \u00e8 invece la condizione di aumentare il profitto riducendo i costi.\nClassificazione.\nLa contabilit\u00e0 analitica viene classificata rispetto a tre dimensioni di analisi, indipendenti tra loro:\nOgni sistema di contabilit\u00e0 analitica adottato da una azienda ha un valore per ognuna delle tre dimensioni di analisi. La classificazione quindi non \u00e8 esaustiva.\nContabilit\u00e0 industriale.\nSpesso la contabilit\u00e0 analitica \u00e8 denominata anche contabilit\u00e0 industriale, in quanto questo tipo di contabilit\u00e0 si \u00e8 originata nelle imprese industriali della manifattura. Attualmente, i termini sono per lo pi\u00f9 sinonimi, con qualche sfumatura lessicale tale per cui la \"contabilit\u00e0 industriale\" \u00e8 quella del perimetro di produzione/stabilimento (costo industriale), quella analitica \u00e8 quella gestionale ovvero che copre l'intera configurazione di costi (costo totale) finalizzata alle valutazioni di profitto (questa comprende perci\u00f2 anche i ricavi).\nDifferenza tra analitica e industriale.\nDifferenze tra contabilit\u00e0 civilistica (\"statutory accounting\" o \"financial accounting\") e contabilit\u00e0 gestionale (\"management accounting\"), sono piuttosto scontate, basti pensare ai diversi criteri e principi contabili adottati, vale certamente la pena di riflettere su quanto tali differenze siano accettabili e perch\u00e9.\nOccorre ragionare sulle differenze tra \"contabilit\u00e0 gestionale\", in cui convenzionalmente confluisce la contabilit\u00e0 analitica (quella per centri di costo) e \"contabilit\u00e0 industriale\" (\"cost accounting\") perch\u00e9 il processo di \"budgeting\" ne esalta caratteristiche e logiche: la prima utilizza sostanzialmente regole, procedure e schemi di rendiconto, diversi da quelli adottati dalla normativa civilistica, per identificare a livello di business (area di affari) le grandezze (margini) che interessano i manager operativi; la seconda \u00e8 finalizzata a calcolare il costo di prodotto/servizio, si avvale quindi di distinte base e cicli, ordini clienti / fornitori, bolle/rapportini di lavoro o intervento, dichiarazioni di scarto, schede di produzione, distinte di prelievo o versamento, prospetti di ticket chiusi o pratiche svolte, rapporti e stime, statistiche a supporto, \u00e8 indispensabile per la formulazione dei prezzi, almeno con riferimento alle famiglie di prodotti/servizi realizzati dall\u2019azienda. Mentre nella contabilit\u00e0 generale le informazioni di input output sono regolamentati e codificati per legge, quelli dell'analitica e ancor pi\u00f9 dell'industriale sono liberi, personalizzabili, strutturabili per numero e tipologia come si desidera o come serve: periodo, area geografica, divisione, stabilimento, reparto, linea prodotto, tipologia mercato (segmentazione area affari), fonti di approvvigionamento, processi interni, processi in outsourcing, ecc. Ogni dimensione pu\u00f2 a sua volta essere segmentata in sotto-dimensioni (commessa o ordine o progetto, fase di lavoro, livello distinta, avanzamento, stato qualit\u00e0 e tanti altri).\nIn pratica, se si vuole sottilizzare, la contabilit\u00e0 industriale \u00e8 quella di produzione (gestione caratteristica: prodotti e servizi, opere e lavorazioni, attivit\u00e0 rivolte a clienti e utenti), veloce e approssimativa: la contabilit\u00e0 analitica \u00e8 la fase successiva, estesa a tutte le componenti aziendali, precisa ma lenta."}
{"id": "280307", "revid": "2175", "url": "https://it.wikipedia.org/wiki?curid=280307", "title": "Malcaduco", "text": ""}
{"id": "280311", "revid": "247222", "url": "https://it.wikipedia.org/wiki?curid=280311", "title": "Dinosaur Jr.", "text": "I Dinosaur Jr. sono un gruppo musicale rock statunitense, formatosi ad Amherst (Massachusetts) nel 1983.\nSono stati una delle pi\u00f9 rappresentative formazioni della scena indie rock americana degli anni ottanta assieme a band come H\u00fcsker D\u00fc, Minutemen, Sonic Youth e Pixies.\nStoria.\nLa band nacque come Dinosaur nel 1983 dalle ceneri dei Deep Wound, formazione hardcore con un solo 45 alle spalle, composta da J Mascis alla chitarra e alla voce, Lou Barlow al basso e Murph alla batteria.\nSi fecero notare nel circuito indipendente per i loro concerti a volumi spropositati (\"erano i volumi pi\u00f9 assurdamente alti che io abbia mai ascoltato\", disse Thurston Moore dei Sonic Youth) e per il loro muro di suono tanto possente quanto dinamico e capace di nascondere melodie accattivanti e trascinanti.\nAl momento dell'uscita del loro primo disco dovettero cambiare nome perch\u00e9 esisteva gi\u00e0 un gruppo statunitense che si chiamava cos\u00ec. Diventati quindi Dinosaur Jr., diedero finalmente alle stampe il primo album, \"Dinosaur\". Usc\u00ec nel 1985 per la Homestead Records e, nonostante uno stile acerbo, includeva gi\u00e0 molte delle caratteristiche sviluppate poi nel successivo \"You're Living All Over Me\" (1987) uscito per la SST Records, etichetta culto della scena hardcore punk anni ottanta a distanza di quasi trent'anni, \u00e8 considerato dalla critica e dagli appassionati uno dei pi\u00f9 grandi capolavori di rock alternativo dell'epoca.\nL'album unisce sfuriate lancinanti di chitarra elettrica a testi surreali che denotano il \"teenage-angst\" di Mascis. Personaggio un po' atipico che sul gruppo ha sempre esercitato un potere quasi dittatoriale, spingendo Lou Barlow ad abbandonare per cercare fortuna come autore (prima nei Sebadoh, poi nel progetto The Folk Implosion). Ma questo avviene dopo l'uscita di \"Bug\" (1988).\nGli anni novanta entr\u00f2 un nuovo bassista, Mike Johnson, collaboratore poi di Mark Lanegan nonch\u00e9 autore in solitaria. I dischi pubblicati in questo periodo, paragonati alla triade degli anni ottanta, vengono generalmente considerati minori, nonostante la fortuna critica di \"Green Mind\" (1991), uscito in piena esplosione grunge con la Sire Records (etichetta storica dei Ramones). Di due anni dopo \u00e8 \"Where You Been\" (1993), cui segue nel 1994 \"Without a Sound\". L'ultimo disco \u00e8 del 1997 ed \u00e8 \"Hand It Over\".\nIn seguito, J Mascis sciolse quella che ormai era solo una band che supportava la sua ispirazione artistica, per continuare come solista. I suoi lavori non si distanziano molto dal sound del gruppo.\nNel 2005 si riun\u00ec la formazione storica per una tourn\u00e9e mondiale dei primi tre dischi della band, che port\u00f2 nel 2007 all'uscita di \"Beyond\" per la Fat Possum Records. Il disco viene salutato con favore da gran parte della critica.\nEredit\u00e0.\nL'importanza della band \u00e8 stata riconosciuta solo qualche anno dopo il suo naufragio; un po' per l'influenza dichiarata dalla successiva generazione di musicisti rock - i Nirvana, in primis - un po' per la scarsa visibilit\u00e0 di cui quel determinato rock ha forse potuto godere negli anni ottanta. In ogni caso la serie di ristampe curate dalla Sweet Nothing Records ha riportato alla luce i primi tre dischi, permettendo anche ai giovani appassionati di incontrare i Dinosaur Jr. in quello che \u00e8 generalmente considerato il loro periodo migliore."}
{"id": "280313", "revid": "2165956", "url": "https://it.wikipedia.org/wiki?curid=280313", "title": "Partito Laburista Israeliano", "text": "Il Partito Laburista Israeliano (in ebraico: \u05de\u05b4\u05e4\u05b0\u05dc\u05b6\u05d2\u05b6\u05ea \u05d4\u05b8\u05e2\u05b2\u05d1\u05d5\u05b9\u05d3\u05b8\u05d4 \u05d4\u05b7\u05d9\u05b4\u05bc\u05e9\u05b0\u05c2\u05e8\u05b0\u05d0\u05b5\u05dc\u05b4\u05d9\u05ea, , comunemente \u05d4\u05e2\u05d1\u05d5\u05d3\u05d4, Ha'Avod\u00e0) \u00e8 un partito politico israeliano di centro-sinistra, fondato il 23 gennaio 1968. Ha una ideologia riformista ed \u00e8 un partito sionista. I Laburisti fanno parte dell'Internazionale Socialista ed \u00e8 membro osservatore del Partito Socialista Europeo.\nStoria.\nIl partito ha conosciuto diverse denominazioni nel corso della sua esistenza:\nIl partito discende dal \"Mapai\" (\"Mifleget Poalei Eretz Yisrael\", Partito dei Lavoratori della Terra d'Israele), il partito del sionismo socialista e principale forza politica del movimento sionista, e come tale padre dello Stato di Israele, che era entrato in crisi nel 1965.\nFu fondato nel 1968 dalla fusione di tre partiti riformisti e di sinistra: il Mapai, il Rafi e il Achdut haAvoda.\nDal 1969 al 1991 il partito ebbe un'alleanza elettorale (\"Maarakh\", Allineamento) con il Mapam (\"Mifleget Poalei ha-Meuchedet\", Partito Unito dei Lavoratori), nato poco prima dell'indipendenza come partito sionista marxista e a lungo secondo partito israeliano: il 7 ottobre 1991, in vista delle elezioni del 1992 Mapam si sciolse per entrare nel Partito Laburista. Fu il partito, anche tramite i suoi predecessori, di tutti i maggiori leader politici israeliani fino agli anni '90 come David Ben Gurion, Moshe Dayan, Golda Meir, Shimon Peres (poi aderente a Kadima) e Yitzhak Rabin, il promotore degli accordi di Oslo con i palestinesi. Il partito sostiene decisamente, assieme al pi\u00f9 cauto Kadima, la soluzione dei due stati per risolvere il conflitto israeliano-palestinese, contrapponendosi al Likud e a Israel Beytenu che sostengono l'intoccabilit\u00e0 degli insediamenti israeliani, pur sostenendo anch'essi la stessa soluzione.\nCon la denominazione \"Partito laburista\" ha vinto le elezioni del giugno 1992 e del maggio 1999. Dal 1992 al 2009 ha per\u00f2 registrato una continua perdita di voti e di seggi.\n\u00c8 stato al governo sia con l'esecutivo Olmert che con quello Netanyahu: scelte che richiamano una vocazione all'interesse nazionale nonostante siano lesive sul piano della popolarit\u00e0, in quanto non in grado di incidere sulla linea politica marcatamente conservatrice dei governi a guida Likud e moderata di quelli Kadima. Il suo storico leader, Ehud Barak, gi\u00e0 primo ministro e ministro della Difesa ha lasciato il partito per fondare il Partito dell'Indipendenza. Gli attuali esponenti di primo piano sono il sindacalista Amir Peretz, l'ex segretario Shelly Yachimovitch e Isaac Herzog. Il partito \u00e8 ora all'opposizione.\nNel luglio 2017 diventa leader del partito Avi Gabbay, ex ministro dell'ambiente nel governo Netanyahu in quota Kulanu, iscritto al partito dal dicembre 2016.\nIl 1\u00ba gennaio 2019, in diretta TV, Gabbay ha annunciato la rottura dell'Unione Sionista, la coalizione formata da laburisti ed HaTnuah."}
{"id": "280314", "revid": "6923", "url": "https://it.wikipedia.org/wiki?curid=280314", "title": "Gestione del marchio", "text": "La gestione del marchio (spesso indicata con la locuzione inglese brand management o branding) \u00e8 l'applicazione delle tecniche di marketing a uno specifico prodotto, linea di prodotto o marca (\"brand\"). Lo scopo \u00e8 aumentare il valore percepito da un consumatore rispetto a un prodotto, aumentando di riflesso il patrimonio di marca. Gli operatori del marketing vedono nella marca la \"promessa\" implicita di qualit\u00e0 che il cliente si aspetta dal prodotto, determinandone cos\u00ec l'acquisto nel futuro.\nL'attivit\u00e0 di gestione del marchio si occupa soprattutto dell'assemblaggio e del mantenimento di un mix di valori, sia tangibili che intangibili, che siano rilevanti per i consumatori e che distinguano significativamente e in maniera appropriata la marca di un produttore da quella di un altro.\nSi considera che la gestione del marchio sia una disciplina nata alla Procter &amp; Gamble come risultato di un famoso promemoria di Neil H. McElroy.\nSono definite marche di primo piano quelle che si adattano particolarmente bene all'ambiente e che perci\u00f2 sopravvivono e prosperano. Esse possono riguardare sia merci che servizi, riportando in modo generico il nome dell'impresa oppure essendo correlate ad uno specifico prodotto. L'elemento che le accomuna \u00e8 quello di riguardare prodotti con prezzi competitivi, i quali offrono ai consumatori un buon livello qualitativo. In questo modo la marca funge da credibile forma di garanzia, permettendo al consumatore l'identificazione di prodotti in grado di offrire un sicuro valore aggiunto.\nUna giusta gestione del marchio genera un aumento delle vendite, rendendo il prodotto pi\u00f9 appetibile rispetto a quelli della concorrenza. Il patrimonio di marca \u00e8 determinato dall'extra profitto che genera per l'impresa grazie all'utilizzo del marchio.\nStoria del branding.\nLa storia della creazione e dello sfruttamento delle marche commerciali pu\u00f2 essere ricostruita risalendo nel tempo fino a molti secoli prima che il termine venisse usato nel suo moderno significato: gi\u00e0 ai tempi dei Greci e dei Romani esistevano diversi modi per promuovere merci e manufatti. Solitamente, venivano redatti degli annunci con lo scopo di informare il pubblico sul fatto che un certo individuo, abitante in un certo luogo, fosse esperto nella fabbricazione delle scarpe, oppure che un altro individuo, di cui veniva comunicato l'indirizzo, fosse uno scrivano. I Greci si avvalevano anche dei banditori, per annunciare l'arrivo di navi con carichi particolari.\nGrande parte delle prime forme di marketing e di pubblicit\u00e0 erano dunque strutturate su base strettamente personale, e mettevano sullo stesso piano d'importanza il nome di un individuo e il prodotto o servizio da questi offerto. Lo sviluppo moderno di questo fenomeno pu\u00f2 essere rinvenuto nell'apposizione del nome del negoziante sull'entrata del proprio negozio. Nei tempi antichi i negozi furono rapidi nell'escogitare un buon metodo per far propaganda alle proprie merci: l'uso di figure. Nell'antica Roma, le macellerie esponevano un'insegna raffigurante una fila di prosciutti, mentre i calzolai esponevano un'insegna con uno stivale e le latterie si facevano riconoscere attraverso il disegno abbozzato di una mucca.\nNell'epoca classica tutto ci\u00f2 era indispensabile perch\u00e9 la quasi totalit\u00e0 degli acquirenti potenziali era analfabeta, e sarebbe stata in grado di riconoscere un particolare prodotto solo attraverso le figure. L'avvento di un'era pi\u00f9 sofisticata e caratterizzata da un minore tasso di analfabetismo ha condotto ad oggi ad una promozione pi\u00f9 ingegnosa, che accompagna il nome di un prodotto e attira l'attenzione del pubblico su di esso, anche grazie all'uso di sofisticati simbolismi in grado di richiamare alla mente una certa marca. Esempi sono la conchiglia (in inglese shell) nel logotipo della Shell, o il nido con gli uccelli (in inglese \"nest\") come contrassegno dei prodotti Nestl\u00e9.\nLa creazione di marche commerciali in maniera moderna, attraverso l'uso di nomi particolari e non generici, ha le proprie origini nel diciannovesimo secolo. La rivoluzione industriale e il conseguente sviluppo delle tecniche della pubblicit\u00e0 e del marketing resero di primaria importanza la scelta di attribuire il nome a un prodotto. La rapida crescita della popolazione in Europa come negli Stati Uniti, l'estensione delle ferrovie e la costruzione di nuove fabbriche originarono un'intensa domanda per tutta una serie di nuovi prodotti, a partire da quelli di uso domestico, per arrivare fino agli apparecchi elettrici e meccanici. Ci\u00f2 sfoci\u00f2 nell'esigenza, per produttori e venditori, di scegliere una marca che fosse efficace sotto diversi punti di vista: facile da ricordare e da pronunciare, originale e in molti casi direttamente o indirettamente descrittiva del prodotto cui si riferiva.\nLa necessit\u00e0 di scegliere una marca che possa essere efficace a livello sia nazionale che internazionale \u00e8 ritenuta di massima importanza per tutte le imprese, fin dai primordi.\nScelta del nome del marchio.\nUn marchio di successo ha le seguenti caratteristiche:\nTipologie di marchi.\nEsistono diversi tipi di marchi, ciascuno dotato di caratteristiche molto diverse.\nI prodotti di largo consumo, reperibili nella grande distribuzione organizzata, non usano praticamente mai \"corporate brands\": questi sono impiegati in settori dove i prodotti sono poco o per nulla diversificati, rendendo cos\u00ec sufficiente l'utilizzo del marchio aziendale (si pensi ai distributori di carburante: Agip, Erg...).Al contrario, nei supermercati, se si escludono \"corporate brands\" come Coca-Cola o Pepsi, \u00e8 pi\u00f9 facile trovare \"furtive brands\". La birra Kronenbourg, ad es., \u00e8 un brand \"furtive mono\": \"mono\" perch\u00e9 identifica solo quel bene, \"furtive\" perch\u00e9 il marchio dell'azienda proprietaria appare solamente in ridottissime dimensioni sul retro della bottiglia.Esempi di brand \"furtive family\" sono invece i prodotti Findus, un ampio portafoglio di prodotti, sulle cui confezioni non si trova per\u00f2 il logo Unilever.\nPolitiche di marca.\nDecisioni di marca.\nIn primo luogo, un produttore pu\u00f2 decidere di vendere senza marca, nel caso di prodotti generici (come il sale), oppure applicare un marchio.In questo secondo caso, le tre strategie fondamentali riguardano l'utilizzo di:\nStrategie di marca.\nIn secondo luogo, \u00e8 compito del gestore del marchio decidere quale strategia seguire, a seconda del rapporto tra la marca (nuova o preesistente) e la categoria del prodotto (nuova o preesistente).Le strategie di marca sono:\nArchitettura di marca.\nIn terzo luogo \u00e8 necessario definire la struttura che organizza il portfolio dei brand detenuti dall'Impresa, stabilendone i ruoli e le relazioni reciproche sulla base delle esigenze competitive di medio e lungo termine. Un'architettura di marca efficace e armonica rende pi\u00f9 cristallina l'offerta e favorisce sinergie tra i marchi gestiti. Esistono 3 tipi fondamentali di architettura di marca:\nComponenti.\nIl processo di gestione del marchio \u00e8 caratterizzato dalle seguenti componenti:\nPatrimonio del marchio.\nI marchi con un'eredit\u00e0 non sono semplicemente associati a organizzazioni antiquate; anzi, esaltano attivamente i valori e si posizionano in relazione alla loro eredit\u00e0. I marchi offrono molteplici vantaggi alle organizzazioni a vari livelli di mercato, riflettendo l'intero processo esperienziale offerto ai consumatori. Nel caso delle organizzazioni di volontariato, se possono sbloccare il loro patrimonio di marca e ci\u00f2 migliorer\u00e0 l'impegno dei volontari, nella misura in cui le organizzazioni \"con una lunga storia, valori fondamentali, risultati positivi e uso di simboli possiedono, consapevolmente o meno, un vantaggio intrinseco in un panorama sempre pi\u00f9 competitivo\u00bb. Nel contesto del turismo le nozioni preconcette di brand heritage stimolano l'accresciuta esperienza di autenticit\u00e0 esistenziale, aumentando la soddisfazione per l'esperienza del visitatore. Per i beni di consumo la comunicazione della continuit\u00e0 della promessa di marca pu\u00f2 aumentare l'autenticit\u00e0 della marca percepita.\nNormazione.\nLe norme ISO relative al branding sviluppate dal Comitato ISO/TC289 sono:\nAltre due Norme ISO sono in fase di sviluppo da parte di ISO/TC289:"}
{"id": "280316", "revid": "339392", "url": "https://it.wikipedia.org/wiki?curid=280316", "title": "Sistema di Atterraggio Strumentale", "text": ""}
{"id": "280319", "revid": "2124014", "url": "https://it.wikipedia.org/wiki?curid=280319", "title": "Carreggiata", "text": "La carreggiata, secondo la definizione riportata al n. 7 del comma 1 dell'art. 3 del nuovo codice della strada, \u00e8 la \"parte della strada destinata allo scorrimento dei veicoli; \u00e8 composta da una o pi\u00f9 corsie di marcia e, in genere, \u00e8 pavimentata e delimitata da strisce di margine\".\nSulla carreggiata avviene lo scorrimento di tutti i veicoli, salvo che la segnaletica stradale ivi presente prescriva l'obbligo per determinate categorie di avvalersi di altri percorsi specializzati (ad esempio di piste ciclabili per le biciclette o corsie pedonali per i pedoni). \nIn Italia, fino al 1992, la carreggiata era delimitata da \"strisce di margine\" unicamente di colore giallo, come da art. 106 del DPR 30 giugno 1959 n. 420; successivamente, l'art. 141 del DPR 16 dicembre 1992 n. 495 le uniform\u00f2 al bianco tipico degli altri segnali orizzontali, mentre il giallo viene usato a carattere provvisorio (ad esempio, in caso di lavori in corso). \nOltre alla \"striscia di margine\" un elemento artificiale che pu\u00f2 segnare il limite della carreggiata \u00e8 il paracarro.\nA tutti i fini legali e assicurativi la carreggiata, proprio per la sua definizione di tratto di scorrimento, non pu\u00f2 essere normalmente utilizzata come area di sosta o area di parcheggio e non dovrebbe neppure ospitare, se non in un'area esterna apposita, fermate di mezzi pubblici. In caso di necessit\u00e0 la parte di carreggiata destinata a quest'ultimo uso appare evidenziata da segnaletica orizzontale specifica di colore giallo. Un'altra indicazione fornita dal codice della strada prevede che solitamente la carreggiata possa essere attraversata dai pedoni solamente in presenza di appositi passaggi segnalati da strisce pedonali o da impianti semaforici.\nCollegato al concetto di carreggiata, utilizzato anche in campo autostradale e di strade ad alta frequentazione, vi \u00e8 lo studio di particolari accorgimenti di sicurezza che aiutino l'inserimento e l'uscita dei veicoli dalla stessa, le corsie di accelerazione e decelerazione, nonch\u00e9 spesso, sul lato destro, di apposite corsie di emergenza delimitate sempre da segnaletica orizzontale."}
{"id": "280320", "revid": "14806", "url": "https://it.wikipedia.org/wiki?curid=280320", "title": "Nomadismo", "text": ""}
{"id": "280322", "revid": "124330837", "url": "https://it.wikipedia.org/wiki?curid=280322", "title": "The Million Dollar Homepage", "text": "The Million Dollar Homepage \u00e8 un sito internet creato nel 2005 da Alex Tew, uno studente ventenne dello Wiltshire, con lo scopo di finanziarsi gli studi universitari.\nLa pagina principale del sito era stata strutturata come un'immagine suddivisa in aree cliccabili quadrate della dimensione di 10x10 pixel, per un totale di un milione di pixel; ogni singolo pixel era stato messo in vendita a un dollaro l'uno, per un ricavo complessivo di un milione di dollari, da cui il nome del sito. Ogni area acquistata diventava poi un link verso il sito dell'inserzionista di cui era possibile vedere lo slogan passando col puntatore del mouse sopra la sua area.\nLanciato il 26 agosto 2005, il sito divent\u00f2 un interessante fenomeno internet, raggiungendo pagerank 7 e diventando il numero 127 come traffico complessivo generato ed alla fine dello stesso anno aveva venduto 999.000 pixel. Nel gennaio 2006 i mille pixel rimanenti furono messi all'asta su e-bay. L'asta si chiuse l'11 gennaio con un'offerta di 38.100 dollari, portando cos\u00ec l'incasso totale a 1.037.100 dollari contro un costo di realizzazione del sito stimato in 50 euro.\nNonostante lo stesso Tew avesse poche speranze di riuscire effettivamente a guadagnare tutti quei soldi e non avesse previsto alcun tipo di pubblicit\u00e0 tranne il passaparola, dopo soli tre giorni riusc\u00ec a vendere ad un sito musicale il primo blocco 20x20, e nel giro di due settimane guadagn\u00f2 i soldi necessari per pagarsi il primo anno di studi. A quel punto, la notizia aveva gi\u00e0 fatto il giro dei blog e cominciava ad attrarre l'attenzione di giornali britannici come il \"Daily Telegraph\", il \"Guardian\" e il \"Sun\". Tew fu poi costretto a lasciare gli studi dopo un solo semestre a causa dell'enorme pubblicit\u00e0 e dell'attenzione mediatica che lo circondava.\nNel dicembre 2006 Tew lanci\u00f2 un altro sito simile, Pixelotto: i pixel avevano un prezzo di due dollari ciascuno, ma met\u00e0 del guadagno ricavato sarebbe andato ad un utente scelto a caso tra coloro che si erano registrati gratuitamente al sito ed avevano cliccato uno dei banner presenti. Al vincitore era inoltre accordata la possibilit\u00e0 di scegliere una associazione benefica a sua scelta cui donare $100,000, o comunque il 10% dei guadagni totali."}
{"id": "280353", "revid": "74801", "url": "https://it.wikipedia.org/wiki?curid=280353", "title": "Guillaume de Marcillat", "text": "Sebbene abbia realizzato anche alcuni affreschi fu soprattutto pittore di vetrate.\nBiografia.\nNato a Marcillac, si distinse per la dote nel disegno. In giovent\u00f9 per scampare a guai giudiziari, entr\u00f2 nell'ordine domenicano, rimanendo tuttavia in attivit\u00e0 come artista, specializzandosi nella creazione di vetrate. Su richiesta del Papa, si trasfer\u00ec con un collega in Italia e lavor\u00f2 inizialmente nei palazzi papali a Roma (1505), dove fu tra i collaboratori di Raffaello nelle Stanze Vaticane. Purtroppo gran parte delle sue vetrate furono distrutte durante il sacco di Roma del 1527 per ricavare piombo per gli archibugi.\nLe sue opere pi\u00f9 importanti si trovano a Cortona, dove fu invitato dal cardinal Passerini e, soprattutto, ad Arezzo dove realizz\u00f2 molte delle vetrate del duomo. Sempre nel duomo dipinse gli affreschi della volta. Per la chiesa di San Francesco realizz\u00f2 il rosone. Stimatissimo e molto lodato in Arezzo, fu considerato come un cittadino acquisito e ivi mor\u00ec a 62 anni.\nCon lui l'arte della vetrata non fu pi\u00f9 essenzialmente decorativa ma accolse le caratteristiche di pittura vera e propria.\nSuo principale allievo fu Pastorino dei Pastorini, a cui l'artista francese lasci\u00f2 in eredit\u00e0 secondo il Vasari \"i vetri e le masserizie da lavorare et i suoi disegni\".\nOpere principali.\nVetrate:"}
{"id": "280369", "revid": "120587111", "url": "https://it.wikipedia.org/wiki?curid=280369", "title": "Regolaggio altimetrico", "text": "In aeronautica \u00e8 sempre stato molto importante il problema della misurazione delle distanze verticali. Gli aeromobili sono in grado di muoversi in tutte e tre le dimensioni; se per\u00f2 da un lato \u00e8 semplice misurare la distanza tra due punti, non risulta altrettanto immediato comprendere in che modo viene misurata la quota di un aereo. Questa difficolt\u00e0 \u00e8 dovuta ai diversi riferimenti che si prendono per misurare la quota: ad esempio pu\u00f2 essere misurata dal livello del mare (QNH) o dal livello del suolo (QFE), ormai in uso solo per i voli acrobatici e il volo a vela; ed infine il QNE rispetto l'isobara (linea che unisce tutti i punti di ugal pressione) standard 1013,25 hPa (livello di volo)\nIl riferimento che si prende dipende dalla fase del volo.\nInnanzitutto \u00e8 necessario sapere che l'altimetro degli aerei \u00e8 in realt\u00e0 un barometro aneroide, un misuratore di pressione atmosferica.\nCom'\u00e8 noto, pi\u00f9 la quota aumenta e pi\u00f9 la pressione atmosferica diminuisce; l'altimetro barometrico misura la diminuzione di pressione atmosferica e la tramuta in guadagno di quota, secondo la regola standard che ad ogni hectopascal perso corrispondono 27 piedi di quota guadagnati.(Regola valida fino a 5500Ft. Pi\u00f9 in alto il gradiente barico verticale diminuisce)\nGli aerei volano quindi seguendo l'andamento delle isobare come se si trovassero su un binario di pressione atmosferica costante.\nIl problema diventa quindi capire qual \u00e8 l'isobara zero, ma questo dipende sempre dalla fase del volo.\nPer questo sono stati inventati i cosiddetti regolaggi altimetrici, delle impostazioni standard per l'altimetro di bordo che consentono di volare sempre con il riferimento migliore.\nDue dei tre regolaggi hanno un nome codificato secondo il vecchio codice Q ideato per la radiotelegrafia in codice Morse, caratterizzato da codici tutti con la lettera Q (Question) come iniziale proprio perch\u00e9 scarsamente utilizzata nel linguaggio corrente e pertanto difficilmente confondibile con altre comunicazioni in fonia (originariamente la lettera Q venne introdotta nel 1912 dall'International Radiotelegraph Convention Regulations appunto per facilitare le comunicazioni internazionali in codice Morse).\nRegolaggio rispetto alla pressione misurata al suolo (QFE).\nVia radio si richiede la pressione al suolo con la sigla QFE, che quindi per estensione ha preso ad indicare la pressione al suolo fornita da un'apposita stazione di rilevamento, normalmente nei pressi di un aeroporto. In codice Q la sigla QFE equivale alla domanda: \u00abQual \u00e8 il valore di pressione della stazione di rilevazione?\u00bb. A questa domanda quindi sar\u00e0 fornito un valore di pressione che verr\u00e0 inserito dal pilota nell'altimetro barometrico.\nUn altimetro correttamente impostato sul QFE indicher\u00e0 perci\u00f2 l'altezza assoluta del velivolo rispetto alla stazione di riferimento: se l'aereo si trova sulla pista di atterraggio, l'altimetro indicher\u00e0 altezza zero.\nTale regolazione pu\u00f2 risultare utile nella fase finale dell'atterraggio, per avere un'idea della distanza verticale dalla pista, o essere impostato su un aeromobile che effettui circuiti in prossimit\u00e0 dell'aeroporto. Tuttavia, \u00e8 scarsamente utilizzato, anche se si pu\u00f2 impostare per convenienza il QFE sull'altimetro di riserva per avere anche il valore di altezza verticale. In pratica avremo: altimetro primario con impostato il valore QNH e il secondario con il QFE.\nRegolaggio rispetto alla pressione misurata al suolo traslata al livello medio del mare (QNH).\nIl QNH \u00e8 un codice usato dai piloti, dai controllori del traffico aereo e da alcune stazioni meteorologiche per riferirsi alla pressione atmosferica ultima misurata (QFE) e successivamente traslata al livello medio del mare (MSL - \"medium sea level\") mediante la relazione di un ettopascal ogni 27 piedi.\nSe, ad esempio, una stazione situata a 270 piedi sul livello del mare misura una pressione atmosferica (quindi un QFE) pari a 1000\u00a0hPa, il QNH ricavato da quella stazione sar\u00e0 1010\u00a0hPa.\nInserendo questo valore nell'apposita finestra dell'altimetro di bordo, questo indicher\u00e0 (con una minima approssimazione) zero al livello del mare, l'elevazione dell'aeroporto in questione quando sulla pista e l'altitudine dell'aeromobile quando \u00e8 in volo, anche se il dato pu\u00f2 ritenersi attendibile solo nelle vicinanze della stazione che lo ha misurato.\nIn codice Q la sigla QNH equivale alla domanda: \u00abQual \u00e8 il valore di pressione che bisogna inserire nell'altimetro affinch\u00e9 lo strumento, al suolo, indichi l'elevazione dell'aeroporto?\u00bb.\nVolare per altitudini pu\u00f2 essere comodo nelle brevi tratte e alle basse quote per separarsi dagli ostacoli al suolo, la cui elevazione \u00e8 indicata sulle mappe appunto rispetto al livello del mare; se usato per la navigazione richiederebbe per\u00f2 di essere aggiornato di frequente nel corso del volo al valore della stazione pi\u00f9 vicina.Per questo il traffico aereo di linea e militare utilizza l'altitudine di transizione, un'altitudine prefissata che varia a seconda del Paese: al di sotto di essa, ogni altitudine si riferisce al QNH locale, al di sopra invece ci si riferisce alla pressione standard (1013,25\u00a0hPa/mbar ovvero 29,92 pollici di mercurio) e le altitudini vengono definite livelli di volo (\"flight levels\").\nIn molte parti del mondo il valore del QNH viene fornito in millibar o ettopascal, mentre invece in America del Nord viene fornito in pollici di mercurio.\nRegolaggio rispetto alla pressione standard (QNE).\nQuando si vola a quote tali che gli ostacoli al suolo non costituiscono pi\u00f9 un problema, la necessit\u00e0 diventa quella di separarsi dagli altri aeromobili e quindi gli altimetri vengono regolati sulla pressione standard di 1013,25\u00a0hPa.\nTale valore rappresenta la pressione atmosferica al livello del mare in quella che l'ICAO ha definito atmosfera standard internazionale.\nQuando utilizzano il regolaggio altimetrico standard, gli aeromobili volano per livelli di volo e l'isobara 1013,25\u00a0hPa costituisce il livello di volo zero.\nIl regolaggio standard viene spesso chiamato impropriamente QNE . Ricordiamo infatti che il QNE non \u00e8 un valore di pressione, bens\u00ec un valore di livello isobarometrico (livello di volo o FL \"flight level\") cio\u00e8 una quota non una pressione.\nAlle basse quote si utilizza il QNH per separarsi dagli ostacoli, ma il QNH \u00e8 un valore approssimato e nel caso si debba operare su aeroporti (come quello di Citt\u00e0 del Messico, ad esempio), la cui elevazione \u00e8 tale da non poter pi\u00f9 considerare accettabile tale errore dell'altimetro si preferisce lasciare il regolaggio di crociera su 1013.25 anche in fase di atterraggio.\nSi tiene allora vicino alla pista un altimetro regolato su 1013,25\u00a0hPa e si legge la quota indicata: tale quota \u00e8 il QNE. Il pilota in atterraggio manterr\u00e0 il regolaggio standard, dato che il QNH non \u00e8 attendibile, e informato del QNE sapr\u00e0 quale quota l'altimetro di bordo dovr\u00e0 indicare una volta al suolo; una rapida sottrazione riveler\u00e0 la quota dell'aereo; un po' pi\u00f9 macchinoso, ma molto pi\u00f9 preciso.\nSi ricorda che QNE e SPS (standard pressure setting) non sono la stessa cosa, ma per comodit\u00e0 si possono assumere simili.\nRegolaggio rispetto alla pressione misurata al suolo riportata al livello medio del mare (QFF).\nQFF \u00e8 la pressione in millibar al livello del mare calcolata dalla pressione misurata da una stazione di rilevamento (QFE) ad una certa elevazione, dedotta tenendo conto di tutte le condizioni atmosferiche al momento della misura. \u00c8 utilizzata molto raramente in aeronautica, mentre \u00e8 importante in meteorologia."}
{"id": "280370", "revid": "834", "url": "https://it.wikipedia.org/wiki?curid=280370", "title": "Qne", "text": ""}
{"id": "280372", "revid": "399", "url": "https://it.wikipedia.org/wiki?curid=280372", "title": "Vergine di ferro", "text": ""}
{"id": "280374", "revid": "599013", "url": "https://it.wikipedia.org/wiki?curid=280374", "title": "Qff", "text": ""}
{"id": "280383", "revid": "712828", "url": "https://it.wikipedia.org/wiki?curid=280383", "title": "Blaise Zabini", "text": ""}
{"id": "280390", "revid": "1418004", "url": "https://it.wikipedia.org/wiki?curid=280390", "title": "Susanna Clarke", "text": "Biografia.\nSusanna Mary Clarke nasce il 1\u00ba novembre 1959 a Nottingham. Figlia maggiore di un ministro metodista, trascorse la sua infanzia tra l'Inghilterra del Nord e la Scozia. Completa la sua educazione al St Hilda's College di Oxford, laureatasi nel 1987 in lettere, filosofia, politica ed economia.\nNel 1990 si trasferisce a Torino ad insegnare inglese, poi nel 1991 a Bilbao. Torna in Inghilterra nel 1992.\nNel 1993, mentre risiedeva nella contea di Durham in una casa che si affacciava sul Mare del Nord, inizi\u00f2 a scrivere il suo primo romanzo, \"Jonathan Strange &amp; il signor Norrell\", che completer\u00e0 dopo nove anni e sar\u00e0 pubblicato da Bloomsbury nell'ottobre del 2004. Scrivere il romanzo non fu affatto una impresa facile, essendo composto da poco meno di 900 pagine, e nel richiedere moltissimo tempo, da parte della Clarke, in una ricerca storica dei primi anni del XIX secolo.\nVita privata.\nClarke risiede a Cambridge con il suo compagno, lo scrittore di fantascienza Colin Greenland, con il quale vive dal 1996."}
{"id": "280393", "revid": "599013", "url": "https://it.wikipedia.org/wiki?curid=280393", "title": "Linearit\u00e0", "text": ""}
{"id": "280395", "revid": "13945", "url": "https://it.wikipedia.org/wiki?curid=280395", "title": "Full-adder", "text": "Il full-adder o sommatore completo \u00e8 un circuito logico caratterizzato da tre ingressi e due uscite. La sua funzionalit\u00e0 \u00e8 quella di eseguire una somma tra due numeri espressi in formato binario con lunghezza di parola a un bit. \u00c8 un componente fondamentale dell'elettronica digitale perch\u00e9, connesso opportunamente con altri full-adder e porte logiche pu\u00f2 dare luogo alle unit\u00e0 di elaborazione ALU (\"Arithmetic Logic Unit\") dei processori. I full-adder sono le fondamenta su cui \u00e8 basata la costruzione di semplici calcolatrici. Il full-adder \u00e8 costituito dall'insieme di due half-adder e una porta logica OR, opportunamente collegati (Figura a destra).\nIn logica binaria esegue questa semplice operazione:\nA + B + Ci = S + Co\ndove A e B sono gli operandi, Ci il riporto (C \u2192 \"carry )\" in ingresso della precedente somma e S e Co sono la somma e il riporto di uscita. Ogni variabile \u00e8 un bit (0 oppure 1)\nIn ingresso sono inseriti i due bit da sommare e l'eventuale bit di riporto;\nin uscita vengono forniti la somma ed il riporto.\nAd esempio, se diamo in ingresso i valori 1 1 0 (1\u00b0 numero, 2\u00b0 numero, riporto), il componente restituir\u00e0 il valore 0 con riporto 1 (corrispondente al valore 10 in base binaria).\nFull-adder a \"n\" bit.\nLa struttura col riporto in ingresso esiste per poter eventualmente collegare un numero \"n\" full-adder in cascata per poter ottenere Full-adder a \"n\" bit.\nOttimizzazioni come Kogge-Stone utilizzano strategie di predizione del riporto per ridurre la latenza al costo di occupare maggiore area."}
{"id": "280397", "revid": "228587", "url": "https://it.wikipedia.org/wiki?curid=280397", "title": "Arj", "text": "ARJ \u00e8 un software di archiviazione file, scritto da Robert K. Jung, e commercializzato dalla sua azienda ARJ Software Inc.\nARJ significa Archiviato da Robert Jung. Attualmente \u00e8 un software che non ha vasta diffusione.\nStoria.\nARJ insieme a PKZIP fu uno dei due principali programmi di archiviazione nel periodo che andava dagli inizi fino alla met\u00e0 degli anni novanta. Il livello di compressione di ARJ era lievemente migliore di quello di PKZIP 1.02, ma, di contro, ARJ era apprezzabilmente pi\u00f9 lento di PKZIP (o equivalentemente si pu\u00f2 definire PKZIP sensibilmente pi\u00f9 veloce, menzionando il fatto che PKZIP era uno dei programmi di compressione pi\u00f9 veloci del suo tempo). Parti di ARJ erano protette da brevetto negli Stati Uniti (), era per\u00f2 possibile acquisire le licenze d'uso in termini pi\u00f9 liberi rispetto a PKZIP.\nDi massima ARJ era meno popolare di PKZIP, ma ARJ acquis\u00ec un maggior gradimento nel corso dell'era delle BBS. Ci\u00f2 fu largamente dovuto alla capacit\u00e0 di ARJ di creare e gestire gli archivi multi-volume (archivi suddivisi in file pi\u00f9 piccoli e quindi pi\u00f9 pratici per la trasmissione per telefono o per la distribuzione con floppy disk). La funzionalit\u00e0, bench\u00e9 presente anche su PKZIP, in ARJ era molto pi\u00f9 semplice e intuitiva.\nARJ inoltre consentiva all'utilizzatore di modificare il livello di compressione, con ci\u00f2 guadagnando popolarit\u00e0 negli utenti delle reti amatoriali a pacchetto come Fidonet, che utilizzavano le impostazioni del programma per la bassa compressione per poter invece sfruttare meglio gli algoritmi di compressione dei modem (quali l'MNP o il v.42bis), sempre nell'ottica di ridurre il costo delle telefonate interurbane che erano insite nell'adesione a quelle reti.\nAttualmente ARJ ha perso buona parte delle sue quote di mercato e presumibilmente l'assenza di un'interfaccia grafica \u00e8 stata una delle cause che ha contribuito alla virtuale scomparsa dal mondo degli utilizzatori di personal computer.\nCi\u00f2 malgrado, grazie alla ben ideata funzionalit\u00e0 di suddivisione degli archivi, alcuni utilizzatori abituati a ARJ utilizzano tuttora il programma per la generazione di backup costituiti da file da copiare in seguito su floppy disk. \u00c8 da segnalare che anche WinRAR (e altri programmi di compressione tipo RAR) hanno una funzionalit\u00e0 molto simile per la creazione di archivi suddivisi, ma WinRAR si \u00e8 diffuso molto pi\u00f9 tardi, nei primi anni duemila. Una funzione interessante di ARJ, non presente in altri programmi di compressione, \u00e8 la capacit\u00e0 di aggiungere, cancellare e/o modificare file all'interno degli archivi multi-volume."}
{"id": "280400", "revid": "46291", "url": "https://it.wikipedia.org/wiki?curid=280400", "title": "Nothofagus", "text": "Nothofagus \u00e8 un genere di alberi, l'unico appartenente alla famiglia Nothofagaceae \nComprende 38 specie di alberi, sia decidui che sempreverdi, comunemente noti come faggi australi, diffusi dell'emisfero australe.\nLe larve di \"Heterobathmia\" si nutrono esclusivamente delle foglie di questi alberi.\nDescrizione.\nLe foglie sono dentate o intere, caduche o sempreverdi.\nI fiori sono raccolti in infiorescenze unisessuali poco appariscenti (i fiori femminili possono essere anche isolati).\nI frutti secchi sono noci piatte o triangolari riunite a gruppi di 2-7 entro cupole.\nDistribuzione e habitat.\nLe specie di questo genere crescono nelle foreste tropicali e temperate dell'emisfero australe: Sudamerica, Nuova Guinea, Australia, Nuova Caledonia e Nuova Zelanda. Nel corso dell'Eocene inferiore (circa 55 milioni di anni fa) moltissimi esemplari del genere \"Nothofagus\" costituivano vere e proprie foreste in Antartide, dove erano presenti almeno fino al Pliocene.\nTassonomia.\nIn questo genere sono riconosciute 38 specie:\nIn origine questo genere veniva incluso nelle Fagacee, ma fin dagli anni sessanta alcuni studiosi hanno contestato questa attribuzione, proponendo una famiglia separata, sempre all'interno dell'ordine delle Fagali e costituita solo da questo genere (Nothofagaceae). Il principale motivo di questa distinzione sono le caratteristiche del frutto.\nLa classificazione APG, sulla base di indagini filogenetiche, avvalora questa tesi; la classificazione APG IV del 2016 riconosce Nothofagaceae come famiglia a s\u00e9.\nFossili.\nLe specie fossili del genere \"Nothofagus\" o ad esso strettamente affini sono limitate all'emisfero australe; esistono peraltro reperti fossili, oltre che in Sudamerica e in Oceania, anche in India (allora parte del continente Gondwana) e in Africa, nonch\u00e9 nell'Antartide, il cui clima era un tempo assai pi\u00f9 mite di oggi."}
{"id": "280406", "revid": "124441278", "url": "https://it.wikipedia.org/wiki?curid=280406", "title": "Jonathan Strange &amp; il signor Norrell", "text": "Jonathan Strange &amp; il signor Norrell \u00e8 il primo romanzo di Susanna Clarke, scritto dal 1992 al 2003, pubblicato nel 2004 in Inghilterra e negli Stati Uniti e nel 2005 in Italia da Longanesi. Ha vinto il premio Hugo per il miglior romanzo nel 2005.\nIl romanzo \u00e8 ambientato in un XIX secolo ucronico, durante le guerre napoleoniche. La storia \u00e8 basato sul ritorno della magia in Inghilterra dopo centinaia d'anni, e la burrascosa relazione tra due maghi del tempo. Nella storia vengono descritti eventi storici e personaggi dell'epoca: tra di essi il Duca di Wellington, Lord Byron e re Giorgio III. Lo stile del romanzo ricorda quello utilizzato da Jane Austen nelle sue opere.\nA corredo del testo decine di note richiamano episodi, libri di magia e biografie. Il libro \u00e8 illustrato da Portia Rosenberg.\nTrama.\nAll'inizio dell'Ottocento in Inghilterra si verifica il ritorno dell'arte della magia sull'isola ad opera del signor Norrell. La magia era effettivamente praticata nei secoli precedenti ad opera di un certo numero di maghi tra i quali spiccava John Uskglass, il cosiddetto Re Corvo, che proprio grazie alle sue arti riusc\u00ec a conquistare buona parte del paese. Tuttavia, con il passare dei secoli, la conoscenza pratica della magia era stata dimenticata e i pochi che si fregiavano del titolo di maghi erano solamente storici della magia che ricostruivano, in base a libri e documenti, gli eventi passati.\nTutto questo fino all'arrivo di Norrell, che grazie a una metodica ricerca riesce ad entrare in possesso dei pochissimi libri di magia superstiti e, in seguito a un profondo studio dei testi, riesce ad acquisire effettive capacit\u00e0 magiche e a diventare il primo vero mago dopo centinaia di anni.\nNorrell, di carattere poco socievole, appare come un perfetto gentiluomo inglese dell'epoca. Sar\u00e0 solo per la voglia di rendere di nuovo lustro all'arte magica che si convincer\u00e0 a trasferirsi a Londra per essere a contatto con le persone pi\u00f9 importanti del paese. Tuttavia, dopo essersi trasferito, gli viene riconosciuto ben poco credito anche dai suoi stretti conoscenti. Questo atteggiamento cambia rapidamente quanto Norrell opera una magia per resuscitare la giovane lady Pole grazie all'intercessione di un essere fatato. In cambio dell'aiuto, l'essere fatato si fa consegnare come pegno il mignolo della giovane e chiede met\u00e0 della vita rimasta alla ragazza. Tale patto non viene reso pubblico dal mago.\nImprovvisamente Norrell, dopo tale prodigio, diventa uno dei personaggi pi\u00f9 richiesti nei salotti importanti. Viene anche chiamato dalle autorit\u00e0 per aiutare nella difficile guerra che l'Inghilterra sta combattendo contro la Francia di Napoleone Bonaparte. Le magie intraprese da Norrell si riveleranno tutte di modesta efficacia contro i francesi.\nNel contempo inizia anche una dura campagna, usando soprattutto la carta stampata e la sua influenza politica, contro gli altri maghi, sia i maghi teorici sia i cosiddetti maghi da strada (illusionisti e cartomanti). Tra questi ultimi uno in particolare chiamato Vinculus \u00e8 tra i pi\u00f9 caparbi a resistere alle pressioni di Norrell, continuando imperterrito la sua attivit\u00e0. Una sera Vinculus si introduce in casa di Norrell per comunicargli una profezia di Re Corvo in persona. Il mago resta sconvolto da tale visita pi\u00f9 per la sua privacy violata che per il contenuto della profezia e far\u00e0 in modo che Vinculus lasci una volta per tutte Londra.\nVinculus a sua volta, durante i suoi pellegrinaggi, incrocer\u00e0 la sua strada con quella di un giovane il cui padre era appena deceduto lasciandogli ingenti ricchezze. Il nome di quel giovane \u00e8 Jonathan Strange, che proprio in seguito a tali avvenimenti decide di intraprendere la professione di mago.\nStranamente i rapporti tra Norrell e Strange sono fin dall'inizio molto buoni. Il primo ha finalmente qualcuno con cui discutere da pari di magia mentre l'altro ha trovato un maestro che lo istruisca oltre il livello che \u00e8 riuscito a raggiungere da autodidatta. Ben presto Strange raggiunge un livello tale da poter essere impiegato anch'egli in missioni governative, in special modo nella guerra contro la Francia. Questi si rivela anzi molto pi\u00f9 utile rispetto a Norrell, in quanto decisamente pi\u00f9 pratico nello svolgere i propri compiti. Proprio per questo motivo viene inviato in Spagna per assistere sul campo il duca di Wellington.\nNel frattempo l'essere fatato che aveva riportato alla vita lady Pole decide di reclamare la sua ricompensa imprigionando la donna in un incantesimo che la costringe a vivere la met\u00e0 delle sue giornate a Senzasperanza, un castello nei regni fatati di cui l'essere \u00e8 signore, dove \u00e8 obbligata a partecipare a strani balli e ricevimenti. L'incantesimo le impedisce di rivelare questa sua condizione agli altri, che la vedono sempre pi\u00f9 stanca e depressa e finiscono per crederla afflitta da malattia mentale. Anche il servitore di lord Pole, Stephen Black, viene coinvolto dall'essere fatato nello stesso perfido incantesimo. Questi, un gentiluomo dai capelli lanuginosi, prende in grande simpatia Stephen e gli promette di renderlo un re anche se non riesce a decidere se dell'Inghilterra o di qualche altro regno magico. Il gentiluomo \u00e8 inoltre fortemente contrario ai due maghi, in quanto Norrell \u00e8 responsabile del patto che non gli permette di avere completamente lady Pole, mentre Strange ha interferito quando tentava di attirare a s\u00e9 il pazzo re Giorgio. Forse a causa del suo desiderio di contrastare i due, inizia a interessarsi ad Arabella, la moglie di Strange.\nNel frattempo i rapporti tra Norrell e Strange sono diventati molto tesi. Il primo nasconde all'allievo gran parte dei suoi volumi magici pi\u00f9 preziosi nella speranza di indirizzarlo secondo i suoi personali canoni della magia, mentre Strange, non riuscendo a comprendere i limiti imposti da Norrell - specialmente sull'utilizzo degli esseri fatati e sulla trattazione della figura di John Uskglass - \u00e8 sempre pi\u00f9 irrequieto. Lo scontro tra i due giunge presto all'apice e i due decidono di separarsi.\nDopo aver contribuito alla vittoria inglese a Waterloo ancora una volta accanto a Wellington, Jonathan e la moglie decidono di lasciare Londra per tornare nella loro casa nel nord dell'Inghilterra. Ma l'essere fatato organizza il rapimento di Arabella, facendo credere al marito e a tutti gli altri che la donna sia morta improvvisamente per una misteriosa malattia. Strange, distrutto dalla perdita della moglie, cade in una profonda depressione e decide di fare un lungo viaggio in Italia per distrarsi.\nDurante il viaggio entra in confidenza, nonostante un difficile inizio, con Lord Byron e soprattutto con la famiglia Greysteel, anch'essi in viaggio in Italia. In particolare sorge un forte legame tra il mago e la giovane Flora, figlia del dottor Greysteel. Durante il loro soggiorno a Venezia Strange continua i suoi esperimenti di magia nella speranza di evocare un essere fatato che lo aiuti a progredire nelle sue conoscenze magiche. Dopo molte ricerche riesce a trovare un sistema che finalmente porta a lui proprio il gentiluomo dai capelli lanuginosi. Quest'ultimo si infuria per essere stato chiamato al cospetto di Strange anche se cerca di trattare il mago con distacco. Successivamente Strange esegue un incantesimo per trasportarsi alla dimora del gentiluomo. Una volta a Senzasperanza, si rende per\u00f2 presto conto che qualcosa di strano sta succedendo quando incontra prima lady Pole e poi Arabella, sua moglie creduta morta. Sconvolto da tale incontro, non pu\u00f2 far niente contro l'essere fatato che, accortosi dell'intrusione, scaglia su di lui con una potente magia che lo riporta a Venezia e lo avvolge in una sorta di notte permanente che si estende per circa un isolato intorno a dovunque Strange si muova. Dall'esterno appare come un'altissima e oscura torre completamente nera, nella quale il sole non sorge mai.\nTutti restano profondamente turbati dalla colonna di oscurit\u00e0, dai veneziani alle autorit\u00e0 austriache fino al governo inglese. I Greysteel, e in particolare Flora, sono preoccupati per la sorte di Strange. Quest'ultimo, pur sconvolto dalle conseguenze dell'incantesimo e dallo stato di assoluta solitudine in cui si ritrova, continua ad approfondire le sue conoscenze magiche nella speranza di contrastare l'essere fatato e salvare la moglie. A peggiorare la situazione l'intervento di Norrell, che non ostacola la diffusione, da parte di suoi collaboratori, di voci sul fatto che in realt\u00e0 Strange pratichi la magia nera e che sia il responsabile della morte della moglie.\nInfine Strange, grazie alle nuove conoscenze acquisite, riesce a risvegliare la magia inglese in tutta l'isola, tanto che moltissime persone iniziano spontaneamente a operare incantesimi. \u00c8 giunto il momento per lui di ritornare in Inghilterra per incontrare Norrell. Questi teme che il suo vecchio allievo cerchi vendetta, ma i due maghi di nuovo insieme scoprono che l'antica amicizia non si \u00e8 mai spezzata. Strange cercava infatti l'aiuto di Norrell e l'accesso alla sua sterminata biblioteca di testi magici per sconfiggere il perfido essere fatato, che nel frattempo si era anche macchiato di numerosi delitti. I due tentano invano di evocare il Re Corvo per chiedergli aiuto, ma per una svista concedono poteri straordinari sulle forze della natura a Stephen Black. Quest'ultimo approfitta delle sue nuove capacit\u00e0 per distruggere il gentiluomo dai capelli lanuginosi appena un momento prima che questi scagli un altro dei suoi incantesimi mortali. Sconfitto l'essere fatato, anche Arabella \u00e8 finalmente libera di tornare nel mondo reale.\nL'unica magia che resiste alla scomparsa del suo creatore \u00e8 la colonna nera che imprigiona Strange e, da quando vi \u00e8 entrato, anche Norrell. I due decidono di approfondire insieme i loro studi intraprendendo viaggi presso i regni fatati, non troppo scontenti della nuova situazione.\nPersonaggi principali.\nPersonaggi storici.\nNel romanzo sono rappresentati numerosissimi personaggi dell'epoca, soprattutto politici. Di seguito una lista dei pi\u00f9 famosi:\nEdizione cinematografica.\nLa New Line Cinema ha acquistato i diritti per una edizione cinematografica della storia della Clarke. La stesura della sceneggiatura \u00e8 stata affidata a Christopher Hampton. Probabilmente questa versione non approder\u00e0 mai sui grandi schermi, considerando che nel 2015 la BBC ha realizzato una miniserie televisiva TV tratta dal romanzo, \"Jonathan Strange &amp; Mr Norrell\"."}
{"id": "280413", "revid": "21079", "url": "https://it.wikipedia.org/wiki?curid=280413", "title": "Teorema di Cayley-Hamilton", "text": ""}
{"id": "280414", "revid": "287204", "url": "https://it.wikipedia.org/wiki?curid=280414", "title": "Azidotimidina", "text": "Lazidotimidina o abbreviata AZT, anche nota come zidovudina o ZDV, introdotta in commercio con i nomi \"Retrovir\" e \"Retrovis\", prodotto dalla casa farmaceutica GlaxoSmithKline, \u00e8 un analogo nucleosidico della timidina, proposto inizialmente come anti-neoplastico, ma abbandonato perch\u00e9 poco maneggevole e troppo tossico. Attualmente viene utilizzato come farmaco antiretrovirale per prevenire e curare l'infezione da HIV/AIDS.\n\u00c8 generalmente raccomandato per l'uso con altri antiretrovirali. Pu\u00f2 essere usato per prevenire la diffusione da madre a figlio durante la nascita o dopo una ferita da aghi o altra potenziale esposizione. \u00c8 venduto sia da solo che insieme come lamivudina/zidovudina e abacavir/lamivudina/zidovudina. Pu\u00f2 essere usato per via orale o mediante iniezione lenta in una vena.\nLa zidovudina fu descritta per la prima volta nel 1964. \u00c8 stato approvato negli Stati Uniti nel 1987 ed \u00e8 stato il primo trattamento per l'HIV. \u00c8 incluso nell'elenco dei medicinali essenziali dell'Organizzazione mondiale della sanit\u00e0, i medicinali pi\u00f9 sicuri ed efficaci necessari in un sistema sanitario.\u00c8 disponibile come farmaco generico. Il costo all'ingrosso nei paesi in via di sviluppo va da $ 5,10 a $ 25,60 al mese. A partire dal 2015, il costo per un mese di farmaci negli Stati Uniti \u00e8 stato di oltre $ 200.\nUsi medici.\nTrattamento HIV.\nL'AZT viene solitamente somministrato due volte al giorno in combinazione con altre terapie antiretrovirali. Questo approccio \u00e8 indicato come terapia antiretrovirale altamente attiva (HAART) ed \u00e8 usato per prevenire la probabilit\u00e0 di resistenza all'HIV.\nProfilassi post-esposizione.\n\u00c8 utilizzato per la profilassi post-esposizione da materiale infetto nel personale medico e para-medico in combinazione con la lamivudina. Essi contribuiscono a ridurre sostanzialmente il rischio di infezione da HIV dopo la prima singola esposizione al virus. Pi\u00f9 recentemente, l'AZT \u00e8 stato sostituito da altri antiretrovirali come il tenofovir per fornire PEP.\nL'AZT si \u00e8 rivelato molto efficace nel prevenire la trasmissione materno-fetale dell'infezione da HIV, tanto che, a confronto, gli eventuali effetti collaterali sul feto sono considerati secondari. Si trovano formulazioni in compresse, capsule, sciroppo e anche per infusione parenterale. \u00c8 comunemente usato in gravidanza e sembra essere sicuro per il bambino.\nSenza AZT, fino al 10-15% dei feti viene infettato da HIV; AZT ha dimostrato di ridurre questo rischio fino all'8% quando somministrato in un regime di 3 fasi (post-concepimento, parto e sei settimane dopo il parto). Misure precauzionali coerenti e proattive, come l'uso rigoroso di farmaci antiretrovirali, taglio cesareo, maschere facciali, guanti di gomma, pannolini usa e getta e la prevenzione del contatto con la bocca ridurranno ulteriormente la trasmissione dell'HIV da parte del bambino a un minimo 1-2%.\nNel periodo 1994-1999, l'AZT \u00e8 stata la principale forma di prevenzione della trasmissione dell'HIV da madre a figlio. La profilassi dell'AZT ha impedito pi\u00f9 di 1000 morti per genitori e bambini a causa dell'AIDS negli Stati Uniti. Negli Stati Uniti degli anni '90 lo standard di cura accettato per le madri sieropositive era noto come regime 076 e comportava cinque dosi giornaliere di AZT dal secondo trimestre in poi, nonch\u00e9 AZT somministrato per via endovenosa durante il travaglio.Poich\u00e9 questo trattamento \u00e8 lungo e costoso, \u00e8 ritenuto irrealizzabile nel Sud del mondo, dove la trasmissione da madre a figlio \u00e8 un problema significativo. Alla fine degli anni '90 sono stati avviati numerosi studi che hanno cercato di testare l'efficacia di un regime pi\u00f9 breve e pi\u00f9 semplice da utilizzare nei paesi \"poveri di risorse\". \nFarmacodinamica.\nLa ZDV appartiene alla classe degli analoghi nucleosidici inibitori della trascrittasi inversa (NRTI). Esso agisce come inibitore dell'enzima transcrittasi inversa virale, bloccando la funzione di DNA polimerasi, l'enzima che l'HIV utilizza per produrre il DNA e quindi riduce la replicazione del virus. La molecola viene introdotta nella cellula ospite e viene fosforilata in forma trifosfata, da una nucleoside-chinasi. In questa forma, l'AZT ha un'alta affinit\u00e0 per la trascrittasi inversa di HIV e compete con la timidina trifosfata per il legame con l'enzima. L'AZT viene incorporato nella catena del DNA nascente e la interrompe, perch\u00e9 non possiede il gruppo 3'-idrossile per l'attacco del successivo nucleoside trifosfato da incorporare. Cos\u00ec la produzione di genoma virale \u00e8 impedita. Pu\u00f2 inibire anche la DNA-polimerasi-\u03b3 coinvolta nella replicazione del DNA mitocondriale dell'uomo, pertanto pu\u00f2 dare tossicit\u00e0 mitocondriale, con acidosi lattica e tossicit\u00e0 epatica; pu\u00f2 dare danno muscolare con aumento dei livelli di creatinfosfochinasi nel siero e cardiomiopatia, con scompenso cardiaco sinistro. Tuttavia queste manifestazioni sono pi\u00f9 rare.\nDistribuzione.\nL'AZT penetra meglio degli altri antiretrovirali nel liquido cefalorachidiano e quindi raggiunge meglio il tessuto nervoso.\nPosologia.\nLa dose impiegata \u00e8 di 300\u00a0mg per os ogni 12 ore o 200\u00a0mg per os ogni 8 ore.\nEffetti collaterali.\nGli effetti collaterali pi\u00f9 comuni includono nausea, vomito, reflusso acido (bruciore di stomaco), cefalea, riduzione del grasso addominale, disturbi del sonno e perdita di appetito. \nGli effetti collaterali meno comuni includono un leggero scolorimento delle unghie e delle unghie dei piedi, aumento dell'umore, formicolio occasionale o intorpidimento transitorio delle mani o dei piedi e lieve scolorimento della pelle. Le reazioni allergiche sono rare.\nAll'inizio la terapia a dosi pi\u00f9 elevate a lungo termine con AZT era inizialmente associata ad effetti collaterali che a volte limitavano la terapia, tra cui anemia, neutropenia, epatotossicit\u00e0, cardiomiopatia e miopatia. Tutte queste condizioni sono state generalmente trovate reversibili con la riduzione dei dosaggi di AZT. Questi effetti sono attribuibili a diverse possibili cause, tra cui l'esaurimento transitorio del DNA mitocondriale, la sensibilit\u00e0 della \u03b3-DNA polimerasi in alcuni campioni mitocondriali, l'esaurimento della timidina trifosfato, lo stress ossidativo, la riduzione della L-carnitina intracellulare o l'apoptosi delle cellule muscolari.\nL'anemia a causa di AZT \u00e8 stata trattata con successo con eritropoietina per stimolare la produzione di globuli rossi. L'associazione dell'AZT con farmaci che inibiscono la glucuronidazione epatica, come indometacina, nordazepam, acido acetilsalicilico (aspirina) e trimetoprim diminuisce la clearance e aumenta la concentrazione del farmaco. Attualmente, gli effetti collaterali sono molto meno comuni con l'uso di dosi pi\u00f9 basse di AZT.\nSecondo la IARC, ci sono prove sufficienti che provano la cancerogenicit\u00e0 della zidovudina negli animali da esperimento: \u00e8 probabilmente cancerogeno per l'uomo (farmaco di gruppo 2B).\nGli effetti collaterali dell'AZT si possono manifestare in modo molto variabile da paziente a paziente.\nResistenza virale.\nAnche alle dosi pi\u00f9 elevate che possono essere tollerate nei pazienti, l'AZT non \u00e8 abbastanza potente da prevenire tutta la replicazione dell'HIV e pu\u00f2 solo rallentare la replicazione del virus e la progressione della malattia. Il trattamento prolungato dell'AZT pu\u00f2 portare all'HIV che sviluppa resistenza all'AZT mediante mutazione della sua trascrittasi inversa. Per rallentare lo sviluppo della resistenza, i medici generalmente raccomandano di somministrare AZT in combinazione con un altro inibitore della trascrittasi inversa e un antiretrovirale di un altro gruppo, come un inibitore della proteasi, un inibitore non nucleosidico della trascrittasi inversa o un inibitore dell'integrasi; questo tipo di terapia \u00e8 nota come HAART (Terapia antiretrovirale altamente attiva)."}
{"id": "280415", "revid": "1540383", "url": "https://it.wikipedia.org/wiki?curid=280415", "title": "Token (automobilismo)", "text": "Token \u00e8 stato un \"team\" di Formula 1 che ha partecipato a soli 3 Gran Premi nella stagione 1974 con i piloti Ian Ashley e Tom Pryce, pi\u00f9 una mancata qualifica con David Purley. La vettura, denominata RJ02, montava il classico motore V8 Cosworth."}
{"id": "280424", "revid": "436907", "url": "https://it.wikipedia.org/wiki?curid=280424", "title": "Too Much Happiness Makes Kids Paranoid", "text": "Too Much Happiness Makes Kids Paranoid \u00e8 il primo album in studio del gruppo musicale Linea 77, pubblicato nel novembre 1998 dalla Collapse Records.\nDescrizione.\nLe sonorit\u00e0 del disco sono molto influenzate dallo stile del gruppo nu metal statunitense Deftones (il brano \"Nosedive\" \u00e8 un riferimento a quest'ultimo gruppo ed in particolare al loro brano \"Nosebleed\", presente in \"Adrenaline\").\nTra i dieci brani presenti nell'album sono presenti \"Meat\", per il quale \u00e8 stato realizzato un videoclip nel febbraio 1998, una reinterpretazione di \"Walk Like an Egyptian\" dei The Bangles e due brani cantati esclusivamente in lingua italiana: \"90\u00b0\" e \"Tutto quello che ho sempre voluto\".\nPubblicazione.\nL'album \u00e8 stato pubblicato inizialmente in Italia nel novembre 1998 dalla Collapse Records, etichetta discografica indipendente milanese. In seguito al successo ottenuto, molte etichette discografiche mostrarono interesse per il gruppo, tra cui la Earache Records, che offr\u00ec loro un contratto e una distribuzione internazionale. \"Too Much Happiness Makes Kids Paranoid\" venne pertanto ripubblicato in versione rimasterizzata e con una nuova copertina nell'aprile 2000.\nIl 20 gennaio 2006 la Earache annunci\u00f2 una riedizione dell'album per il 27 marzo 2006, caratterizzata da una nuova copertina e da due bonus track."}
{"id": "280432", "revid": "270833", "url": "https://it.wikipedia.org/wiki?curid=280432", "title": "Bruno Vespa", "text": "Gi\u00e0 direttore del TG1, \u00e8 ideatore e conduttore del programma televisivo \"Porta a Porta\", trasmesso da Rai 1 a partire dal 1996.\nCarriera.\nVespa esord\u00ec giovanissimo come collaboratore per la stampa locale abruzzese: a sedici anni era autore di articoli sportivi per la sede aquilana del quotidiano \"Il Tempo\". Nel 1962, a diciott'anni, divenne cronista radiofonico alla Rai e nel 1968 consegu\u00ec alla Sapienza - Universit\u00e0 di Roma la laurea in Giurisprudenza (con una tesi sul diritto di cronaca) e si classific\u00f2 al primo posto in un concorso nazionale per radiotelecronisti. Fu quindi assegnato alla redazione del Telegiornale unificato e poi, dal 1976, del TG1 di cui divent\u00f2 inviato speciale. Nel 1969, in diretta, diede la notizia che Pietro Valpreda sarebbe stato il colpevole, anzich\u00e9 l'accusato, della strage di Piazza Fontana. Di ci\u00f2 si \u00e8 pentito pubblicamente.\nIntervist\u00f2 i principali personaggi della politica degli anni settanta e ottanta. Il 10 marzo 1975 intervist\u00f2 in Portogallo il militare Jos\u00e9 Sanches Osorio, segretario democristiano (PDC), alla vigilia del fallito colpo di Stato ordito per l\u2019indomani da quest\u2019ultimo, scappato in Spagna con Spinola l'11 marzo. Si ricorda in particolare un'intervista del 1977 all'arcivescovo di Cracovia, cardinale Karol Wojty\u0142a, futuro papa Giovanni Paolo II. Lo stesso cardinale, divenuto Papa, gli telefon\u00f2 in diretta nel 1998 durante la trasmissione \"Porta a Porta\" dedicata al ventennale del suo pontificato.\nNel 1977 fu conduttore, insieme ad Arrigo Petacco, della rubrica televisiva di attualit\u00e0 \"Tam Tam\"; nel 1978 diede la notizia in diretta, nel corso di una edizione straordinaria del TG1 del pomeriggio del 9 maggio, del ritrovamento del cadavere di Aldo Moro; nello stesso anno divenne conduttore di \"Ping Pong\", programma giornalistico con ospiti in studio, una sorta di precursore di \"Porta a Porta\". La sera del 2 agosto 1980 fu il primo a dare in diretta la notizia che la strage alla stazione di Bologna non era frutto di un incidente, come si era creduto fino a quel momento (e riportato dalle prime edizioni di tutti i giornali), ma di un attentato compiuto con una bomba di cui Vespa mostr\u00f2 per primo il cratere.\nNel mese di giugno del 1984 fu il commentatore ufficiale per il TG1 dei funerali del segretario del Partito Comunista Italiano Enrico Berlinguer, in diretta da piazza San Giovanni a Roma. Nel periodo della crisi Iraq-ONU (agosto 1990-gennaio 1991) fu l'unico giornalista italiano a intervistare Saddam Hussein, nonostante il parere ufficiale contrario del governo italiano. Dal 1990 al 1993 fu direttore del TG1.\nDal 1996 conduce il programma di approfondimento culturale, politico e di attualit\u00e0 \"Porta a Porta\", considerato una delle principali sedi del dibattito politico italiano tanto da essere stato ironicamente definito, dall'ex-premier e senatore a vita Giulio Andreotti, \"la terza camera del parlamento italiano\". \u00c8 qui che cinque giorni prima delle elezioni politiche italiane del 2001, l'8 maggio 2001, Silvio Berlusconi, allora capo dell'opposizione, firm\u00f2 il cosiddetto \"Contratto con gli italiani\".\nIl 3 aprile 2006 \u00e8 stato il moderatore del secondo confronto televisivo elettorale tra il \"leader\" del centrosinistra Romano Prodi e il Presidente del Consiglio uscente Silvio Berlusconi. Il 6 aprile 2009 conduce uno speciale di \"Porta a Porta\" sul terremoto del 2009 che ha colpito l'Abruzzo: lo speciale viene aperto con un servizio dello stesso Vespa che racconta, dal suo personalissimo punto di vista, i danni creati dal terremoto a L'Aquila, sua citt\u00e0 natale.\nIl 15 settembre 2009 conduce uno speciale di \"Porta a Porta\" sulla consegna delle case ai terremotati dell'Abruzzo, suscitando le ire dell'opposizione di centro-sinistra, che accusano il giornalista di aver fatto \"propaganda\" nei confronti del governo Berlusconi. In realt\u00e0, le case furono costruite a tempo di record: Vespa ha sempre sostenuto con molti altri che la gestione dell'emergenza fu eccellente, mentre la ricostruzione del centro storico presenta ancora all'inizio del 2012 fortissimi ritardi.\nNel 2009, nel 2010 e nel 2011 conduce le serate del Premio Campiello. Nel 2011 ha condotto insieme a Pippo Baudo il variet\u00e0 \"Centocinquanta\", dedicato ai 150 anni dell'Unit\u00e0 d'Italia. Nello stesso anno ha vinto il premio Saint Vincent alla carriera dopo averlo vinto due volte (1978 e 2000) per la televisione. Vince anche il Premio Estense alla carriera.\nDal 2007 al 2020, insieme al figlio Federico, ha condotto su RTL 102.5 un programma di approfondimento della fascia mattutina intitolato \"Non Stop News: Raccontami\", in onda ogni venerd\u00ec mattina alle 8:00.\nDal 2014 al 2019 \u00e8 stato direttore di QN-Quotidiano Nazionale (consorzio che riunisce i tre quotidiani \"La Nazione\", \"Il Giorno\" e \"Il Resto del Carlino\"). Continua tuttora a scrivere per queste tre testate, oltre a essere editorialista dei quotidiani Il Mattino e Il Gazzettino. E' anche un celebre saggista attivo da oltre cinquanta anni, pubblicando soprattutto per Mondadori. \nIl 7 dicembre 2021 conduce assieme a Milly Carlucci la serata \"Prima della Scala - Macbeth\" al Teatro alla Scala di Milano, dedicata alla prima visione dello spettacolo Macbeth di Giuseppe Verdi introdotta dal presidente della Repubblica Sergio Mattarella.\nParodie.\nUna sua celebre parodia \u00e8 quella offerta dall'imitatore Giampaolo Fabrizio nel programma \"Striscia la notizia\".\nVita privata.\n\u00c8 sposato dal 1975 con il magistrato Augusta Iannini, gi\u00e0 capo dell'ufficio legislativo del Ministero della giustizia e gi\u00e0 membro dell'Autorit\u00e0 Garante della Privacy, da cui ha avuto i figli Federico, ex giornalista di RTL 102.5 e Alessandro, avvocato d'affari.\nNel maggio 2021 ha aperto un proprio ristorante denominato \"Santa Chiara a Li Reni\" in Puglia, a Manduria.\nControversie.\nNel periodo in cui dirigeva il principale telegiornale della televisione di Stato, fecero scalpore alcune sue dichiarazioni pubbliche in cui affermava di considerare il partito della Democrazia Cristiana il suo \"editore di riferimento\"; venne di conseguenza accusato di non considerare l'informazione un servizio pubblico, e di produrre un'informazione subordinata agli interessi della partitocrazia.\nVespa disse in realt\u00e0 che essendo il Parlamento l'editore della Rai un accordo tra i partiti aveva assegnato alla DC l'influenza sul primo canale, al PSI quella sul secondo e al PCI quella sul terzo, come fu riconosciuto poi da tutti.\n\u00c8 stato contestato a Vespa un atteggiamento ritenuto troppo compiacente nei confronti dei politici di destra. La polemica \u00e8 stata corroborata dalla pubblicazione di una sua conversazione telefonica con Salvatore Sottile, portavoce dell'allora ministro degli esteri Gianfranco Fini, intercettata dalla procura il 4 maggio 2005: Vespa discusse al telefono con Sottile circa la scelta del contraddittore che Fini avrebbe preferito nella puntata di \"Porta a porta\", poi ricaduta su Piero Fassino. Dest\u00f2 scalpore in particolare la frase di Vespa: \"La puntata gliela confezioniamo addosso\". Tale episodio provoc\u00f2 critiche da parte della dirigenza Rai: Claudio Petruccioli chiese una inchiesta interna commentando che \u00abse questo era l'andazzo, \"Porta a Porta\" si fondava su un metodo giornalisticamente miserevole\u00bb. Vespa si difese affermando che \u00abCon il portavoce di Fini, Sottile, abbiamo avuto un rapporto di proficua collaborazione. Quando le intercettazioni saranno pubblicate nella loro interezza, verranno fuori anche i profondi dissensi con lui, per\u00f2, e con gli altri portavoce. Tipici di chi difende interessi diversi\u00bb. Vespa \u00e8 stato sempre al centro di polemiche, riguardanti una tendenza del giornalista a rendersi eccessivamente amichevole verso Silvio Berlusconi. In occasione di uno speciale del 15 settembre 2009, con ospite lo stesso Berlusconi (che allora era Presidente del Consiglio dei ministri), le puntate dei programmi potenzialmente concorrenti (\"Ballar\u00f2\" su Rai 3 e \"Matrix\" su Canale 5) furono sospese e rinviate ad altra data.\nNel 2009 fece scalpore la richiesta di aumento di stipendio del 33%: da 1\u00a0200\u00a0000 euro il nuovo contratto avrebbe dovuto prevedere un importo di 1\u00a0600\u00a0000 euro. Vespa ha dichiarato in una intervista al \"Corriere della Sera\" che \u00abIl consiglio Rai ha chiesto giustamente un approfondimento. Se si rifanno conti e confronti, qualche piccola limatura tecnica \u00e8 possibile. Ma vorrei andare oltre. In tempi difficili bisogna essere solidali. Alle opere umanitarie, come \u00e8 noto, giro ormai quasi per intero i proventi di convegni e dibattiti. Adesso vorrei rinunciare a 150 mila euro all'anno del mio nuovo contratto (600 mila euro in quattro anni) se la Rai utilizzasse questa somma per dieci borse di studio annuali da 15 mila euro l'una per dieci giovani da ammettere, dopo una accurata selezione, a un corso-concorso serissimo come quello che quarant'anni fa port\u00f2 me e altri trenta colleghi in Rai. Mi piacerebbe che una somma analoga (collettiva, non voglio impoverire nessuno...) la sottoscrivessero insieme Santoro, Fazio, Dandini, Bignardi, Annunziata, Floris in modo da raggiungere le venti borse di studio. Da sempre a 'Porta a porta' il modesto turn over si fa guardando i prodotti dei candidati prima di incontrarli. E molti, ovviamente, non li incontriamo nemmeno. Ho detto ai miei:\"Non voglio sapere per chi votate, ma fate s\u00ec che io non me ne accorga mai\". Vorrei che quei dieci o venti ragazzi fossero scelti cos\u00ec. \u00c8 un sogno? E continuo a chiedermi: ma perch\u00e9 tutto questo capita soltanto a me?\u00bb.\nHa suscitato molte critiche e scalpore per la sua decisione di invitare alcuni esponenti del clan dei Casamonica alla sua trasmissione il 9 settembre 2015. Nuovamente il 7 aprile 2016 decide di invitare il secondo figlio di Tot\u00f2 Riina, gi\u00e0 esponente di primo piano dell'organizzazione cosa nostra, suscitando altrettanta indignazione.\nProcedimenti giudiziari.\nVespa nel corso della sua carriera giornalistica \u00e8 stato pi\u00f9 volte querelato o citato in giudizio per quanto da lui scritto o dichiarato. Di seguito sono descritti alcuni dei procedimenti che lo hanno coinvolto:\nOpere.\nBruno Vespa ha raccolto e sintetizzato le sue esperienze di giornalista scrivendo saggi, in genere accolti con successo, raccolti in una collana e pubblicati da Rai Eri e Arnoldo Mondadori Editore con cadenza annuale dal 1993:"}
{"id": "280435", "revid": "767487", "url": "https://it.wikipedia.org/wiki?curid=280435", "title": "Life thru a Lens", "text": "Life thru a Lens \u00e8 il primo album da solista del cantante britannico Robbie Williams, pubblicato nell'autunno del 1997 dalla EMI.\n\"AllMusic\" descrive \"Life thru a Lens\" come un album pop, con elementi glam rock, alternative rock, soft rock e dance pop, e con una forte influenza britpop. Su \"Rockol\" si fa riferimento a \"Life thru a Lens\" come una \"sorpresa brit-pop\"."}
{"id": "280437", "revid": "1543377", "url": "https://it.wikipedia.org/wiki?curid=280437", "title": "Myra Breckinridge (romanzo)", "text": "Myra Breckinridge \u00e8 un romanzo satirico dello scrittore statunitense Gore Vidal, pubblicato nel 1968, feroce e dissacrante nel dipingere con ironia il mito di Hollywood e il \"Sogno americano\".\nTrama.\nMyra, una procace bionda ventinovenne, si presenta a Hollywood dall'ex attore Buck Loner dichiarando di essere la vedova di suo nipote Myron Breckinridge e accampando pretese sull'eredit\u00e0 del nonno di lui, che molti anni prima aveva acquistato un terreno agricolo poi inglobato nell'espansione edilizia di Los Angeles, al punto che Buck vi aveva edificato un'accademia per aspiranti attori. A Myra, in attesa che la sua posizione venga chiarita (Buck, conoscendo le tendenze omosessuali di Myron, non crede che il nipote l'abbia realmente sposata) viene offerto il posto di insegnante di \"portamento\" nell'accademia. Dopo aver fatto la conoscenza dei suoi allievi, Myra desidera instaurare un rapporto particolare con due di loro, che formano una coppia di fidanzatini: la canadese Mary-Ann Pringle e il polacco americano Rusty Godowsky. Con la scusa di dover sottoporre quest'ultimo ad un esame medico, lo fa spogliare e lo sodomizza con un fallo artificiale; ci\u00f2 provoca una crisi nel rapporto del giovane con Mary-Ann, che ad una festa (che presto degenera in un'orgia) viene sedotta da Myra.\nNel frattempo, Buck Loner s'informa sulla situazione matrimoniale di Myra, e scopre che il suo matrimonio non \u00e8 stato registrato in nessuno degli Stati Uniti. Myra allora corrompe il dottor Randolph Montag, suo dentista e psicoterapeuta, perch\u00e9 spergiuri di essere stato presente al suo matrimonio in Messico. Gli avvocati di Loner rivelano per\u00f2 che non ci sono prove della morte di Myron; Myra, non potendo pi\u00f9 reggere la sua finzione, rivela allora di essere la stessa persona, e di aver assunto un'identit\u00e0 femminile dopo un'operazione di cambio di sesso a Copenaghen. Buck accetta allora di dividere l'eredit\u00e0 con la nipote.\nMyra ha poi un grave incidente stradale, in seguito al quale rimane per molti giorni in coma e le vengono asportate le protesi al seno. Non avendo potuto assumere ormoni femminili per molto tempo, il suo corpo torna a mascolinizzarsi.\nDopo tre anni, Myra (che ha ripreso il nome di Myron e la sua identit\u00e0 maschile) vive in un piccolo ranch della San Fernando Valley con Mary-Ann. Rusty \u00e8 diventato un attore famoso e si \u00e8 dato all'omosessualit\u00e0, mentre Buck continua a dirigere l'accademia.\nCritica.\nPubblicato nel 1968, in pieno clima da \"contestazione\", \"Myra Breckinridge\" rappresenta per la prima volta un'ideale \"donna trionfante, prototipo di una nuova genia di esseri dotati di intelligenza superiore, bellezza indiscutibile, ambizioni altissime e di una fantasia smisurata che non si contenta di vagheggiamenti\". Scritto come una sorta di diario, il libro ha imposto Vidal come grande autore satirico e fustigatore dei vizi della societ\u00e0 statunitense. Come ha notato Graziella Pulce sulle pagine di \"Alias\", l'inserto settimanale del quotidiano \"il manifesto\": \"La storia di Myra/Myron toccava questioni scottanti (siamo nel 1968, ndr): ruoli sessuali e relative lotte, la natura del potere, la funzione della letteratura, la facolt\u00e0 dichiaratamente mitopoietica del cinema, ma anche il binomio cultura-denaro. Tutto ci\u00f2 non solo era esposto brillantemente da un Vidal in stato di grazia, ma ogni elemento era anche consapevolmente messo in discussione e trattato criticamente. [...] \"Myra Breckinridge\" \u00e8 davvero un romanzo scabroso perch\u00e9 celebra il trionfo di un nuovo genere sessuale e insegna a combattere contro il potere degli uomini, di cui il protagonista conosce vizi (tanti) e virt\u00f9 (pochissime e caduche).\" Il piano di Myra \u00e8 semplice: procedere con \"la distruzione delle ultime tracce residue nella razza della virilit\u00e0 tradizionale allo scopo di riallineare i sessi, riducendo cos\u00ec la popolazione mentre si aumenta la felicit\u00e0 umana e si prepara l'umanit\u00e0 per il suo stadio successivo\".\nOrigine e fortuna.\nVidal progett\u00f2 inizialmente di scrivere \"Myra Breckinridge\" come racconto per la rivista os\u00e9 \"Oh! Calcutta!\" ma presto decise di sviluppare la storia in forma di romanzo. Scrisse la prima bozza a Roma in un mese; dopo un paio di settimane di composizione l'autore decise di fare di Myra una donna transessuale. Il cognome \"Breckinridge\" fu preso da Bunny Breckinridge, un aiuto-regista di Ed Wood.\nDedicato all'amico Christopher Isherwood, il libro, considerato osceno da pi\u00f9 di un critico, si \u00e8 trasformato in brevissimo tempo in un best seller di successo: tre milioni di copie vendute in poche settimane e novecentomila dollari pagati dalla Fox a Vidal per i diritti cinematografici. Rifiutato in Australia, edulcorato per il mercato inglese, in Italia \u00e8 stato pubblicato con coraggio da Valentino Bompiani nel 1969. Oggi \u00e8 edito da Fazi, l'editore romano che sta ripubblicando l'opera completa dello scrittore statunitense.\nCritica.\n\"Myra Breckinridge\" esplora la mutabilit\u00e0 dei ruoli di genere e dell'orientamento sessuale come costrutti sociali . Primo romanzo in cui il personaggio principale si \u00e8 sottoposto a un cambio di sesso, fu lodato da Edmund Miller in quanto \"un'immagine brillantemente scelta per la satira del costume contemporaneo.\" Arnie Kantrowitz defin\u00ec il personaggio eponimo \"un surrogato comico [che] guarda la vita da ambo i lati\" e \"brandisce un malizioso dildo nella sua guerra ai ruoli di genere,\" e Joseph Cady scrisse che il romanzo \"trafigge la sessualit\u00e0 americana convenzionale\".\nSequel.\nIl 1975 \u00e8 l'anno del sequel del romanzo, \"Myron\". Per ovviare alla censura, e fare satira del potere giudiziario americano, Vidal sostituisce tutti i termini sessuali e le parti anatomiche dei personaggi con i nomi dei giudici della Corte suprema americana. Nel 1987 i due libri sono pubblicati in un unico volume, e il turpiloquio di \"Myron\" ripristinato.\nAdattamento cinematografico.\nNel 1970 dal romanzo viene tratto il film \"Il caso Myra Breckinridge\" (titolo originale \"Myra Breckinridge\"), diretto da Michael Sarne, con Raquel Welch (nel ruolo di Myra), John Carradine, John Huston, Mae West e Farrah Fawcett. A differenza del romanzo, il film non ebbe alcun successo tanto che nel 1978 \u00e8 stato inserito nella lista dei 50 peggiori film di sempre nel libro \"The Fifty Worst Films of All Time.\".\nTributo artistico.\nNel maggio del 2012 viene realizzata la mostra \"Myra il tuo Pop\", un omaggio a Gore Vidal all'interno del contesto progettuale \"Myra/on trasformazioni\", presso la galleria LaStellinaArteContemporanea di Roma, ad opera di Natascia Raffio, esponente del pop surrealismo italiano, e di Silvia Faieta. "}
{"id": "280439", "revid": "767487", "url": "https://it.wikipedia.org/wiki?curid=280439", "title": "F\u266f A\u266f \u221e", "text": "F\u266f A\u266f \u221e viene considerato il primo vero album in studio del gruppo musicale canadese \"Godspeed You Black Emperor!\" (in seguito conosciuta col nome Godspeed You! Black Emperor).\n\u00c8 stato pubblicato due volte: la prima nel 1997 su vinile da Constellation Records, la seconda nel 1998 su CD da Kranky. Le tracce sono lunghe e divise in diversi movimenti a cui \u00e8 stato dato un nome.\nLa versione su CD \u00e8 stata \"rimasterizzata\" aggiungendo e togliendo brani rispetto alla versione originale."}
{"id": "280441", "revid": "438678", "url": "https://it.wikipedia.org/wiki?curid=280441", "title": "Il caso Myra Breckinridge", "text": "Il caso Myra Breckinridge (titolo originale \"Myra Breckinridge\"), \u00e8 un film diretto nel 1970 da Michael Sarne, tratto dal romanzo \"Myra Breckinridge\" di Gore Vidal.\nTrama.\nMyron Breckinridge, uno studente di cinema, si reca in Europa per sottoporsi ad un'operazione di cambiamento di sesso; tornato in America, si fa chiamare Myra e parte per Hollywood.\nUna volta tornato, cerca di porre rimedio a dei torti che ritiene di aver subito in passato, vendicandosi con astuzia tipicamente femminile. Per ereditare la fortuna dello zio Buck Laner, Myra finge di essere la vedova di Myron.\nIl cast.\nDel cast fanno parte Raquel Welch (nel ruolo di Myra), John Carradine, John Huston, Mae West e Farrah Fawcett. .\nDegne di nota restano comunque le prestazioni di Raquel Welch (che, oltre alla procace bellezza, dimostra un'inaspettata \"vis comica\") e quella travolgente di John Huston, nel ruolo non insolito per lui di attore. Da ricordare poi la partecipazione straordinaria dell'indimenticabile Mae West la quale, a settantasette anni, interpreta ancora una volta il ruolo della vamp, pronunciando piccanti battute che nei suoi film di quarant'anni prima le sarebbero state assolutamente proibite dalla censura. .\nAccoglienza.\nIl film fu un grande insuccesso commerciale, stroncato peraltro, oltre che dalla critica, dallo stesso Gore Vidal.\nNel 1978 il film \u00e8 stato inserito nella lista dei 50 peggiori film di sempre nel libro \"The Fifty Worst Films of All Time\"."}
{"id": "280442", "revid": "88740", "url": "https://it.wikipedia.org/wiki?curid=280442", "title": "Girolamo Riario", "text": "Biografia.\nGirolamo nacque nel 1443 a Savona, figlio di Paolo Riario e Bianca Della Rovere, sorella di Francesco Della Rovere (papa Sisto IV). Riusc\u00ec a inserirsi abilmente nella schiera dei favoriti alla corte papale dello zio nell'intento di affermarsi in veste di principe laico, sotto l'ala protettrice dello Stato Pontificio. Le sue mire erano indirizzate verso la Romagna, frammentata in una moltitudine di signorie cittadine e, proprio per questo, terreno ideale di conquista.\nMatrimonio.\nNel 1473 fu organizzato il suo fidanzamento con Caterina Sforza, figlia di Galeazzo Maria Sforza, duca di Milano, e di Lucrezia Landriani, una sua amante. L\u2019occasione fu offerta dalla crisi scoppiata a Imola, signoria di Taddeo Manfredi. Debole e fiaccato dalla lotta interna alla famiglia, Manfredi, che esercitava il potere nella citt\u00e0 sotto la tutela milanese, venne definitivamente estromesso da Galeazzo Maria Sforza. Nel 1473, previa occupazione militare, il Duca gli impose la cessione della citt\u00e0 al controllo diretto di Milano. \u00c8 in questo contesto che fu pianificato il matrimonio di Girolamo, che ebbe il duplice effetto di rafforzare l\u2019amicizia con Milano e garantire a quest\u2019ultimo un potente alleato per i suoi progetti. In questo modo Sisto IV ottenne il beneplacito del Duca di Milano e la precedenza sull\u2019acquisto di Imola, reclamata da Firenze. La Repubblica fiorentina, che poteva vantare dei diritti sulla citt\u00e0 in base ad accordi stipulati con Taddeo Manfredi, aveva infatti gi\u00e0 disposto il versamento di un\u2019elevata somma di denaro per il suo acquisto. La questione di Imola divenne cos\u00ec terreno di scontro tra Roma e Firenze e il rifiuto del banco Medici di prestare alla Chiesa la somma necessaria a concludere l\u2019accordo non pot\u00e9 che aggravare la situazione. Il tentativo di Lorenzo risult\u00f2 comunque vano dato che i quarantamila ducati necessari a coprire la spesa furono concessi a Girolamo dalla famiglia dei Pazzi, anch\u2019essi ricchi banchieri fiorentini. I Pazzi, gi\u00e0 in contrasto con Lorenzo de' Medici per questioni politico-economiche, sfruttarono l\u2019occasione per legarsi alla corte di Roma, mentre il Papa, da parte sua, incominci\u00f2 a intrattenere relazioni con questa famiglia \u2039\u2039riconoscendone, potenzialmente almeno, un\u2019alternativa al potere mediceo\u203a\u203a. Il matrimonio tra Girolamo e Caterina fu poi celebrato nel 1477.\nSignorie di Imola e Forl\u00ec.\nSisto IV procur\u00f2 a Girolamo, nel 1473, la Signoria di Imola, citt\u00e0 nella quale Caterina entr\u00f2 trionfalmente nel 1477. Dopo di che, i coniugi si recarono a Roma, dove nel 1480 Girolamo ottenne anche la signoria di Forl\u00ec, a scapito degli Ordelaffi, la famiglia che govern\u00f2 quasi ininterrottamente la Signoria dalla fine del XIII secolo. I nuovi signori di Forl\u00ec cercarono di guadagnarsi il favore popolare avviando la costruzione di opere pubbliche ed abolendo parecchie tasse.\nNel 1477, Girolamo Riario ordin\u00f2 la costruzione di un nuovo palazzo a Roma, su progetto dell'architetto Melozzo da Forl\u00ec. Il nuovo Palazzo Riario venne completato nel 1480 ed \u00e8 oggi conosciuto come Palazzo Altemps.\nCongiura dei Pazzi.\nNel 1478, Girolamo fu uno degli organizzatori della Congiura dei Pazzi, per assassinare Lorenzo de' Medici e suo fratello Giuliano e rovesciare in questo modo il dominio di Casa de' Medici; infatti, il progetto prevedeva che proprio Girolamo dovesse assumere il comando della Signoria di Firenze alla morte dei due Medici.\nIl piano prevedeva di avvelenare i due fratelli sabato 25 aprile, durante un banchetto da loro organizzato nella Villa Medici di Fiesole; a versare il veleno nelle pietanze dei due fratelli avrebbero dovuto essere Jacopo de' Pazzi e lo stesso Girolamo, ma un improvviso malore di Giuliano, che lo costrinse a non poter partecipare al banchetto, fece saltare il piano. I congiurati decisero allora di agire il giorno dopo, domenica 26 aprile, durante la messa nella Cattedrale di Santa Maria del Fiore.\nIl giorno stabilito, durante la messa, al momento dell'elevazione dell'ostia scoppi\u00f2 la congiura, Bernardo Bandini trafisse Giuliano al petto, il quale, cercando di fuggire, venne subito assalito da Francesco de' Pazzi, che lo trafisse ripetutamente con un pugnale con una tal violenza da ferirsi da solo ad una gamba. Giuliano oramai giaceva morto. Contemporaneamente, Stefano da Bagnone e Antonio Maffei da Volterra, due religiosi, assalirono Lorenzo, riuscendo per\u00f2 solamente ferirlo, perch\u00e9 quest'ultimo sguain\u00f2 la spada ed inizi\u00f2 a difendersi; grazie all'aiuto dei suoi scudieri Andrea e Lorenzo Cavalcanti, all'amico Angelo Poliziano e al sacrificio di Francesco Nori, che si interpose tra lui e il Bandini, Lorenzo riusc\u00ec a sfuggire alla morte e a rifugiarsi in sagrestia, dove si rinchiuse sbarrando le pesanti porte.\nConseguenze della Congiura.\nLorenzo de' Medici veniva scortato nella sua dimora da un gruppo di amici corsi in aiuto, nel frattempo Jacopo si precipit\u00f2 in Piazza della Signoria proclamando al popolo la liberazione dai Medici, ma il popolo infuriato si avvent\u00f2 invece sui congiurati e poche ore dopo Francesco de' Pazzi e Francesco Salviati, arcivescovo di Pisa e cugino di Girolamo, vennero impiccati. Jacopo riusc\u00ec a sfuggire, ma pochi giorni dopo venne catturato ed impiccato anche lui, assieme al nipote Renato de' Pazzi. Stessa sorte degli altri congiurati toccher\u00e0 un anno dopo al Bandini, inizialmente fuggito a Costantinopoli.\nI due religiosi assassini vennero catturati dalla folla, linciati e poi impiccati, e un altro congiurato, Giovan Battista da Montesecco, venne prima torturato e interrogato e poi decapitato. I restanti membri della famiglia Pazzi vennero arrestati o esiliati e tutti i loro beni confiscati.\nGuerra di Ferrara.\nNel 1482, Girolamo, deluso per la fallita congiura di Firenze, rivolse le sue mire espansionistiche sul Ducato di Ferrara; dopo un accordo con papa Sisto IV, decise di andare a Venezia per convincere la Repubblica, acerrima nemica degli Estensi, ad una guerra contro Ferrara. La Repubblica di Venezia, infatti, era entrata in conflitto con la citt\u00e0 estense per il commercio del sale, che era riservato da un patto commerciale alla sola Venezia, tuttavia Ferrara aveva iniziato a prendere il controllo delle saliere del Comacchio, minacciando in questo modo gli affari veneti (per questo motivo lo scontro tra le due citt\u00e0 \u00e8 anche noto come \"\"Guerra del Sale\").\nCos\u00ec scoppi\u00f2 la Guerra di Ferrara, che vedr\u00e0 scontrarsi sui due schieramenti avversari le maggiori potenze d'Italia, alleate di Venezia o di Ferrara. Papa Sisto IV, a capo dello Stato Pontificio, inizialmente alleato di Venezia, preoccupato per l'ancora maggiore egemonia che avrebbe acquistato quest'ultima, cerc\u00f2 di convincerla a terminare la guerra, ma Venezia si oppose, anche dopo le minacce di scomunica; a questo punto, lo Stato Pontificio si schier\u00f2 con Ferrara, mentre Venezia, che inizialmente era in vantaggio, ora rischiava di perdere la guerra.\nIl 7 agosto 1484, con il \"Trattato di Bagnolo\"\", termina la guerra; secondo gli accordi Venezia avrebbe mantenuto i territori conquistati al nord del Po e n\u00e9 lei n\u00e9 lo Stato Pontificio avrebbe inglobato il Ducato di Ferrara. Papa Sisto IV non venne consultato e si dice che fu a causa di questa notizia che pochi giorni dopo, il 12 agosto, mor\u00ec.\nSignoria di Forl\u00ec.\nCrisi finanziaria.\nLa morte di papa Sisto IV fu un duro colpo per Girolamo Riario che aveva cos\u00ec perso il suo principale sostenitore e finanziatore. Il 27 dicembre 1485 Riario fu, cos\u00ec, costretto a ripristinare tutte le tasse abolite alla sua entrata in citt\u00e0 nel 1481, provocando un malcontento generale in tutta la popolazione, compresi sia i poveri sia i ricchi. Infatti, Riario fu costretto a tassare anche la nobilt\u00e0, che non fu affatto contenta di pagare le tasse, che erano anche molto pi\u00f9 ingenti di quelle dei precedenti signori, gli Ordelaffi.\nRivolta del 1487.\nIl generale malcontento delle varie famiglie nobili della citt\u00e0 di Forl\u00ec si trasform\u00f2 in una serie di intrighi e congiure. Nella primavera del 1487, infatti, sfruttando l'assenza dei due signori, vi fu un tentativo di rivolta da parte del popolo forlivese. Caterina Sforza, venuta a conoscenza dell'insurrezione, si precipit\u00f2 con un gruppo di militari a Forl\u00ec, riuscendo in questo modo a sedare la sommossa. La conseguenza della rivolta fu l'espulsione dalla Signoria e la confisca dei beni di circa sessanta famiglie sospettate di aver appoggiato la rivolta e sostenuto il ripristino del potere degli Ordelaffi.\nCongiura degli Orsi.\nAssassinio di Girolamo Riario.\nDopo il tentativo di rivolta, si susseguirono ai danni di Riario una serie di congiure, tutte fallite fino al 1488; quell'anno infatti i due fratelli Ludovico e Cecco della nobile famiglia forlivese degli Orsi organizzarono una congiura, con l'appoggio esterno di Antonio Maria Ordelaffi, del papa Innocenzo VIII e di Lorenzo de' Medici, il quale non aveva dimenticato il coinvolgimento di Riario nella congiura ai suoi danni.\nLa sera del 14 aprile 1488 i due Orsi si intrufolarono nel Palazzo della Signoria di Forl\u00ec e, con l'aiuto di due guardie, assassinarono Girolamo Riario con varie pugnalate; ormai morto, il suo cadavere fu denudato e gettato dalla finestra.\nResistenza di Caterina Sforza.\nDopo l'assassinio, il Palazzo della Signoria fu saccheggiato, mentre Caterina Sforza ed i figli venivano presi prigionieri.\nPoich\u00e9 la Rocca di Ravaldino, cittadella centrale nel sistema difensivo della citt\u00e0, rifiutava di arrendersi, Caterina si offr\u00ec, subdolamente, di entrare a convincere il castellano, Tommaso Feo.\nGli Orsi le credettero, sulla base del fatto che ne avrebbero tenuto in ostaggio i figli. Ma, una volta dentro, Caterina rifiut\u00f2 di ascoltarli e si prepar\u00f2 alla riconquista del potere, incurante delle minacce ai suoi figli: se li avessero uccisi, avrebbe ben saputo vendicarli, disse. L\u2019episodio \u00e8 citato brevemente da Machiavelli nei Discorsi: \u00ab \"Ammazzarono alcuni congiurati Forlivesi il conte Girolamo loro signore, presono la moglie, ed i suoi figliuoli, che erano piccoli; e non parendo loro potere vivere sicuri se non si insignorivano della fortezza, e non volendo il castellano darla loro, Madonna Caterina (che cos\u00ec si chiamava la contessa) promisse ai congiurati, che, se la lasciavano entrare in quella, di farla consegnare loro, e che ritenessono a presso di loro i suoi figliuoli per istatichi. Costoro, sotto questa fede, ve la lasciarono entrare; la quale, come fu dentro, dalle mura rimprover\u00f2 loro la morte del marito, e minacciogli d'ogni qualit\u00e0 di vendetta. E per mostrare che de' suoi figliuoli non si curava, mostr\u00f2 loro le membra genitali, dicendo che aveva ancora il modo a rifarne. Cos\u00ec costoro, scarsi di consiglio e tardi avvedutisi del loro errore, con uno perpetuo esilio patirono pena della poca prudenza loro \u00bb\"\nNonostante la rivolta, gli Orsi non avevano il potere di opporsi al Consiglio dei Quaranta, che, riunitosi la notte stessa, decise il ritorno della citt\u00e0 sotto la giurisdizione dello Stato Pontificio. Il 29 aprile le truppe alleate giunsero in citt\u00e0 e la liberarono. Il 30 aprile Caterina assunse la reggenza della citt\u00e0 per conto del figlio Ottaviano Riario, che di fatto sar\u00e0 signore fino al 1499.\nSepoltura.\nI resti mortali di Girolamo Riario vennero seppelliti nella Cattedrale di San Cassiano, Duomo di Imola.\nDiscendenza.\nDall'unione di Girolamo Riario e Caterina Sforza nacquero sei figli:\nCuriosit\u00e0.\nSecondo lo scrittore Ivo Ragazzini, autore de' \"Il Fantasma di Girolamo Riario\" quel frate era Girolamo Manfredi, frate, astrologo e guaritore ben noto all'epoca per i suoi libri di previsioni astrologiche, talmente precise, che il cronista Cobelli riteneva parlasse con Dio. Inoltre i banchi dei Medici avevano messo una taglia su Riario, che era gi\u00e0 sfuggito a sei tra attentati e congiure, ed erano apparse scritte dentro la chiesa di San Mercuriale che annunciavano la sua fine. "}
{"id": "280445", "revid": "436907", "url": "https://it.wikipedia.org/wiki?curid=280445", "title": "Ketchup Suicide", "text": "Ketchup Suicide (reso graficamente come KEt.CH.UP SUI.CI.DE) \u00e8 il secondo album in studio del gruppo musicale italiano Linea 77, pubblicato il 20 ottobre 2000 in Italia e il 22 gennaio dell'anno seguente in Europa dalla Earache Records."}
{"id": "280447", "revid": "290948", "url": "https://it.wikipedia.org/wiki?curid=280447", "title": "Colonna di distillazione", "text": ""}
{"id": "280448", "revid": "1718925", "url": "https://it.wikipedia.org/wiki?curid=280448", "title": "Hedera helix", "text": "Ledera comune (Hedera helix ) \u00e8 una pianta che appartiene alla famiglia delle Araliaceae.\nDescrizione.\nNei rami non fioriferi ha foglie caratteristiche a 3 o 5 lobi di colore verde chiaro e scuro, ideale per ricoprire muri o tronchi di alberi. Nei rami fioriferi le foglie invece sono ovato romboidali.\nI fiori sono formati da cinque petali di colore verde riuniti in ombrelle sferiche. Caratteristica dell'edera \u00e8 la prima fioritura a circa 10 anni di et\u00e0. I frutti sono costituiti da bacche globose di colore nero a maturazione lungamente peduncolati e riuniti in formazioni sferiche. Gli uccelli se ne cibano abbondantemente nei periodi invernali mentre per l'uomo contengono una saponina che irrita le pareti gastriche. Cresce vigorosa e rigogliosa, sempreverde, una rampicante molto rustica e resistente al freddo.\nLa fioritura avviene a settembre e le bacche maturano a novembre, rimangono sulla pianta tutto l'inverno.\nDistribuzione e habitat.\nSi trova a ridosso di ruderi, su alberi ma anche nei sottoboschi ombrosi. Pu\u00f2 crescere sia strisciante che abbarbicata. Riesce a raggiungere anche altezze considerevoli (20 - 25 metri).\nUsi.\nL'edera \u00e8 una pianta mellifera, il cui fiore \u00e8 bottinato intensamente dalle api. Si pu\u00f2 ottenere un miele, ma anche se comune l'edera non \u00e8 abbondante e la produzione di monoflora si ha solo in piccole aree. Molto importante perch\u00e9 \u00e8 l'ultima pianta a fornire quantit\u00e0 cospicue di nettare e polline prima dell'inverno, fiorendo a settembre-ottobre. \nUna peculiarit\u00e0 di questo miele che ne rende difficile l'estrazione \u00e8 dovuto alla cristallizzazione rapida, spesso gi\u00e0 nei favi dentro l'arnia, rendendo inutile la normale centrifugazione. Indi per cui spesso si lascia come ultimo rifornimento per le scorte invernali dell'alveare. Inoltre, per il periodo autunnale, il miele tende ad avere troppa umidit\u00e0.\nL'edera comune \u00e8 molto apprezzata in cosmetica per le sue propriet\u00e0 tonificanti e drenanti, \u00e8 utile contro cellulite, ritenzione idrica e gonfiori, ma anche per la cura dei capelli e piccole irritazioni o scottature. Fra i prodotti cosmetici pi\u00f9 apprezzati ricavati da questa pianta vi \u00e8 l'estratto di edera.\nL'edera pu\u00f2 essere problematica. Essendo una pianta rampicante a crescita rapida, \u00e8 in grado di causare danni a murature e grondaie; pu\u00f2 nascondere guasti strutturali potenzialmente gravi, oltre a ospitare parassiti indesiderati. Una pianificazione, un posizionamento accurati sono essenziali.\nSignificato politico.\nUna foglia di edera \u00e8 il simbolo politico del Partito Repubblicano Italiano."}
{"id": "280449", "revid": "1745361", "url": "https://it.wikipedia.org/wiki?curid=280449", "title": "Casa Stark", "text": "La Casa Stark \u00e8 la casata nobiliare pi\u00f9 importante nel Nord di Westeros, terra fittizia realizzata da George R. R. Martin nella sua popolare saga fantasy \"Cronache del ghiaccio e del fuoco\".\nGli Stark sono i Protettori del Nord, il loro storico seggio \u00e8 la solida roccaforte di Grande Inverno (\"Winterfell\" nell'edizione originale) e il loro dominio si estende dalla Barriera fino alla cosiddetta Incollatura.\nLa casata \u00e8 molto antica e i suoi membri sono considerati discendenti dei Primi Uomini. Lo stemma rappresenta un meta-lupo grigio in corsa in campo bianco ghiaccio e il motto \u00e8 \"L'inverno sta arrivando\" (\"Winter is coming\"): esso \u00e8 l'unico, tra quelli delle altre casate, ad essere un monito per tutti e non una vanteria personale o una minaccia.\nGli Stark hanno la fama di essere uomini duri, valorosi, poco inclini alla risata e freddi come le terre che abitano. I loro tratti caratteristici sono i capelli castano opaco, gli occhi grigi e impenetrabili come il ghiaccio e il viso allungato e austero, che li fa sembrare ancora pi\u00f9 duri.\nStoria.\nOrigini.\nSi fa risalire le origini degli Stark a Brandon il Costruttore, figura leggendaria che costru\u00ec Grande Inverno e la Barriera nell'Era degli Eroi, migliaia di anni prima delle storie narrate nelle \"Cronache del ghiaccio e del fuoco\". Gli Stark furono Re dell'Inverno nel Nord per migliaia di anni fino a quando Torrhen Stark, il \"Re in ginocchio\", decise di giurare fedelt\u00e0 ad Aegon Targaryen il Conquistatore per porre termine alla Guerra di Conquista. Da allora gli Stark hanno dominato il Nord per il re di Westeros come lord di Grande Inverno e Protettori del Nord. Gli uomini del Nord affermano di essere discendenti diretti dei Primi Uomini e continuano a seguire le antiche tradizioni. Non venerano i Sette D\u00e8i degli Andali, ma gli antichi d\u00e8i del Nord e dei Figli della Foresta.\nGli Stark condividono un antenato comune con i Karstark. La storia vuole che un giovane rampollo di Casa Stark, Karlon Stark, sconfisse un lord ribelle. Venne per questo ricompensato con terre su cui costru\u00ec un castello. Un'altra casata derivata dagli Stark era la Casa Greystark di Tana del Lupo, che possedeva i territori dove un giorno sarebbe sorto Porto Bianco; la casata visse per cinque secoli fino a quando non insorse contro Grande Inverno e venne distrutta.\nRibellione di Robert.\nLyanna Stark, figlia di lord Rickard, venne promessa sposa a Robert Baratheon. La ragazza venne tuttavia rapita prima delle nozze dal principe Rhaegar Targaryen. Questo scaten\u00f2 l'indignazione di lord Rickard che si rec\u00f2 immediatamente ad Approdo del Re col figlio Brandon per chiederne la liberazione. Re Aerys il Folle, invece, li accus\u00f2 di tradimento uccidendoli entrambi in un modo disumano. La furia di Robert per il rapimento di Lyanna si impossess\u00f2 anche di Eddard, divenuto lord di Grande Inverno ed insieme guidarono i propri eserciti a sud. Si un\u00ec a loro anche il vecchio Jon Arryn, che li aveva cresciuti come suoi protetti. Eddard spezz\u00f2 l'assedio di Capo Tempesta difesa da Stannis Baratheon, dopodich\u00e9 diresse il suo esercito del Nord ad Approdo del Re, che trov\u00f2 gi\u00e0 conquistata e saccheggiata dai Lannister.\nRibellione dei Greyjoy.\nDopo sei anni in cui fu ristabilita la pace del re con Robert sul Trono di Spade, l'esercito del Nord dovette rimettersi in marcia, insieme alle altre forze di Robert, per soffocare la ribellione di Balon Greyjoy, che si era proclamato re delle Isole di Ferro. Dopo la sconfitta di Balon e la presa di Pyke, Eddard prese Theon, il figlio minore di lord Balon, come protetto portandolo a Grande Inverno, in modo da evitare nuove ribellioni di Balon.\nMembri della casata.\nEddard.\nLord di Grande Inverno e protettore del Nord, \u00e8 sposato con lady Catelyn Tully. Da lei ha avuto cinque figli: Robb, Sansa, Arya, Bran e Rickon. Da una precedente relazione ha avuto anche un figlio bastardo, Jon Snow. \u00c8 il migliore amico di re Robert Baratheon, ha comandato insieme a lui gli eserciti della ribellione e diventa suo Primo Cavaliere, seppur controvoglia. \u00c8 un uomo d'onore e ligio al dovere, fedele alla famiglia e al suo popolo, nonch\u00e9 onesto fino alla fine.\nRobb.\nRobb Stark \u00e8 il figlio primogenito di Eddard Stark e Catelyn Tully ed \u00e8 quindi l'erede del Nord. Il suo nome \u00e8 un omaggio al migliore amico del padre, Robert Baratheon. Dopo la morte di suo padre, Robb verr\u00e0 soprannominato il \"Giovane Lupo\".\nSe dalla madre eredita l'aspetto fisico, coi caratteristici capelli ramati e gli occhi azzurri dei Tully, dal padre invece riceve il temperamento giusto ed imparziale, duro come roccia e freddo come il ghiaccio. Assieme al padre, al fratello minore Bran e al fratellastro Jon Snow, egli trova sei piccoli di meta-lupo e ne tiene uno per s\u00e9, un maschio, al quale d\u00e0 il nome di Vento Grigio per la pelliccia color fumo. Vento Grigio sar\u00e0 il suo amico pi\u00f9 fedele ed un ottimo compagno di battaglia, una volta cresciuto e divenuto grosso quanto un cavallo; inoltre, grazie al suo istinto, riconosce a prima vista coloro che hanno intenzioni malvagie nei confronti del suo padrone. Il calore dei fiumi che scorre nelle vene materne mitiga il suo carattere di uomo del Nord, rendendolo pi\u00f9 incline ai legami sentimentali che all'onore ed alla ragion di Stato. Il suo destino e la sua indole sono in ogni modo quelli di un grande lord e condottiero.\nAll'arresto del padre Eddard da parte della Casa Lannister, Robb rifiuta di recarsi ad Approdo del Re per fare atto di sottomissione e chiama a raccolta tutto l'esercito del Nord. Da Grande Inverno cala nelle Terre dei Fiumi (rette dal suo morente nonno Hoster Tully) e d\u00e0 battaglia alle forze dei Lannister, sconfiggendoli in tutte le battaglie, facendo prigioniero Jaime Lannister. Alla notizia della decapitazione del lord suo padre, i suoi vassali lo incoronano Re del Nord, riprendendo quindi l'antico titolo di un tempo; egli di conseguenza dichiara il suo regno indipendente dal resto del continente, comprendendo il Nord e le Terre dei Fiumi. Per consolidare la sua posizione, Robb stringe alleanza con la ricca e potente Casa Frey (vassalla dei Tully), promettendo di sposare una figlia di lord Walder Frey. Tale promessa viene per\u00f2 infranta perch\u00e9 Robb, in seguito alla vittoria alla Zanna Dorata, giace con Jeyne Westerling, rampolla di una piccola ma antica casata alfiere dei Lannister: il suo senso dell'onore lo porta a prenderla come sua moglie.\nPur avendo vinto tutte le battaglie da lui combattute, il regno di Robb si trova in difficolt\u00e0 in quanto viene in parte invaso dagli Uomini delle Isole di Ferro e non avendo pi\u00f9 un alleato comune contro i Lannister, dopo lo scontro tra i fratelli Baratheon, Stannis e Renly. La stessa Grande Inverno viene espugnata con l'inganno ed in parte data alle fiamme. Inoltre i Frey, offesi profondamente dalla rottura della promessa nuziale di Robb, complottano contro di lui. Inconsapevole di tutto questo, Robb, per riparare all'affronto causato ai Frey e mantenerne l'alleanza, organizza il matrimonio di suo zio Edmure Tully con una figlia di Walder Frey, Roslin. Al banchetto nuziale, i Frey ed i Bolton, alfieri del Nord (infrangendo tutte le leggi dell'ospitalit\u00e0) uccidono Robb, deturpandone poi il cadavere e il suo meta-lupo Vento Grigio, sua madre Catelyn e sterminano gran parte dei cavalieri al loro seguito. Questo evento viene ricordato come le \"Nozze Rosse\".\nAll'inizio della saga, Robb ha quattordici anni, mentre ne ha sedici al momento della sua morte, durante le Nozze Rosse.\nNella serie televisiva \"Il Trono di Spade\", tratta dai romanzi, \u00e8 interpretato da Richard Madden e in italiano \u00e8 doppiato da Edoardo Stoppacciaro. Nella serie Robb ha molti pi\u00f9 anni rispetto alla sua controparte nel romanzo, dove \u00e8 poco pi\u00f9 che un adolescente.\nSansa.\nSecondogenita di Eddard Stark e Catelyn Tully, inizialmente viene promessa in sposa al principe Joffrey Baratheon, ma successivamente verr\u00e0 costretta a sposare Tyrion Lannister. La sua meta-lupa, Lady, viene uccisa da suo padre dopo che Nymeria, metalupo della sorella terzogenita Arya, ferisce Joffrey.\nArya.\nTerzogenita di Eddard Stark e Catelyn Tully, ha nove anni. \u00c8 un maschiaccio e ha una spada, Ago, regalatale dal suo fratello bastardo Jon Snow prima di partire per la Barriera. Ha chiamato la sua metalupa Nymeria, in onore della leggendaria principessa guerriera di Dorne.\nBran.\nBrandon Stark, detto Bran, \u00e8 il quarto figlio di Eddard Stark e Catelyn Tully. Nel primo libro, cade da una torre e perde l'uso delle gambe. Il suo meta-lupo si chiama Estate.\nRickon.\nRickon Stark, \u00e8 il pi\u00f9 piccolo rampollo degli Stark e il suo nome \u00e8 un omaggio al padre di Eddard, lord Rickard, ucciso dai Targaryen. Nei suoi 4 anni, \u00e8 un bambino vivace e curioso, che cerca sempre l'attenzione di tutti. \u00c8 l'unico davvero inconsapevole degli intrighi di palazzo e dei giochi di potere, travolto passivamente dagli eventi tragici che lo coinvolgeranno. Il suo meta-lupo, dal nome alquanto insolito, Cagnaccio, \u00e8 completamente nero, con feroci occhi verdi e ha lo stesso temperamento irruente del padroncino, sfociando sempre pi\u00f9 spesso nell'aggressivit\u00e0, tanto da dover essere prima tenuto a bada da Estate, poi legato o confinato nel parco degli Dei di Grande Inverno. Anche Rickon, quando i Greyjoy attaccano a tradimento Grande Inverno, riesce a fuggire e a nascondersi con il suo meta-lupo, ma viene creduto morto da tutti. Dopo la distruzione di Grande Inverno si separa dal fratello Bran. Al momento, grazie alla testimonianza data dallo scudiero di Theon Greyjoy, Wex, sappiamo che si trova nell'arcipelago di Skagos assieme a Osha. Davos Seaworth \u00e8 stato incaricato da Wyman Manderly di riportarlo indietro.\nNella serie televisiva \"Il Trono di Spade\" il personaggio \u00e8 interpretato da Art Parkinson. Compare nella 1\u00aa, 2\u00aa, 3\u00aa e 6\u00aa stagione.\nJon Snow.\nJon Snow \u00e8 il presunto figlio bastardo di Eddard Stark, ma l'identit\u00e0 di sua madre non \u00e8 del tutto certa. \u00c8 stato cresciuto da suo padre al fianco dei fratellastri finch\u00e9, raggiunta l'et\u00e0 adulta, si unisce ai Guardiani della notte. Egli \u00e8 costantemente accompagnato dal suo meta-lupo albino, Spettro.\nBenjen.\nBenjen Stark \u00e8 il fratello pi\u00f9 giovane di lord Eddard, e Primo Ranger dei Guardiani della notte.\nEssendo il terzogenito maschio di lord Rickard, Ben non ha mai avuto grandi possibilit\u00e0 di diventare un lord, e quindi ha deciso, in accordo col padre, di dare la propria vita all'onore dei Guardiani della notte, \"prendendo il Nero\". Sulla Barriera, precisamente nel Castello Nero, Ben Stark ha fatto molta strada, arrivando a ricoprire la carica di Primo Ranger, ovvero di capo dei pattugliatori dei Guardiani della notte che si avventurano oltre la Barriera, oltre l'ultimo confine del Mondo. Dai capelli neri, lineamenti marcati, asciutto come uno sperone basaltico, si pu\u00f2 distinguere sempre una scintilla di allegria nei suoi occhi azzurro acciaio. Da onorevole membro della Confraternita in nero, Benjen Stark \u00e8 molto vicino al lord comandante, Jeor Mormont ed \u00e8 il secondo in comando sulla barriera. Attualmente, \u00e8 disperso oltre la Barriera.\nNella serie televisiva \"Il Trono di Spade\", tratta dai romanzi, il personaggio \u00e8 interpretato da Joseph Mawle. Compare nella 1\u00aa, 6\u00aa e 7\u00aa stagione; in italiano, \u00e8 doppiato da Christian Iansante.\nMembri acquisiti.\nCatelyn Tully.\nCatelyn Tully \u00e8 la primogenita di Hoster Tully e lady Minisa Whent, sposa di Eddard Stark e madre di Robb, Sansa, Arya, Bran e Rickon.\nJeyne Westerling.\nJeyne Westerling \u00e8 la moglie di Robb Stark. \u00c8 descritta come una giovane di 16 anni, bella, di buon cuore, dai capelli castani. \u00c8 figlia di lord Westerling, un piccolo alfiere dei Lannister. Robb viene ferito mentre espugna il suo castello. Jeyne segue le sue cure personalmente e Robb s'innamora di lei e la sposa, dopo aver consumato una notte d'amore con lei. Tale matrimonio origina l'odio dei Frey per Robb che sfocer\u00e0 nelle Nozze Rosse. Lasciata a Delta delle Acque dal defunto marito, viene perdonata da Jaime Lannister quando costui riprende la roccaforte dai Tully.\nNella serie televisiva \"Il Trono di Spade\", tratta dai romanzi, il personaggio \u00e8 sostituito da quello di Talisa Maegyr, una giovane guaritrice straniera proveniente dalla citt\u00e0 libera di Volantis.\nMembri storici della casata e genealogia.\nLa Casa Stark \u00e8 tra le pi\u00f9 antiche di Westeros, risalente all'Et\u00e0 degli Eroi, e i suoi membri discendono dai Primi Uomini. Ne risulta pertanto frammentario l'intero albero genealogico, citato soprattutto mediante antiche leggende.\nRe del Nord e figli.\nBrandon il Costruttore.\nIl fondatore della Casa Stark. Di Brandon si racconta che fosse un discendente di Brandon dalla Lama Insanguinata, uno dei figli della figura leggendaria di Garth Manoverde.\nBrandon deve il suo epiteto di \"Costruttore\" alle molteplici opere architettoniche da lui realizzate o alle quali ha preso parte: secondo le leggende narrate da diverse parti dei Sette Regni, Brandon costru\u00ec la Barriera e il maniero Grande Inverno, e don\u00f2 ai Guardiani della notte venticinque leghe di terre, anche se questo merito viene spesso contestato ed attribuito ad altri suoi omonimi discendenti. Aiut\u00f2 re Durran, fondatore della Casa Durrandon che poi diventer\u00e0 l'attuale Casa Baratheon, alla costruzione di Capo Tempesta, e che, sempre di merito conteso tra lui e l'omonimo figlio, re Uthor dell'Alta torre, ipotetico capostipite della Casa Hightower, gli commission\u00f2 la progettazione dell'Alta Torre, simbolo di Vecchia Citt\u00e0.\nRe Brandon.\nFiglio di Brandon Il Costruttore, \u00e8 ignoto se egli fu sovrano del Nord o meno. Leggende contrastanti attribuiscono a lui, invece che a suo padre, la progettazione dell'Alta Torre di Vecchia Citt\u00e0.\nRe Theon.\nTheon fu Re del Nord durante lo sbarco degli Andali. \u00c8 chiamato il Lupo Famelico, a causa del costante stato di guerra in cui era il Nord durante il suo regno. Era descritto come un uomo magro, con i capelli lunghi e la barba corta.\nRe Theon fece causa comune con i Bolton, distruggendo il signore della guerra Andalo Argos Settestelle; dopo la vittoria port\u00f2 la propria flotta attraverso il Mare Stretto fino alle coste di Andalos, con il cadavere di Argos ancorato alla prua della sua nave ammiraglia. Ad Andalos distrusse decine di villaggi e massacr\u00f2 migliaia di persone. Le teste degli uccisi vennero poi piantate lungo le sue coste come monito per altri aspiranti conquistatori. Pi\u00f9 tardi, conquist\u00f2 le Tre Sorelle e fece sbarcare un esercito sulle Dita. Scacci\u00f2 gli uomini di Ferro da Capo della Piovra e dall'Isola dell'Orso, sed\u00f2 una ribellione e, con l'aiuto dei Guardiani della notte inflisse ai Bruti una sconfitta cos\u00ec devastante da impedire loro di minacciare il reame per un'intera generazione. Successivamente scacci\u00f2 di nuovo gli Uomini di Ferro dalla sue coste.\nRe Jon.\nJon fu Re del Nord nel periodo precedente alla Guerra di Conquista. Egli fu noto per aver sventato l'invasione dei predoni presso le coste orientali e per la costruzione di un castello fortificato chiamato Tana del Lupo, situato presso una foce del fiume Coltello Bianco.\nRe Rickard il Lupo Sorridente.\nFiglio del Re Jon, Rickard fu suo successore al Trono del Nord e fu cos\u00ec soprannominato per il suo carattere giovale. Rickard fu noto per aver annesso la landa dell'Incollatura al Nord dopo aver sconfitto il Re delle Paludi, del quale prese moglie e figlia, facendo di quest'ultima la sua consorte.\nKarlon.\nFiglio di un ignoto Re del Nord, Karlon fond\u00f2 un casato indipendente, la Casa Karstark. Dopo aver aiutato il proprio fratello maggiore nonch\u00e9 Re del Nord in carica a sconfiggere un lord ribelle, gli fu donato un maniero. Questo, in principio denominato Fortezza di Karl, prese in seguito il nome di Karlhold, del quale Karlon divenne il primo Signore e resta attualmente la sede dei Karstark, i suoi diretti discendenti.\nRe Brandon il Senzafiglia.\nBrandon fu Re del Nord presumibilmente durante la Guerra di Conquista. La leggenda a cui il sovrano deve il suo epiteto narra che egli avesse come erede soltanto una figlia. Un giorno si present\u00f2 a corte un sedicente cantastorie, Bael il Bardo, che intrattenne il re tutta la notte. Il cantastorie chiese il cambio il pi\u00f9 bel fiore che ci fosse in quelle lande e gli fu offerta una Rosa d'Inverno. Il mattino seguente, sia il bardo che la principessa, al posto della quale fu trovata solo quella stessa Rosa d'Inverno, sparirono. Essi furono cercati a lungo e il Re Brandon fu sul punto di cadere nello sconforto finch\u00e9 un giorno, laddove fu trovata la rosa, ritrov\u00f2 sua figlia (che per tutto quel tempo si rifugi\u00f2 tra le cripte) con un neonato tra le braccia, figlio di lei e di Bael.\nCirca trent'anni dopo, Bael, divenuto Re Oltre la Barriera, mosse guerra a Grande Inverno, ora presidiata dal suo adulto figlio, divenuto a sua volta Re del Nord. Giunti entrambi al Guado Gongelato per\u00f2, Bael non riesce ad attaccare il proprio figlio e si lascia uccidere da quest'ultimo, che tornando vittorioso col capo mozzo di suo padre, sconvolse la madre, che ancora innamorata di quell'uomo si tolse la vita.\nRe Torrhen il Re in Ginocchio.\nTorrhen fu l'ultimo dei Re del Nord che, in seguito alla conquista di Aegon I Targaryen e dunque all'annessione ai Sette Regni, furono poi rinominati Protettori del Nord.\nIn seguito alla caduta di Harrenal e Capo Tempesta, Torrhen comprese che egli e il suo esercito non avrebbero avuto modo di respingere l'invasione dei tre fratelli Targaryen. Sebbene alcuni dei suoi sudditi gli suggeriscano una ritirata strategica presso il Moat Cailin e il suo fratellastro, Brandon Snow, gli suggerisca addirittura di infiltrarsi presso il Tridente nella notte per abbattere i draghi degli invasori, Torrhen conviene che la resa \u00e8 l'unica soluzione per evitare ritorsioni contro il suo popolo e dopo un'intera notte passata a mediare con Aegon, egli decide in inginocchiarsi al suo cospetto e accettare la subordinazione a lui imposta. Torrhen pass\u00f2 dunque alla storia come \"il Re in Ginocchio\" e divenne il primo Protettore del Nord e Lord di Grande Inverno. La figlia di Torrhen fu in seguito sposata al lord Ronnel Arryn, sotto disposizione della Regina Visenya. In seguito allo sterminio della famiglia del lord da parte del fratello, Jonos Arryn, le sorti della Stark restano ignote.\nPrimi lord di Grande Inverno.\nBenjen.\nBenjen Stark fu lord di Grande Inverno approssimativamente poco prima o durante il regno del re Viserys I Targaryen. Spos\u00f2 lady Lysa Locke, dalla quale ebbe due figli: Rickon e Bennard.\nRickon.\nFiglio primogenito di Benjen e lady Lysa Locke, Rickon fu Lord di Grande Inverno durante il regno del re Viserys I Targaryen. Spos\u00f2 lady Gilliane Glover, dalla quale ebbe un figlio, Cregan.\nBennard.\nFiglio secondogenito di Benjen e lady Lysa Locke, di Bennard si sa soltanto che spos\u00f2 lady Margaret Karstark, dalla quale ebbe tre figli: Benjen, Brandon e Elric.\nCregan.\nFiglio unigenito di Rickon e Gilliane Glover, Cregan Stark, detto il Vecchio Uomo del Nord fu Lord di Grande Inverno ai tempi della Danza dei Draghi e, per un solo giorno, fu Primo Cavaliere dell'allora giovanissimo Re Aegon III Targaryen. Cregan si spos\u00f2 per ben tre volte, generando in tutto dieci eredi. Il primo matrimonio fu con lady Arra Norrey, dalla quale ebbe un figlio, Rickon. Il secondo fu con Alysanne Blackwood, dalla quale ebbe quattro figlie: Sarra, Alys, Raya e Mariah. Il terzo fu con una sua lontana parente, Lynara stark, dalla quale ebbe cinque figli: Jonnel, Edric, Lyanna, Barthogan e Brandon.\nIl coinvolgimento di Cregan Stark nella Danza dei Draghi avvenne quando Jacerys Velaryon, figlio della aspirante sovrana Rhaenyra Targaryen, si present\u00f2 a Grande Inverno in cerca del suo appoggio alla causa di sua madre. I due siglarono il Patto del Ghiaccio e del Fuoco, in cui viene decretato che in seguito alla vittoria di Rhaenyra, una principessa Targaryen sarebbe stata promessa in sposa a un lord Stark. Cregan decise dunque di entrare nello schieramento dei Draghi Neri di Rhaenyra e gli venne dato un esercito costituito da orfani, vecchi e cadetti minori. Alla morte dell'avversario re Aegon II Targaryen, sopraggiunta per avvelenamento, Cregan progett\u00f2 dunque di punire le case a lui alleatesi, i Baratheon, gli Hightower e i Lannister, ma viene preceduto da lord Corlys Velaryon, che invi\u00f2 messaggi di trattativa a ognuna di esse. Cregan, osservante del culto degli Antichi Dei, fu tuttavia determinato a scovare e giustiziare i traditori del re, tra i quali sembrava figurare anche lo stesso Corlys.\nEletto Primo Cavaliere dal neo sovrano Aegon III, Cregan fece arrestare e processare ventidue persone, la maggior parte delle quali decisero di scontare la pena entrando nei Guardiani della notte, mentre solo due si fecero invece giustiziare. Successivamente, si dimise da tale carica, ormai stufo, e torna al Nord.\nBenjen.\nFiglio primogenito di Bennard e lady Margaret Karstark. La vita di Benjen resta sconosciuta.\nBrandon.\nFiglio secondogenito di Bennard e lady Margaret Karstark. La vita di Brandon resta sconosciuta.\nElric.\nFiglio terzogenito di Bennard e lady Margaret Karstark. La vita di Elric resta sconosciuta.\nDiscendenti di lord Cregan.\nRickon.\nFiglio unigenito di Cregan e lady Arra Norrey, Rickon fu Lord di Grande Inverno durante il regno di re Daeron I Targaryen. Spos\u00f2 lady Jeyne Manderly, dalla quale ebbe due figlie: Serena e Sansa.\nLord Rickon Stark combatt\u00e9 per il Re durante la guerra di conquista di Dorne, rimanendo ucciso presso le mura di Lancia del Sole. Le sue gesta furono illustrate dallo stesso Daeron nell'opera \"La conquista di Dorne\" e fu un lord molto pianto dal Nord, soprattutto per i problemi di gestione del suo regno causato dall'incompetenza dei suoi fratellastri..\nSarra.\nFiglia primogenita di Cregan e lady Alysanne Blackwood, Sarra Stark e la sua vita restano sconosciute alla sua dinastia.\nAlys.\nFiglia secondogenita di Cregan e lady Alysanne Blackwood, Alys Stark e la sua vita restano sconosciute alla sua dinastia.\nRaya.\nFiglia terzogenita di Cregan e lady Alysanne Blackwood, Raya Stark e la sua vita restano sconosciute alla sua dinastia.\nMariah.\nFiglia quartogenita di Cregan e lady Alysanne Blackwood, Mariah Stark e la sua vita restano sconosciute alla sua dinastia.\nJonnel Un Occhio.\nFiglio primogenito di Cregan e lady Lynara Stark, divenne Lord di Grande Inverno dopo la morte del fratellastro Brandon. Il suo epiteto, sul quale non vi sono aneddoti, lascia intendere che Jonnel fosse probabilmente orbo. Jonnel si spos\u00f2 due volte, prima con lady Robyn Ryswell e in seguito con sua nipote Sansa Stark. Non avendo generato eredi da nessuno dei due matrimoni per\u00f2, la successione al Regno del Nord passo a suo fratello Barthogan.\nEdric.\nFiglio secondogenito di Cregan e lady Lynara Stark, Edric fu tralasciato alla successione a Grande Inverno, che and\u00f2 a suo fratello Barthogan. Spos\u00f2 sua nipote Serena Stark, dalla quale ebbe quattro figli: i gemelli Cregard e Torrhen, Aregelle e Arrana.\nLyanna.\nFiglia terzogenita di Cregan e lady Lynara Stark, Lyanna Stark \u00e8 un'altra figura sconosciuta nella sua dinastia.\nBarthogan Spadanera.\nFiglio quartogenito di Cregan e lady Lynara Stark, divenne Lord di Grande Inverno dopo la morte di suo fratello Jonnel. Mor\u00ec sedando una ribellione dell'isola di Skagos.\nBrandon.\nFiglio quintogenito di Cregan e lady Lynara Stark, successe come Lord di Grande Inverno alla morte di suo fratello Barthogan. Egli spos\u00f2 lady Alys Karstark, dalla quale ha tre figli: Rodwell, Beron e Arsa, ed ebbe una relazione extraconiugale con lady Wylla Fenn, dalla quale ebbe un figlio bastardo, Lonnel Snow.\nRodwell.\nFiglio primogenito di Brandon e lady Alys Karstark, Rowell Stark successe a suo padre come Lord di Grande Inverno. Spos\u00f2 lady Myriame Manderly, dalla quale non ebbe figli, cedendo dunque il regno a suo fratello Beron.\nBeron.\nFiglio secondogenito di Brandon e lady Alys Karstark, fu il Lord di Grande Inverno durante il regno di re Aerys I Targaryen. Spos\u00f2 lady Lorra Royce, dalla quale ebbe sette figli: Donnor, Willam, Artos, Berena, Alysanne, Errold e Rodrik.\nBeron divenne Signore di Grande Inverno dopo che suo fratello Rodwell mor\u00ec senza eredi. Beron raccolse spade per fermare i saccheggi di Lord Dagon Greyjoy in mare e si alle\u00f2 con i Lannister contro di lui. Fu ferito a morte nello scontro che ne segu\u00ec, e la Casa Stark affront\u00f2 una crisi di successione dato che sua moglie e altre quattro recenti vedove Stark volevano Grande Inverno per i propri figli.\nArsa.\nFiglia terzogenita di Brandon e lady Alys Karstark, Arsa Stark resta sconosciuta alla sua dinastia.\nLonnel Snow.\nFiglio bastardo di Brandon Stark e lady Wylla Fenn, era spesso soprannominato \"Lonny\".\nSerena.\nFiglia primogenita di Rickon e lady Jeyne Manderly, Serena fu sposata in prime nozze a Lord Jon Umber, senza per\u00f2 generare eredi, ed in seconde nozze con suo zio Edric Stark, dal quale ebbe quattro figli: i gemelli Cregard e Torrhen, Aregelle e Arrana.\nSansa.\nFiglia secondogenita di Rickon e lady Jeyne Manderly, Sansa fu la seconda sposa di suo zio Jonnel, dal quale per\u00f2 non ebbe figli.\nDiscendenti di lord Beron.\nDonnor.\nFiglio primogenito di Beron e lady Lorra Royce, Donnor successe a suo padre come Lord di Grande Inverno. Non essendosi per\u00f2 sposato e non avendo quindi generato eredi, Donnor lasci\u00f2 il suo governo al fratello minore Willam.\nWillam.\nFiglio secondogenito di Beron e lady Lorra Royce, Willam successe come Lord di Grande Inverno a suo fratello maggiore Donnor, che non aveva eredi. Egli si spos\u00f2 due volte, la prima con lady Melantha Blackwood, dalla quale ha due figli, Edwyle e Jocelyn. La seconda con lady Lyanne Glover, dalla quale ha un figlio, Brandon.\nLord Willam combatt\u00e9 un'invasione da parte dei bruti, capeggiati dal Re Oltre la Barriera, Raymun Barbarossa. Lo scontro avvenne presso il Lago Lungo, dove Lord Willam fu ucciso e decapitato, per poi essere vendicato da suo fratello Artos.. Willam fu il padre di Ewyle Stark e bisnonno di Eddard.\nArtos l'Implacabile.\nFiglio terzogenito di Beron e lady Lorra Royce, Artos affianc\u00f2 il fratello nel suo governo, e partecip\u00f2 alla battaglia per respingere i bruti di Raymun Barbarossa. Spos\u00f2 lady Lysara Karstark, dalla quale ebbe due figli, Brandon e Benjen.\nQuando Willam fu decapitato, Artos si scagli\u00f2 contro il Re Oltre la Barriera, uccidendolo e vendicando cos\u00ec il fratello.. Artos non fu mai Lord di Grande Inverno, ma presso le cripte del suddetto maniero \u00e8 comunque presente una sua statua.\nBerena.\nFiglia quartogenita di Beron e lady Lorra Royce, la vita di Berena Stark resta sconosciuta alla sua dinastia.\nAlysanne.\nFiglia quintogenita di Beron e lady Lorra Royce, la vita di Alysanne Stark resta sconosciuta.\nErrold.\nFiglio sestogenito di Beron e lady Lorra Royce, la vita di Errold Stark resta sconosciuta.\nRodrik il Lupo Errante.\nFiglio settimogenito di Beron e lady Lorra Royce, Rodrik fu noto per aver prestato servizio nella compagnia di mercenari dei Secondi Figli. Spos\u00f2 lady Arya Flint dei Clan delle Montagne, dalla quale ebbe due figlie, Branda e Lyarra.\nCregard.\nFiglio primogenito di Edric e Serena Stark, fratello gemello di Torrhen. La vita di Cregard resta sconosciuta.\nTorrhen.\nFiglio secondogenito di Edric e Serena Stark, fratello gemello di Cregard. La vita di Torrhen resta sconosciuta.\nAregelle.\nFiglia terzogenita di Edric e Serena Stark, di Aregelle si sa soltanto che spos\u00f2 Lord Umbard Cerwyn, dal quale non ebbe figli.\nArrana.\nFiglia quartogenita di Edric e Serena Stark, di Arrana si sa soltanto che spos\u00f2 Lord Osric Umber, dal quale non ebbe figli.\nEdwyle.\nFiglio primogenito di Willam e lady Melantha Blackwood, fu Lord di Grande Inverno dopo la morte di suo padre Willam, approssimativamente durante il regno di Jahehaerys II Targaryen, e nonno paterno di Ned Stark. Spos\u00f2 lady Marna Locke, dalla quale ebbe un figlio, Rickard.\nJocelyn.\nFiglia secondogenita di Willam e lady Melantha Blackwood, Jocelyn spos\u00f2 Lord Benedict Royce, dal quale ebbe tre figlie dai nomi sconosciuti, che furono sposate rispettivamente a tre rampolli dell case di Waynwood, Corbray e Templeton.\nBrandon.\nFiglio primogenito di Artos e lady Lysara Karstark, la vita di Brandon Stark resta sconosciuta.\nBenjen.\nFiglio secondogenito di Artos e lady Lysara Karstark, la vita di Benjen Stark resta sconosciuta.\nRickard.\nFiglio unigenito di Edwyle e Marna Locke, Rickard fu lord di Grande Inverno durante il regno di Aerys II Targaryen. Spos\u00f2 sua cugina Lyarra Stark, dalla quale ebbe quattro figli: Brandon, Eddard, Lyanna e Benjen.\nFu una vittima del Re Folle poco prima della Ribellione di Robert e la sua morte pu\u00f2 essere considerata una delle cause del conflitto. Jaime Lannister racconta a Catelyn Tully la sua fine, avendo lui assistito ad essa: imprigionato da re Aerys per le azioni del suo primogenito, chiese di essere giudicato per singolar tenzone. Egli si prepar\u00f2 alla sfida convinto che il proprio avversario sarebbe stato un membro della Guardia Reale: si trover\u00e0 invece legato su una pira, in quanto il Re Folle gli comunicher\u00e0 che il campione del re sarebbe stato il fuoco. Lord Rickard mor\u00ec nel rogo, bruciato vivo nella sua armatura, nella sala del trono.\nBranda.\nFiglia primogenita di Rodrik e Arya Flint, di Branda si sa soltanto che spos\u00f2 Lord Harrold Rogers, dal quale non ebbe eredi.\nLyarra.\nFiglia secondogenita di Rodrik e Arya Flint, spos\u00f2 suo cugino lord Rickard Stark, dal quale ebbe quattro figli: Brandon, Eddard, Lyanna e Benjen.\nDiscendenti di lord Rickard.\nBrandon (figlio di Rickard).\nFiglio primogenito di Rickard e Lyarra Stark, avrebbe dovuto succedere a suo padre come lord di Grande Inverno. Brandon \u00e8 descritto come un uomo orgoglioso ed impulsivo, molto abile come spadaccino e giostratore. Era molto alto e di bell'aspetto.\nBrandon era in principio il primo promesso sposo di lady Catelyn Tully. Quando fu sfidato da Petyr Baelish a duello per la mano della fanciulla, Brandon (notando la giovanissima et\u00e0 dell'avversario e il suo scarso equipaggiamento) si tolse parte dell'armatura, dando prova di una nobilt\u00e0 d'animo ammirevole. Risparmi\u00f2 la vita di Petyr quando lo sconfisse, lasciandogli solo una ferita che guar\u00ec abbastanza presto. \nMentre si recava a Delta della Acque per il matrimonio fu raggiunto dalla notizia del rapimento della sorella Lyanna da parte di Rhaegar Targaryen. Si precipit\u00f2 ad Approdo del Re per affrontare il principe, ma fu imprigionato da suo padre, il re Aerys II. Il re chiam\u00f2 lord Rickard per rispondere delle azioni del figlio, ma all'arrivo del signore di Grande Inverno, Aerys lo ingann\u00f2 e lo fece bruciare vivo nella sua armatura, mentre Brandon osservava, con una correggia di cuoio bagnata al collo, collegata ad un macchinario. Mentre era legato, gli fu messa una spada davanti, ma troppo lontano perch\u00e9 potesse afferrarla per salvare il padre e nel tentativo di prenderla, si strangol\u00f2.\nNel quinto libro Lady Barbrey Dustin rivela a Theon che Brandon e lei avevano una relazione amorosa quando erano giovani, ma che Rickard Stark vi pose fine promettendo il figlio a Catelyn, nonostante il parere contrario di lui.\nEddard.\nVedi Eddard Stark.\nLyanna (figlia di Rickard).\nFiglia terzogenita di Rickard e Lyarra Stark, Lyanna viene descritta come una giovane donna bellissima, vivace e un'eccellente amazzone; Eddard afferma che avesse un carattere simile a quello di suo fratello Brandon, pi\u00f9 ostinato e selvaggio rispetto al proprio, ma pare che avesse un legame pi\u00f9 profondo con il taciturno Ned, suo confidente. Sempre Ned paragona spesso sua figlia Arya alla sorella, sia per aspetto che per carattere. Adorava andare a caccia e a cavallo e si presuppone che fosse un'abile combattente; aveva inoltre il tipico aspetto della dinastia Stark: viso allungato, carnagione intermedia, lunghi capelli scuri e occhi grigi.\nEra la promessa sposa di Robert Baratheon, da sempre molto infatuato di lei, ma Lyanna, pur conoscendolo dall'infanzia, era fortemente contrariata dal fatto che fosse un donnaiolo incallito e che avesse gi\u00e0 una figlia bastarda, la piccola Mya Stone; nonostante Ned l'avesse rassicurata dicendole che Robert l'avrebbe amata nonostante tutto, lei non gli credette mai. Persino molti anni dopo la sua morte, Ned comprende quanto Robert non l'abbia mai conosciuta veramente e quindi abbia, col tempo, idealizzato la sua figura, credendola una moglie molto pi\u00f9 a modo di Cersei quando in realt\u00e0 Ned, che invece la conosceva bene, sa come, con il suo carattere forte e indipendente, Lyanna sarebbe stata assolutamente capace di tenere testa a un uomo, anche pubblicamente.\nDurante il torneo di Harrenhal il principe della corona Rhaegar Targaryen le porse una corona di rose nominandola \"Regina d'Amore e Bellezza\" del torneo al posto della moglie, la principessa Elia Martell, provocando grande scalpore. La ragazza fu rapita in circostanze poco chiare, portata nella Torre della Gioia tra le montagne di Dorne: Robert e Brandon si convinsero che fosse stata presa contro il proprio volere e la loro rabbia fu la causa scatenante della Ribellione contro la casa reale culminata nella battaglia del Tridente, in cui l'erede di Capo Tempesta uccise l'Ultimo Drago.\nDopo il saccheggio di Approdo del Re, Eddard Stark (in sostituzione di Brandon, caduto ad Approdo del Re) e sei compagni andarono a cercarla nella Torre della Gioia: l\u00ec combatterono contro tre cavalieri della Guardia reale, il comandante ser Gerold Hightower, ser Arthur Dayne e ser Oswell Whent, che uccisero tutti tranne Eddard e Howland Reed. Il salvataggio fu per\u00f2 tardivo: Eddard trov\u00f2 infatti Lyanna morente in un letto di sangue che stringeva convulsamente una corona appassita di rose blu; nei suoi ultimi istanti lo costrinse a fare un giuramento sconosciuto, che Ned sembra non aver condiviso con nessuno, ma che comunque lo perseguit\u00f2 per il resto della sua vita. Fu seppellita a Grande Inverno, nell'ancestrale cripta di Casa Stark, come da lei richiesto a suo fratello poco prima di morire; la sua morte favor\u00ec la riconciliazione tra Ned e Robert, che si ritrovarono a condividere lo stesso dolore.\nNella serie televisiva \"Il Trono di Spade\" compare in tre flashback di Brann dove viene interpretata da Cordelia Hill da giovane e Aisling Franciosi da adulta. Alla fine della sesta stagione Brann scopre che la morte di Lyanna avvenne per parto, dando alla luce il figlio di Rhaegar, per cui Eddard, temendo la vendetta di Robert verso i Targaryen, lo present\u00f2 a Grande Inverno come figlio suo, chiamandolo Jon Snow e mantenendo la massima riservatezza. Alla fine della settima stagione, Bran e Samwell Tarly scoprono inoltre che Rhaegar non l'aveva rapita n\u00e9 stuprata, ma al contrario, i due erano profondamente innamorati l'uno dell'altra, tanto da sposarsi in segreto (dopo che Rhaegar aveva annullato il matrimonio con Elia) e quindi Aegon Targaryen, vero nome di Jon Snow, oltre a non essere un bastardo \u00e8 anche l'erede al Trono di Spade. Al termine dell'ottava stagione, le uniche persone note a sapere la verit\u00e0 sono Jon stesso, i suoi cugini Sansa, Arya e Bran, Tyrion Lannister e Samwell Tarly.\nBenjen.\nVedi Benjen Stark.\nAltri Stark.\nNel corso della saga vengono citati numerosi Stark, dei quali resta ignoto il periodo di appartenenza: su alcuni vengono fornite delle informazioni precise, di altri si menziona soltanto il nome. Quasi tutti questi re e lord Stark sono sepolti nelle cripte di Grande Inverno."}
{"id": "280450", "revid": "6066", "url": "https://it.wikipedia.org/wiki?curid=280450", "title": "Stati di ossidazione", "text": ""}
{"id": "280451", "revid": "114327269", "url": "https://it.wikipedia.org/wiki?curid=280451", "title": "Ditiolene", "text": "Il ditiolene \u00e8 un composto di coordinazione in cui un metallo \u00e8 coordinato da un legante formalmente derivato dall'1,2-etilenditiolo disostituito formula_1.\nIl termine ditiolene, inizialmente introdotto da McCleverty, non si riferisce alla carica totale del complesso. I ditioleni sono infatti stabili in differenti stati di ossidazione molecolari formali, nei quali assumono caratteristiche chimico-fisiche differenti.\nEsistono mono-, bis-, tris-, e tetrakis- ditioleni metallici, in dipendenza della natura del metallo centrale.\nI ditioleni assumono differenti forme di coordinazione, come riportato in figura. Le geometrie variano da quella planare, tipica dei bis-ditioleni con ioni metallici con configurazione elettronica \"d8\", a quelle prismatico-trigonale o ottaedrica, tipiche dei tris-ditioleni. \nIl termine ditiolene, inizialmente introdotto da McCleverty, non si riferisce alla carica totale del complesso. I ditioleni sono infatti stabili in differenti stati di ossidazione molecolari formali, nei quali assumono caratteristiche chimico-fisiche differenti.\nI ditioleni metallici sono stati oggetto di migliaia di pubblicazioni e brevetti. Trovano applicazione nei settori della conducibilit\u00e0 elettrica, dei magneti molecolari, dei laser e dell'ottica nonlineare."}
{"id": "280454", "revid": "1543377", "url": "https://it.wikipedia.org/wiki?curid=280454", "title": "Cersei Lannister", "text": "Cersei Lannister \u00e8 un personaggio ideato da George R. R. Martin per la sua saga \"Cronache del ghiaccio e del fuoco\". Compare sin dal primo romanzo, \"Il gioco del trono\", ma solo a partire dal quarto, \"Il banchetto dei corvi\", diventa uno dei personaggi il cui punto di vista \u00e8 seguito dalla narrazione.\nCaratteristiche.\n\u00c8 la regina dei Sette Regni, consorte del re Robert Baratheon. \u00c8 figlia di lord Tywin Lannister, uno degli uomini pi\u00f9 ricchi e potenti del mondo, e sorella di Jaime Lannister e Tyrion Lannister. In seguito alla morte del marito, otterr\u00e0 il titolo di \"Regina Reggente\".\nCersei \u00e8 una donna crudele, narcisista e ambiziosa, disposta a tutto pur di realizzare i propri scopi. Manifesta un atteggiamento sprezzante e superbo verso il prossimo, che cela con sorrisi e buone maniere. \u00c8 fermamente convinta di essere identica a suo padre per astuzia e carisma, ma crede anche che il potere e il rispetto le siano preclusi a causa del proprio sesso; tali convinzioni ne alimentano la misoginia, essendo lei pi\u00f9 contrariata dal non essere nata uomo che per l'ingiustizia sociale di cui si crede vittima. \u00c8 tendenzialmente sprezzante verso le donne, credendo di essere un'eccezione.\nL'idea che ha di s\u00e9 stessa non corrisponde a quello che vedono gli altri: le persone che hanno avuto modo di conoscerla, come i suoi fratelli o Petyr Baelish, ritengono che Cersei non sia affatto simile al padre, ma anzi la considerano l'esatto opposto in termini di abilit\u00e0 e astuzia, per cui la mancanza di considerazione che la regina riceve \u00e8 dovuta, in realt\u00e0, alla sua incapacit\u00e0 politica. Non \u00e8 dotata delle abilit\u00e0 necessarie per governare e non \u00e8 nemmeno in grado di capirlo. Secondo Jaime e Tyrion, Cersei \u00e8 capace di compiere le azioni pi\u00f9 audaci e pericolose se crede che esse la aiuteranno a difendere s\u00e9 stessa e ci\u00f2 che per lei \u00e8 importante (Jaime, i loro figli e la sua posizione), ma la sua indole impulsiva, unita alla mancanza di lungimiranza, la rende anche incapace di prevedere gli effetti a lungo termine dei propri piani, che alla fine, dopo un iniziale successo, le si ritorcono contro, danneggiando anche lei o creando ulteriori problemi. Secondo Petyr Baelish, Cersei \u00e8 brava ad acquisire potere, ma non altrettanto a mantenerlo. Anche Kevan Lannister \u00e8 convinto delle mancanze di Cersei, non solo riguardo al comando ma anche alle sue capacit\u00e0 di madre, e non si fa remore nel dirglielo.\nCrede che un sovrano che prende decisioni seguendo soltanto i propri desideri non sia incompetente, ma risoluto e quindi da rispettare, cos\u00ec come crede che farsi aiutare dai sottoposti sia un segno di debolezza. Quando, finalmente, Cersei ottiene il potere, non accetta l'aiuto di chi ne critica le decisioni, circondandosi piuttosto di adulatori. Tutto questo la rende una delle persone pi\u00f9 pericolose e imprevedibili di Westeros.\nAnche sul piano amoroso e affettivo Cersei si rivela abbastanza contorta e sostanzialmente egoista: ha una relazione incestuosa con Jaime, il suo fratello gemello, che dura fin dall'infanzia. \u00c8 fortemente convinta di amarlo moltissimo, tuttavia lo manipola spesso sfruttando il suo ascendente su di lui ora per difendersi, ora per motivi politici, e non esita a tradirlo ogni volta che ne ha l'occasione.\nIn qualit\u00e0 di madre Cersei tratta i suoi tre figli, pur amandoli, in modo totalmente differente l'uno dall'altro: nutre una cieca venerazione per il figlio maggiore Joffrey, identico se non peggiore di lei per cattiveria ed egoismo, e non esita ad accondiscendere ad ogni suo singolo capriccio. Pur adorando l'unica figlia Myrcella, Cersei non l'ha mai presa realmente in considerazione, sottovalutandone la reale intelligenza e coraggio. \u00c8 nettamente pi\u00f9 insofferente verso il figlio minore Tommen in quanto pi\u00f9 fragile e sensibile, ed \u00e8 solita lasciarlo alle cure delle balie insieme alla sorella per la maggior parte del tempo.\nHa invece un rapporto dicotomico con il padre Tywin, che venera e disprezza allo stesso tempo in quanto lo considera potente ed abile politicamente, ma che non esita a usare lei e Jamie per raggiungere i suoi scopi personali.\nVerso Tyrion condivide lo stesso odio provato dal padre in quanto \u00e8 ritenuto responsabile della morte di sua madre, Joanna. L'odio di Cersei verso Tyrion \u00e8 inoltre dovuto anche al fatto che il padre, nonostante tutto, ha pi\u00f9 fiducia nelle capacit\u00e0 del fratello che nelle sue.\nCersei ha trentun'anni all'inizio della saga, ed \u00e8 descritta come una donna bellissima, dotata di pelle chiara, capelli biondo oro e gli splendidi occhi verdi tipici della dinastia dei Lannister. Col tempo, tuttavia, cominciano a mostrarsi le conseguenze delle sue gravidanze che, unite all'abuso di cibo e alcol, la portano a ingrassare.\nInoltre, durante il periodo passato in prigionia nel Tempio di Baelor verr\u00e0 rasata a zero e sottoposta a umiliazioni tali da diventare quasi una persona pi\u00f9 remissiva e umile, senza tuttavia perdere davvero il suo carattere ambizioso e determinato.\nBiografia del personaggio.\nPassato.\nCersei nasce a Castel Granito nel 266\u00ba anno dopo la conquista del Continente Occidentale da parte di Aegon Targaryen il Conquistatore; \u00e8 la primogenita nonch\u00e9 l'unica figlia femmina di Tywin Lannister e sua cugina Joanna Lannister. \u00c8 sorella gemella di Jaime e sorella maggiore di Tyrion.\nSin da bambina Cersei ha un carattere ribelle e spavaldo. Da sempre \u00e8 unita a suo fratello Jaime da un amore incestuoso, fatto che porta la loro madre, informata da una serva di averli colti in flagrante in atteggiamenti promiscui, a tenerli distanti tra loro. Con la nascita del fratello minore Tyrion, Joanna si ammala di febbre puerperale e muore. Ci\u00f2 causa in Cersei un forte odio nei confronti del fratellino, e inizia a sviluppare il carattere rancoroso che la caratterizzer\u00e0 da adulta.\nVerso gli undici anni, Cersei viene separata da Jaime, inviato come scudiero presso le terre di lord Sumner Crakehall, mentre a lei viene imposta l'educazione di corte che spetta a tutte le nobildonne dei Sette Regni, fatto che alimenta in lei la sua misoginia. Nello stesso anno, assieme ad una protetta di Castel Granito, Melara Heatherspoon, decide di recarsi in un bosco vicino a casa sua dove vive una veggente, Maggy la Rana. La strega profetizza destini nefasti per le due fanciulle: rivela che Melara morir\u00e0 a breve, mentre Cersei dapprima realizzer\u00e0 il suo sogno di diventare regina e avr\u00e0 tre figli, che per\u00f2 vedr\u00e0 morire prematuramente dopo la loro incoronazione, verr\u00e0 spodestata da una donna pi\u00f9 giovane e bella e sar\u00e0 infine strangolata a morte dal suo fratello minore. Poco tempo dopo la piccola Melara annega in un pozzo; Cersei, sebbene cerchi di convincersi che sia stata solo una coincidenza, diventa negli anni a seguire sempre pi\u00f9 paranoica.\nA diciassette anni, Cersei viene proposta dal padre come sposa per il principe erede Rhaegar; tuttavia il re, Aerys II Targaryen, del quale suo padre Tywin \u00e8 il Primo Cavaliere, rifiuta di dare il suo consenso a tale unione, invidioso del potere e dell'influenza che il suo consigliere sta accumulando a corte, facendo invece sposare suo figlio maggiore ad Elia Martell.\nDue anni dopo la ribellione e l'ascesa al trono di Robert Baratheon, Tywin, che aveva aiutato il nuovo sovrano razziando Approdo del Re e fatto uccidere la nuora e i nipoti del Re Folle, rafforza il suo legame con la corona dando Cersei a Robert. Il loro matrimonio si rivela molto presto infelice, in cui Cersei comprende di essere solo un ripiego a Lyanna, la defunta promessa sposa dell'uomo, oltre che una garante per le risorse economiche dei Lannister. Entrambi si tradiscono a vicenda, rispettivamente, Robert con svariate donne e Cersei con suo fratello Jaime. Quando Cersei rimane incinta del primogenito di Robert, fa ingaggiare una levatrice da Jaime, e la regina abortisce prima ancora di rendere nota la sua gravidanza. Nei dodici anni a seguire, dall'incesto tra Cersei e Jaime nascono Joffrey, Myrcella e Tommen, che la donna fa passare per i figli legittimi di Robert. La verit\u00e0 sulla paternit\u00e0 dei bambini viene scoperta dal Primo Cavaliere del re, Jon Arryn, che poco tempo dopo muore avvelenato.\n\"Il gioco del trono\".\nCersei e la famiglia reale giungono a Grande Inverno, dove re Robert \u00e8 in visita di cortesia al suo vassallo e amico, lord Eddard Stark, protettore del Nord, con l'intento di portarlo con s\u00e9 alla capitale in veste di nuovo Primo Cavaliere. Una mattina, Cersei viene sorpresa in un amplesso con il suo gemello in una torre dal piccolo Bran, figlio di Ned, mentre questi si arrampica come suo solito tra le mura del castello. Per evitare che il bambino possa rivelare ci\u00f2 che ha visto, Jaime lo spinge gi\u00f9 dalla finestra della torre, mandando il bambino in fin di vita. Sulla Strada del Re, in marcia verso la capitale, il principe Joffrey viene ferito da Nymeria, la metalupa di Arya, dopo che questi l'aveva ingiustamente provocata: Cersei ordina quindi a Ned, visto che Nymeria \u00e8 riuscita a fuggire tra i boschi, di uccidere per ripiego la metalupa di Sansa, Lady, sebbene questa non avesse arrecato alcun danno. Questi fatti danno inizio all'astio tra le due casate.\nUna volta che Ned giunge ad Approdo del Re insieme ad Arya e Sansa, che \u00e8 promessa in sposa a Joffrey, inizia anche lui a mettersi sulla pista delle indagini che aveva cominciato Jon Arryn, e scopre presto anch'egli la verit\u00e0 sugli eredi al trono. Cersei viene informata da Sansa, timorosa che le sue nozze con il principe possano non avvenire, che il padre intende denunciarla e ha intenzione di riportare lei e Arya a Grande Inverno. Ned stesso, nella sua bont\u00e0, riferisce a Cersei le sue scoperte e le suggerisce cortesemente di ritirarsi in esilio con i propri figli prima che egli riveli la verit\u00e0 sui suoi figli al re. Tuttavia, la regina non vuole rinunciare al trono e ordina al cugino Lancel, scudiero di Robert, di far bere al re durante una battuta di caccia un vino molto pi\u00f9 forte del solito, in modo che non sia in grado di affrontare gli animali pi\u00f9 pericolosi. Il suo piano ha successo: Robert viene ucciso da un cinghiale prima di poter parlare con Ned e conoscere la verit\u00e0, Joffrey viene incoronato re e lei proclamata Regina Reggente. Ned viene imprigionato con l'accusa di cospirazione contro i Sette Regni. Su consiglio di Cersei che, temendo una guerra con il Nord, cerca di far rilasciare Ned vivo spogliandolo solamente dei suoi titoli, l'uomo confessa sul patibolo il reato di tradimento di cui non ha colpa, ma Joffrey, nel suo sadismo, lo fa giustiziare comunque. Arya scappa, mentre Sansa rimane prigioniera nella Fortezza Rossa.\n\"Lo scontro dei re\".\nQuando Stannis Baratheon, che aveva indagato insieme a Jon Arryn sulla progenie di Robert, invia delle lettere a tutti i Sette Regni in cui afferma l'illegittimit\u00e0 al trono di re Joffrey, si scatena una guerra di successione in cui Stannis e suo fratello Renly rivendicano il possesso del Trono di Spade, seguiti da Robb Stark, che muove guerra al nuovo sovrano per vendicare l'esecuzione di suo padre. Per finanziare la difesa del suo regno, Joffrey lesina pesantemente le materie prime indispensabili al popolo, causando un crescente malcontento tra i suoi sudditi.\nCersei, consigliata da Petyr Baelish, cerca di eludere le dicerie sul suo incesto ribattendo con una falsa diceria in cui afferma che la figlia di Stannis, Shireen, \u00e8 nata dalla relazione extraconiugale tra la sua consorte Selyse Florent e il loro giullare di corte. La regina fatica a gestire la follia del figlio, che diviene sempre pi\u00f9 violento e imprevedibile, inoltre ha paura che Jaime possa essere giustiziato dagli Stark e teme che Tyrion sminuisca il suo potere. Questo la porta a sviluppare una crescente dipendenza dall'alcol. Quando apprende dell'esistenza di alcuni figli illegittimi di Robert avuti con numerose donne nel corso degli anni, Cersei da ordine a dei soldati delle Cappe Dorate affinch\u00e9 li rintraccino e li uccidano tutti, ma questo piano le si ritorce contro poich\u00e9 convince ancora pi\u00f9 persone che i suoi figli siano davvero il frutto di un incesto. Poco tempo dopo, la donna viene informata da Pycelle, una delle sue spie personali, del fatto che il fratello Tyrion, nel ruolo di Primo Cavaliere del re, intende negoziare un'alleanza con la Casa Martell di Dorne promettendo la principessa Myrcella in sposa a Trystane Martell, terzogenito del principe Doran. Su tutte le furie, Cersei si confronta col fratello per evitare che questo accordo sia portato a termine, ma Tyrion la convince di come una possibile alleanza con i Martell possa aiutarli nella guerra in corso, e pertanto, la regina d\u00e0 il suo consenso a malincuore, e fa spedire la propria figlia a Dorne.\nDopo la partenza di Myrcella e la sconfitta presso Oxcross dell'esercito della corona da parte di Robb Stark, Cersei e il Concilio Ristretto del re cercano una soluzione per ribaltare le sorti della guerra a loro favore e a tal proposito la regina reggente ordina a lord Baelish di trattare con Casa Tyrell per un eventuale matrimonio tra Joffrey e Margaery Tyrell, nonostante i vincoli del suo precedente fidanzamento con Sansa Stark. Anche ad Approdo del Re cominciano ad esserci non poche difficolt\u00e0 soprattutto tra il popolo per il crescente scarseggiare di risorse e viveri: la situazione diventa cos\u00ec esasperante che un giorno tra le strade della capitale di ritorno alla Fortezza Rossa, Cersei, Joffrey, Sansa e il loro seguito vengono aggrediti da una folla inferocita, nell'evento che viene chiamato la \"Sommossa del Pane\".\n\"Tempesta di spade\".\nCersei nomina un nuovo Concilio Ristretto del quale fanno parte Mace Tyrell, Paxter Redwyne, Mathis Rowan e il gran maestro Pycelle. Vengono fissate le nozze tra Joffrey e Margaery, e per rinsaldare ulteriormente i rapporti tra le case Lannister e Tyrell, a Cersei viene imposto dal padre Tywin di risposarsi. I tre candidati sono Willas Tyrell, fratello maggiore di Margaery, Oberyn Martell oppure Balon Greyjoy, qualora diventasse vedovo. Tyrion viene obbligato a sposare Sansa Stark per assicurarsi il controllo di Grande Inverno e del Nord.\nDurante le nozze di Joffrey e Margaery, il re beve del vino avvelenato e muore nel giro di pochi minuti. Cersei, accecata dal dolore, accusa il fratello Tyrion e la sua consorte Sansa dell'omicidio. Mentre Sansa riesce a fuggire durante il banchetto grazie all'aiuto di lord Baelish, Tyrion viene invece imprigionato e successivamente processato e condannato a morte. Riesce per\u00f2 ad essere liberato in tempo dal fratello Jaime, e a lui rivela come Cersei, durante la sua assenza lontano da lei, abbia avuto diversi amanti, tra cui il loro cugino Lancel Lannister e Osmund Kettleblack. Prima di fuggire, Tyrion raggiunge il padre Tywin nelle sue stanze e lo uccide.\n\"Il banchetto dei corvi\".\nCersei celebra i funerali del padre e mette una taglia sulla testa di Tyrion, mentre suo figlio minore Tommen viene proclamato re. Pur non essendo pi\u00f9 obbligata a risposarsi, Cersei crede che la famiglia Tyrell voglia usurpare il suo potere e cerca l'appoggio dei suoi parenti: propone a Jaime di diventare Primo Cavaliere, ma egli rifiuta in quanto \u00e8 ancora scosso dalle rivelazioni sui suoi trascorsi e non si sente adatto a ricoprire tale carica. Avanza dunque la proposta allo zio Kevan, che ritira subito quando lo zio le risponde che accetter\u00e0 solo a patto di venire nominato anche reggente, affermando di considerarla incapace sia come regina che come madre e dimostrando, inoltre, di essere a conoscenza del segreto sui suoi figli. Non avendo altra scelta, Cersei elegge un Primo Cavaliere di ripiego e accetta il suggerimento di Jaime di sposare frettolosamente Tommen con sua nuora Margaery. Nel tentativo di alleviare i debiti della corona e di acquisire la benedizione del Credo e protezione dai nemici, Cersei, ignara dei problemi che questa mossa potrebbe scatenare, permette al nuovo Alto Septon (conosciuto come Alto Passero) di rimettere in piedi il Credo Militante, un manipolo armato di fanatici chiamati \"passeri\" a protezione dei valori religiosi del culto dei Sette.\nSin dal suo fidanzamento con Joffrey, Cersei non vede di buon occhio Margaery, in quanto la ragazza grazie alle sue doti e alla sua astuzia sembrava saperlo gestire e controllare meglio di lei. Il suo risentimento per lei aumenta quando si convince che Margaery potrebbe essere proprio la giovane donna che un giorno la spodester\u00e0, come previsto da Maggy la Rana.\nQuando il Gran Maestro Pycelle rivela a Cersei che la giovane regina fa uso di una sostanza chiamata \"T\u00e8 della Luna\", impiegata per prevenire ed interrompere gravidanze, decide di inscenare una farsa per fare incolpare Margaery di adulterio. Seduce Osney Kettleblack, fratello minore di Osmund, e lo convince a confessare all'Alto Septon di aver avuto rapporti con Margaery e le sue tre cugine, sebbene non sia vero. L'Alto Septon fa arrestare Margaery ma, trovando la confessione di Osney sospetta, lo fa torturare e questi gli rivela la verit\u00e0. Il piano di Cersei va cos\u00ec in fumo e l'Alto Septon la arresta con svariate accuse, tra cui l'omicidio del precedente Alto Septon, avvenuto effettivamente per volere di Cersei sempre con la collaborazione di Osney Kettleblack.\nDisperata, Cersei scrive una lettera a Jaime, in viaggio a Delta delle Acque per rappresentare la Corona, per convincerlo a battersi per lei in un duello che decreter\u00e0 la sua sorte. Tuttavia egli, ancora amareggiato per le storie sulla sua ripetuta infedelt\u00e0, ferito nel suo orgoglio e non potendole essere d'aiuto, decide di ignorare la sua disperata richiesta.\n\"Una danza con i draghi\".\nCersei \u00e8 in prigione e attende di essere processata. Devastata, confessa di aver giaciuto con Lancel e i fratelli Kettleblack, ma nega categoricamente ogni accusa di incesto, continuando a giustificarsi col fatto che sia solo una diffamazione di Stannis ai suoi danni. L'Alto Septon, convinto, offre alla regina di scegliere se essere processata ordinariamente, rischiando di perdere ogni titolo, oppure di essere processata per singolar tenzone, chiamando un cavaliere a battersi per lei, ma rischiando di essere giustiziata qualora questi dovesse perdere. Intanto, suo zio Kevan la informa che a Dorne sua figlia Myrcella \u00e8 stata sfregiata durante un assalto.\nAvendo scoperto da Kevan che ser Arys Oakheart \u00e8 morto a Dorne per proteggere Myrcella e che quindi vi \u00e8 un posto libero nella Guardia Reale, Cersei decide di essere processata tramite singolar tenzone per i crimini che non ha confessato, chiedendo a suo zio di affidare al maestro sconsacrato Qyburn la scelta del nuovo membro della Guardia Reale che la difender\u00e0 nel processo. Intanto, per espiare le colpe che invece ha confessato, le viene imposto di camminare nuda e con la testa rasata sulla strada dal Tempio di Baelor alla Fortezza Rossa. Cersei inizia il suo cammino, sotto gli sguardi e le umiliazioni che le infligge la folla, e, sebbene cerchi di rimanere impassibile, alla fine crolla e comincia a piangere.\nInizia perfino ad avere delle allucinazioni, vedendo tra la folla persone conosciute come il padre Tywin, Eddard Stark, Joffrey o Sansa Stark.\nRaggiunta la fortezza, la donna viene accolta dal nuovo membro della Guardia Reale, Robert Strong, che probabilmente \u00e8 in realt\u00e0 ser Gregor Clegane, riportato in vita grazie alle cure e alle arti magiche di Qyburn.\nTrasposizione televisiva.\nNella serie televisiva \"Il Trono di Spade\" il personaggio \u00e8 interpretato da Lena Headey. La storyline di Cersei nella serie televisiva \u00e8 molto fedele ai romanzi durante le prime due stagioni, per poi distaccarsi progressivamente dalla storia originale nelle stagioni successive. Un cambiamento considerevole presente fin da subito consiste nel fatto che Cersei ammetta di aver amato Robert durante i primi tempi del loro matrimonio e di aver partorito un loro figlio, morto in fasce.\nPrima stagione.\nMentre la famiglia reale \u00e8 in visita a Grande Inverno, Cersei e il suo gemello Jaime vengono scoperti dal piccolo Bran Stark mentre consumano un rapporto sessuale e Jaime getta il bambino dalla finestra, per impedirgli di parlare: Bran sopravviver\u00e0, ma non ricorder\u00e0 nulla di ci\u00f2 che ha visto. Successivamente, ad Approdo del Re, Ned Stark scopre che i tre figli di Cersei sono in realt\u00e0 frutto dell'incesto con Jaime: intenzionato a dirlo al marito di Cersei, re Robert, Ned comunica alla regina le sue intenzioni, per darle il tempo di fuggire insieme ai suoi figli. Robert per\u00f2 muore in seguito a un incidente durante una battuta di caccia, prima che Ned possa rivelargli la verit\u00e0. Grazie ai complotti di Cersei, suo figlio maggiore Joffrey diventa re al posto di Robert, mentre lei assume il ruolo di regina reggente, data la minore et\u00e0 del figlio. Joffrey diventa subito insofferente ai consigli della madre e fa giustiziare Ned Stark, dando inizio alla guerra con il Nord.\nSeconda stagione.\nIl Primo Cavaliere del re e padre di Cersei, Tywin, ritiene che la figlia non eserciti abbastanza controllo su Joffrey e invia il figlio minore Tyrion ad Approdo del Re, in qualit\u00e0 di suo sostituto. Cersei e Tyrion, che da sempre si odiano, entrano subito in contrasto, cercando di sabotare l'uno il potere dell'altra. Uno dei maggiori affronti che Tyrion riserver\u00e0 a Cersei sar\u00e0 spedire la figlia di lei, Myrcella, a Dorne, come promessa sposa del principe Trystane Martell. Quando Stannis Baratheon attacca Approdo del Re, dando luogo alla Battaglia delle Acque Nere, Cersei e le altre nobildonne si rifugiano all'interno della Fortezza Rossa. Cersei si ubriaca e passa la nottata a deridere e minacciare la figlia di Ned Stark, Sansa, promessa sposa di Joffrey e allo stesso tempo ostaggio dei Lannister. Sapendo che Stannis \u00e8 in procinto di vincere la battaglia, Cersei \u00e8 pronta ad avvelenare il suo figlio pi\u00f9 piccolo, Tommen, per risparmiargli di cadere nelle grinfie dei nemici, ma il provvidenziale arrivo delle truppe di Tywin, che capovolge l'esito della battaglia, la distoglie dal compiere il gesto.\nTerza stagione.\nCersei inizia a temere la crescente influenza che Margaery Tyrell, nuova promessa sposa di Joffrey, ha sul futuro marito, ritenendo che possa mettere in pericolo il suo potere. Esprime i propri timori al padre, ma questi le fa notare che l'alleanza con i Tyrell si \u00e8 resa necessaria perch\u00e9 lei, al contrario di quanto sembra stia facendo Margaery Tyrell, non \u00e8 stata in grado di controllare Joffrey, facendo scoppiare la guerra. Tywin poi la insulta del tutto spiegandole di non avere fiducia in lei non perch\u00e9 donna, come a lei piace pensare, ma perch\u00e9 molto meno astuta di quanto lei creda. I Lannister, attraverso Ditocorto, scoprono il piano dei Tyrell di far sposare Sansa Stark con il fratello di Margaery, Loras, in modo da assicurarsi il controllo su Grande Inverno. Con orrore dei figli, Tywin risolve il problema, costringendo Tyrion a sposare Sansa e promettendo in moglie Cersei a Loras. In seguito, Jaime torna ad Approdo del Re e si ricongiunge con la sorella e amante.\nQuarta stagione.\nIl giorno del suo matrimonio con Margaery, Joffrey viene avvelenato e ucciso. Nonostante la tragedia, solo Cersei piange la morte del re, davanti alla cui salma Tywin dichiara apertamente che \u00e8 stato un pessimo sovrano, ignorando lo sguardo furioso della figlia. Cersei, inoltre, accusa ingiustamente Tyrion dell'omicidio e corrompe numerose persone per farlo dichiarare colpevole. Quando Tyrion chiede un processo per duello, Cersei sceglie rapidamente il gigantesco ser Gregor Clegane come suo campione, per diminuire le probabilit\u00e0 che Tyrion venga assolto. Il desiderio di Cersei si esaudisce, quando il campione di Tyrion, Oberyn Martell, viene ucciso da Clegane, che viene comunque ridotto in fin di vita. Decisa a non sposare Loras, Cersei minaccia il padre di rivelare pubblicamente il suo incesto con Jaime, qualora dovesse ancora cercare di imporle il matrimonio. Poco dopo, Tyrion evade di prigione e uccide Tywin, vendicandosi delle numerose ingiustizie subite a causa sua.\nQuinta stagione.\nA causa della morte di Oberyn, Cersei riceve una minaccia da Dorne, dove sua figlia Myrcella si trova; Cersei spedisce dunque Jaime a Dorne per salvare la loro figlia. Nel frattempo, Margaery diventa la moglie del minore dei figli di Cersei, il nuovo re dei Sette Regni Tommen, e subito cerca di convincerlo a spedire la madre a Castel Granito. Temendo di perdere il suo potere, Cersei incontra il leader del movimento estremista religioso dei Passeri, chiamato appunto Alto Passero. Credendo di poterlo usare come un burattino, Cersei conferisce all'Alto Passero la carica di Alto Septon e ripristina il Credo Militante, donando poteri enormi all'Alto Passero.\nAl fine di destabilizzare la Casa Tyrell, Cersei provvede a far arrestare Loras dal Credo per la sua omosessualit\u00e0 e subito dopo anche Margaery sar\u00e0 arrestata per aver testimoniato il falso durante il processo del fratello. Tra i Passeri \u00e8 per\u00f2 presente anche Lancel Lannister, cugino di Cersei e suo ex-amante: Lancel rivela all'Alto Passero che in realt\u00e0 \u00e8 stata Cersei, con la sua complicit\u00e0, a organizzare l'incidente che cost\u00f2 la vita a Robert; accusa inoltre Cersei dell'incesto con Jaime. Cersei viene dunque arrestata e imprigionata nel Tempio di Baelor, dove \u00e8 sottoposta alle angherie della sua carceriera, Septa Unella.\nCersei si vede costretta a confessare la sua storia con Lancel, ma continua a negare l'omicidio del marito e l'incesto col fratello. Bench\u00e9 ancora in attesa del processo, Cersei ottiene dunque la possibilit\u00e0 di tornare alla Fortezza Rossa, ma, come segno di espiazione, viene costretta a tornarci a piedi, completamente nuda e con i capelli tagliati cortissimi, mentre viene bersagliata dagli insulti e dal lancio di rifiuti da parte del popolo di Approdo del Re. Giunta in lacrime alla Fortezza Rossa, Cersei scopre che l'ex-maestro e suo alleato Qyburn ha rianimato il cadavere di ser Gregor, tramutandolo in un'arma nelle mani di Cersei.\nSesta stagione.\nCersei rimane nella Fortezza Rossa, confinata nelle sue camere e spogliata della sua autorit\u00e0. Jaime torna ad Approdo del Re, portando con s\u00e9 il cadavere di Myrcella, la quale \u00e8 stata assassinata dall'amante di Oberyn, Ellaria Sand. L'Alto Passero non permette a Cersei di vedere la salma della figlia, n\u00e9 di assistere al suo funerale. Cersei scopre da Tommen che l'Alto Passero prevede di costringere Margaery a fare lo stesso cammino della vergogna a cui ha sottoposto lei: ci\u00f2 le d\u00e0 l'opportunit\u00e0 di allearsi con i Tyrell e organizzare un assedio al Tempio di Baelor, in modo da liberare Margaery e Loras ed eliminare l'Alto Passero. Il piano va per\u00f2 in fumo, perch\u00e9 Margaery aderisce al Credo e induce Tommen a fare altrettanto. Cersei rimane ad Approdo del Re, decisa a farsi processare tramite duello, scegliendo come proprio campione ser Gregor. Tuttavia, l'Alto Passero convince Tommen ad abolire i processi per duello, anche se questo significa condannare la madre.\nGiunge il giorno del processo di Loras e Cersei, che si svolge nel Tempio di Baelor e a cui presiede l'Alto Passero; ad assistere giungono numerose persone, tra cui Margaery, suo padre Mace e Kevan Lannister. Cersei, per\u00f2, non si presenta e imprigiona Tommen nelle sue stanze: grazie all'aiuto di Qyburn e delle sue spie, Cersei fa in modo che numerose botti di altofuoco vengano fatte detonare sotto il tempio, che salta in aria, uccidendo tutti quanti i presenti. Inorridito, Tommen si suicida, buttandosi dalla finestra, lasciando Cersei senza pi\u00f9 figli. Poco dopo, Cersei viene incoronata sovrana dei Sette Regni e diventa la prima donna a sedere sul Trono di Spade.\nSettima stagione.\nPer contrastare la minaccia rappresentata da Daenerys Targaryen, Cersei si allea con Euron Greyjoy, il quale riesce ad abbattere la flotta di sua nipote Yara, alleata di Daenerys, e a catturare l'assassina di Myrcella, Ellaria Sand, e sua figlia Tyene. Cersei le fa incatenare l'una di fronte all'altra nei sotterranei della Fortezza Rossa e avvelena Tyene nello stesso modo in cui era stata avvelenata Myrcella, condannando Ellaria ad avere per sempre davanti agli occhi il cadavere della figlia. In seguito, l'esercito dei Lannister, guidato da Jaime, conquista Alto Giardino, liberando Cersei della minaccia della Casa Tyrell; subito dopo, per\u00f2, l'esercito viene decimato dai Dothraki di Daenerys e dal suo drago Drogon. Jaime riceve una visita segreta di Tyrion, ora Primo Cavaliere di Daenerys, il quale lo avvisa che la sua regina intende incontrare Cersei per stabilire un armistizio, in modo da ottenere supporto nell'imminente guerra contro gli Estranei. Cersei, grazie alle sue spie, era gi\u00e0 a conoscenza dell'incontro e accusa Jaime di aver tramato alle sue spalle, ma si dichiara a favore della tregua. Rivela inoltre a Jaime di essere incinta del loro quarto figlio e di non voler nascondere l'identit\u00e0 del padre.\nCersei riceve la visita di Daenerys e del Re del Nord, Jon Snow, i quali le mostrano un non-morto catturato aldil\u00e0 della Barriera, per convincerla del reale pericolo rappresentato dagli Estranei. Cersei accetta l'armistizio e assicura il suo supporto, ma poi rivela a Jaime che in realt\u00e0 vuole sfruttare la tregua per assoldare la Compagnia Dorata e usarla contro i sopravvissuti della guerra contro gli Estranei. Ritenendo il piano di Cersei crudele e stupido, Jaime abbandona la sorella e parte da solo verso il Nord.\nOttava stagione.\nMentre le forze di Westeros ed Essos sono riunite a Grande Inverno per combattere gli Estranei, Cersei \u00e8 rimasta ad Approdo del Re senza fornire l'aiuto militare promesso, nella speranza che i suoi nemici si eliminino a vicenda. Tuttavia subito dopo la battaglia nel Nord le forze di Daenerys Targaryen si rivolgono contro di lei. Euron Grevjoy, che nel frattempo \u00e8 diventato il suo compagno e nei suoi piani deve fare da copertura per la sua nuova gravidanza col fratello, riesce a dare una prima sconfitta all'assalto dei nemici, uccidendo un drago di Daenerys, distruggendo gran parte della flotta nemica e catturando la consigliera della regina rivale, Missandei. A questo punto la guerra sembra avvantaggiare Cersei, che rifiuta le richieste di arrendersi da parte del fratello Tyrion, e fa giustiziare Missandei davanti a Daenerys.\nLa battaglia ad Approdo del Re \u00e8 imminente, e Cersei apre le porte della citt\u00e0 in modo da avere attorno a s\u00e9 tanti cittadini inermi come scudo umano. Nonostante ci\u00f2, l'attacco delle forze avversarie \u00e8 subito dirompente, e la stessa Daenerys, in groppa all'ultimo drago rimastole, Drogon, distrugge senza alcuna piet\u00e0 l'intera citt\u00e0 e la stessa Fortezza Rossa dove Cersei \u00e8 riparata. Quest'ultima, abbandonata anche dalla sua guardia personale, ser Gregor, che invece di restare al suo fianco affronta il fratello venuto a ucciderlo, scappa verso i sotterranei, dove nel frattempo \u00e8 raggiunta da Jaime. I due scendono nelle cripte, dove infine vengono sepolti dal crollo di una volta: il loro fratello Tyrion li ritrover\u00e0 morti, ancora abbracciati."}
{"id": "280455", "revid": "228587", "url": "https://it.wikipedia.org/wiki?curid=280455", "title": "Eon", "text": ""}
{"id": "280456", "revid": "1543377", "url": "https://it.wikipedia.org/wiki?curid=280456", "title": "Intensive Care", "text": "Intensive Care \u00e8 il sesto album in studio del cantante pop britannico Robbie Williams uscito il 24 ottobre 2005 nel Regno Unito.\nDescrizione.\nAlcune di queste canzoni sono state plagiate. Il primo singolo estratto dall'album, \"Tripping\", \u00e8 stato lanciato il 5 settembre 2005 ed \u00e8 andato in onda per la prima volta nella trasmissione radiofonica \"The Chris Moyles Show\" sulla BBC Radio 1, con il video musicale che ha esordito su Channel 4. La canzone ha raggiunto la posizione numero 2 delle chart del Regno Unito e la numero 1 in Italia e ricorda molto un brano di Colapesce del 2021: \"Musica leggerissima\".\nIl secondo singolo, \"Advertising Space\", lanciato a dicembre, entrato in classifica alla posizione numero 8, ha raggiunto la vetta delle classifiche del Regno Unito. In Italia \u00e8 arrivato al quarto posto tra i singoli pi\u00f9 venduti.\nIl terzo singolo, \"Sin Sin Sin\", \u00e8 stato lanciato il 22 maggio 2006 nel Regno Unito, ma non \u00e8 riuscito ad entrare nella Top 20, fermandosi al 22\u00ba posto e stabilendo il record negativo per i singoli di Robbie Williams (nono in Italia).\nLa critica ha visto nella prima canzone dell'album, \"Ghosts\", un'atmosfera malinconica che lascia trasparire i trentun anni di Robbie Williams.\n\"Make Me Pure\" \u00e8 un brano in cui sono prevalenti il suono della chitarra acustica di base e un coro gospel nell'attacco del break.\n\"Spread Your Wings\", dal sound anni ottanta, parla di un vecchio amore degli anni del liceo ed \u00e8 anche un ricordo a \"Il topo con gli occhiali\", un brano scritto da Renato Pareti e Vittorio Sessa Vitali per lo Zecchino d'Oro 2001.\n\"Please Don't Die\" tratta di un recente lutto in famiglia e ricorda molto un vecchio brano di Vasco Rossi del 1983: \"Bollicine\".\n\"Your Gay Friend\" \u00e8 una canzone ironica dove Robbie chiede ad una donna sposata di essere il suo amico gay.\n\"Random Acts of Kindess\" ricorda vagamente il sound della precedente \"Lazy Days\" e anche il brano \"Chi ha paura del buio?\" dello Zecchino d'Oro 2014.\n\"The Trouble With Me\" \u00e8 una canzone autobiografica che tratta delle difficolt\u00e0 pi\u00f9 volte incontrate da Robbie nel trovare l'anima gemella e ricorda un brano del 1977 di Mal: Furia.\n\"A Place to Crash\" \u00e8 accompagnata costantemente da un riff di chitarra elettrica che ricorda i Rolling Stones e un po' anche un vecchio brano di Umberto Tozzi del 1980: \"Stella stai\".\n\"King of Bloke And Bird\" \u00e8 una ballata acustica di grande intensit\u00e0 e ricorda un vecchio brano di Lucio Battisti del 1972: \"La canzone del sole\".\nBench\u00e9 inizialmente l'intenzione fosse quella di non lanciarlo in Nord America, l'album \u00e8 uscito anche in quel continente attraverso il download digitale di iTunes.\nIl disco, secondo la Emi, ha venduto oltre 6,2 milioni di copie in tutto il mondo ed \u00e8 uno dei pi\u00f9 grandi successi di Robbie Williams.\nTracce.\nTesti e musiche di Robbie Williams e Stephen Duffy, eccetto dove indicato."}
{"id": "280457", "revid": "436907", "url": "https://it.wikipedia.org/wiki?curid=280457", "title": "Numb (Linea 77)", "text": "Numb \u00e8 il terzo album in studio del gruppo musicale italiano Linea 77, pubblicato il 16 maggio 2003 dalla Earache Records.\nNel 2004 l'album venne ripubblicato con un CD aggiuntivo contenente l'esibizione dei Linea 77 all'MTV Day 2003 tenuto all'Arena Parco Nord di Bologna."}
{"id": "280459", "revid": "6066", "url": "https://it.wikipedia.org/wiki?curid=280459", "title": "Duffy Duck", "text": ""}
{"id": "280462", "revid": "435288", "url": "https://it.wikipedia.org/wiki?curid=280462", "title": "Trono di Spade", "text": ""}
{"id": "280463", "revid": "729019", "url": "https://it.wikipedia.org/wiki?curid=280463", "title": "Isola Minore", "text": "L'Isola Minore \u00e8 la pi\u00f9 piccola delle tre esistenti nel lago Trasimeno e la pi\u00f9 vicina a Passignano, del cui territorio fa parte. Si eleva per circa 20\u00a0m dalla superficie del lago (a 258 ), ha la forma di una virgola con dimensioni di circa 450 x 260\u00a0m e una superficie totale di circa 0,06\u00a0km\u00b2. Dista appena 470\u00a0m dalla vicina e pi\u00f9 grande Isola Maggiore.\nStoria.\nAttualmente disabitata, fu popolata sino al XV secolo, quando gli abitanti decisero di traslocare dalla terraferma, per evitare le continue razzie da parte di predoni e avventurieri. Nei secoli successivi, fino ai giorni nostri, l'isola \u00e8 stata solo saltuariamente occupata da eremiti. Ora appartiene ai conti Baldeschi di Perugia e non vi risiede nessuno; non \u00e8 collegata con i traghetti di linea alla terraferma e non dispone di un vero e proprio molo per l'ormeggio.\nLe notizie storiche documentate risalgono al 1130, allorch\u00e9 i suoi pochi abitanti combatterono con quelli dell'Isola Polvese per conseguire il predominio sul lago. Secondo lo scrittore e umanista cinquecentesco Matteo dall'Isola (autore del poema \"La Trasimenide\", elogiativo del lago e dei suoi prodotti ittici), i nativi furono costretti a trasferirsi a Tuoro, per imposizione della magistratura perugina, a causa dei continui disaccordi tra loro. Delle tre chiese che vi erano un tempo, rimangono solo i resti di quella dedicata a santa Mustiola, abitazione fino al Settecento di un anacoreta.\nL'isola \u00e8 coperta da una fitta vegetazione boschiva (in cui si nota una costruzione), comprendente pini e lecci, che d\u00e0 rifugio ad una nutrita colonia di cormorani che, con le loro secrezioni, rendono bianchi gli alberi e il terreno circostante.\nFino ai primi del Novecento, veniva semplicemente chiamata \"isoletta\", perch\u00e9 vicina all'altra pi\u00f9 grande."}
{"id": "280465", "revid": "1410466", "url": "https://it.wikipedia.org/wiki?curid=280465", "title": "Consorzio del Vino Chianti Classico", "text": "Il Consorzio Vino Chianti Classico, nato nel 1987, ha ora sede in localit\u00e0 Sambuca Val di Pesa nel Comune di Barberino Tavarnelle (FI).\nEsso disciplina e tutela il vino prodotto nella regione del Chianti Classico, conosciuto anche come Gallo Nero per lo storico simbolo della Lega del Chianti.\nZone geografiche.\nLa regione del Chianti Classico \u00e8 la prima zona di produzione vinicola al mondo ad essere stata definita per legge, con un bando del 1716 del granduca di Toscana Cosimo III. Detto bando specificava i confini della zona geografica del Chianti come area di produzione di un vino pregiato ed istituiva una \"congregazione\" di vigilanza sulla produzione, la spedizione, il controllo contro le frodi ed il commercio dei vini (una sorta di progenitore degli attuali \"Consorzi di Tutela\").\nQuindi un territorio diverso da quello tracciato nel 1932 per il Chianti che disegnava sette sottozone, una delle quali, la Classico, comprendeva anche il Chianti vero e proprio, cio\u00e8 Radda, Gaiole e Castellina, ma anche molti altri comuni estranei alla geografia del Chianti, alcuni dei quali poi aggiunsero al proprio nome la specificazione \"in Chianti\".\nOrigini del marchio.\nLe origini del marchio pare siano ancorate alla antica rivalit\u00e0 tra Siena e Firenze: le due repubbliche si contendevano i confini territoriali da lunghi anni, e per porre fine a queste controversie decisero di far partire dalle rispettive mura due cavalieri \"al canto del gallo\", e che avrebbero stabilito il confine geografico tra le due citt\u00e0 \"l\u00e0 dove si fossero incontrati\" dopo aver galoppato l'uno verso l'altro.\nI senesi scelsero un bel gallo bianco, che ben presto appesantirono con un'alimentazione eccessiva, sia pure con le migliori intenzioni. I fiorentini scelsero un galletto nero al quale davano poco da mangiare. Il giorno della sfida, il Gallo Nero per la fame inizi\u00f2 a cantare prima ancora che spuntasse l'alba, e cos\u00ec il cavaliere fiorentino part\u00ec molto prima di quello senese, riuscendo ad arrivare vicinissimo alle mura della citt\u00e0 rivale e ad aggiudicarsi il territorio del Chianti."}
{"id": "280467", "revid": "695564", "url": "https://it.wikipedia.org/wiki?curid=280467", "title": "Cid Highwind", "text": ""}
{"id": "280468", "revid": "466539", "url": "https://it.wikipedia.org/wiki?curid=280468", "title": "Pattuglia militare ai V Giochi olimpici invernali", "text": "La gara di pattuglia militare ai V Giochi olimpici invernali di Sankt Moritz del 1948 venne disputata l'8 febbraio come sport dimostrativo. Fu inserita nel programma in seguito alla decisione presa dal CIO nel 1947, in considerazione del particolare radicamento della disciplina a Sankt Moritz."}
{"id": "280469", "revid": "30208", "url": "https://it.wikipedia.org/wiki?curid=280469", "title": "Robert Baratheon", "text": ""}
{"id": "280471", "revid": "77358", "url": "https://it.wikipedia.org/wiki?curid=280471", "title": "Spoiler (aerodinamica)", "text": ""}
{"id": "280472", "revid": "1982", "url": "https://it.wikipedia.org/wiki?curid=280472", "title": "Aerofreni", "text": ""}
{"id": "280475", "revid": "767487", "url": "https://it.wikipedia.org/wiki?curid=280475", "title": "Available for Propaganda", "text": "Available for Propaganda \u00e8 il quarto album in studio del gruppo musicale italiano Linea 77, pubblicato il 23 settembre 2005 dalla Earache Records.\nIl brano \"Inno all'odio\" contenuto in questo album fa parte della colonna sonora del videogioco EA FIFA 06."}
{"id": "280476", "revid": "72811", "url": "https://it.wikipedia.org/wiki?curid=280476", "title": "Sette Regni", "text": ""}
{"id": "280479", "revid": "37401", "url": "https://it.wikipedia.org/wiki?curid=280479", "title": "Tria nomina", "text": ""}
{"id": "280481", "revid": "31789", "url": "https://it.wikipedia.org/wiki?curid=280481", "title": "Protostoria", "text": "La protostoria \u00e8 il secondo periodo della preistoria, cio\u00e8 quello generalmente compreso tra la prima et\u00e0 del bronzo (prima met\u00e0 del IV millennio a.C.) e quella del ferro (che ha inizio nel Mediterraneo orientale attorno al XII secolo a.C.). Il termine deriva dal greco \u03c0\u03c1\u1ff6\u03c4\u03bf\u03c2 (\"pr\u00f4tos\", \u00abprimo, iniziale\u00bb) e \u1f31\u03c3\u03c4\u03bf\u03c1\u03af\u03b1 (\"histor\u00eda\", \u00abstoria\u00bb).\nDefinizioni.\nTradizionalmente, la protostoria \u00e8 il lasso di tempo in cui un certo popolo non ha ancora sviluppato le prime forme di scrittura, ma esistono documenti scritti da altri popoli contemporanei o successivi che ne parlano, pertanto si dispone di fonti storiche indirette, oppure, la fase intermedia tra la Preistoria e la storia vera e propria..\nSulla base di questa accezione, la protostoria di un luogo pu\u00f2 svolgersi in un momento differente da quella di un altro luogo. In Egitto e in Mesopotamia, ad esempio, il periodo protostorico non pu\u00f2 andare oltre la seconda met\u00e0 del III millennio a.C., mentre per Roma ed il Lazio si pu\u00f2 arrivare fino al VII secolo a.C. In sintesi nel Mediterraneo il periodo protostorico verrebbe cos\u00ec ad indicare un intervallo cronologico variabile fra la prima et\u00e0 del bronzo nel Vicino Oriente (con le prime forme di scrittura e insediamenti qualificati come \"prime citt\u00e0\") fino al II secolo a.C. circa, con la definitiva romanizzazione del mediterraneo nord-occidentale (Iberia, Gallia mediterranea, Italia settentrionale ecc.). Diverso il discorso per gran parte dell'Europa centrale e per quella settentrionale ed orientale, dove la protostoria si protrarr\u00e0, in taluni casi, fino ad et\u00e0 altomedievale.\nSeguendo invece un approccio economico-materialista della paletnologia, per \"protostoria\" si pu\u00f2 intendere lo stadio storico delle societ\u00e0 umane organizzate in forme pi\u00f9 complesse e sofisticate rispetto alla trib\u00f9 clanica, spesso coincidente con le formazioni sociali che hanno preceduto immediatamente l'organizzazione di uno Stato propriamente inteso (\"dominio\"); ad essa corrisponde un aumento del grado di specializzazione artigianale nelle attivit\u00e0 economiche secondarie (quelle cio\u00e8 di trasformazione delle materie prime/produzione, quali la metallurgia), ed elevata diversificazione e complessit\u00e0 culturale rispetto ai gruppi umani dell'et\u00e0 della pietra, riscontrabile sia nella cultura materiale che negli aspetti ideologici (deducibili dalle pratiche funerarie e cultuali).&lt;br&gt; \nIn ambito europeo e mediterraneo, cos\u00ec, l'inizio della protostoria viene retrodatato all'et\u00e0 del rame avanzata, particolarmente alla facies del bicchiere campaniforme.\nCon valore estensivo, si utilizza il termine protostoria anche per indicare l'inizio di un periodo in termini culturali.\nPeriodizzazioni della protostoria europea.\nEt\u00e0 del rame e facies del Campaniforme.\nCon l'espressione di cultura del vaso campaniforme, sviluppatasi fra il 2800 e il 1900 a.C. circa, si indica una cultura preistorica dell'Europa occidentale di cui si hanno ampie anche se sparse attestazioni archeologiche che risalgono al tardo Neolitico (et\u00e0 della Pietra) e arrivano fino all'et\u00e0 del bronzo. Quest'espressione fu coniata da John Abercromby per definire una tipologia di oggetti in terracotta la cui forma ricordava quella di una campana rovesciata.\nQuesta cultura \u00e8 attestata nelle odierne Portogallo, Spagna, Francia (escluso il massiccio centrale), Gran Bretagna e Irlanda, Paesi Bassi, Germania tra l'Elba e il Reno, con un'estensione lungo l'alto corso del Danubio nel bacino di Vienna (Austria) e Ungheria (isola Czepel), con avamposti nel Mediterraneo: Sardegna e Sicilia.\nEt\u00e0 del Bronzo.\nL'et\u00e0 del bronzo indica un periodo della preistoria o della protostoria europea caratterizzato dall'utilizzo della metallurgia del bronzo e diffusosi fra il 3000 a.C. e il 1000 a.C. circa, sopravvivendo in alcune regioni europee, come la penisola iberica e le isole britanniche fino almeno all'VIII o al VII secolo a.C. In Italia corrisponde ai secoli tra il XXII e il X secolo a.C.\nOggi \u00e8 generalmente ammesso che questo periodo succeda al calcolitico e preceda l'et\u00e0 del ferro. Come per gli altri periodi della preistoria i suoi limiti cronologici variano notevolmente secondo l'ambiente geografico e culturale considerato.\nEt\u00e0 del ferro.\nL'et\u00e0 del ferro indica originariamente un periodo della protostoria europea caratterizzato dall'utilizzo della metallurgia del ferro.\nIn Europa e nel Vicino Oriente segue l'et\u00e0 del bronzo e precede l'ingresso nel periodo propriamente storico, nel quale sono cio\u00e8 presenti fonti scritte. L'et\u00e0 del ferro inizia intorno al XII secolo a.C. nel mondo mediterraneo orientale e tra il IX secolo a.C. e l'VIII secolo a.C. nell'Europa continentale (da notare la differenza terminologica tra l'Italia, dove l'et\u00e0 del Ferro inizia nel corso della seconda met\u00e0 del X secolo a.C., con diverse opinioni tra i ricercatori che la pongono tra il 950 e il 900 a.C., e l'Europa nordalpina, dove inizia nell'800 a.C. circa). Come per gli altri periodi della preistoria i suoi limiti cronologici variano considerevolmente secondo il contesto geografico e culturale. Alcune civilizzazioni non hanno mai conosciuto l'et\u00e0 del ferro, pur avendo uno sviluppo sociale e/o tecnico notevole, come nel caso delle civilt\u00e0 precolombiane.\nProtostoria in Italia.\nLa protostoria italiana corrisponde al processo che ha portato al passaggio dalle piccole comunit\u00e0 neolitiche allo stato.\nL'elemento fondamentale che consent\u00ec questo passaggio fu l'accumulo di ricchezza (v. plusvalore), reso possibile dalla metallurgia; la crescente differenziazione socioeconomica permessa dal commercio fu la causa della creazione di contrasti interni all'interno delle forme di organizzazione sociale che portarono al superamento dei vincoli di tipo parentale alla base delle comunit\u00e0 neolitiche. Le caratteristiche peculiari della mutata organizzazione sociale sono riscontrabili nell'accresciuta importanza dell'elemento guerriero per il controllo del territorio, nella sedentarizzazione degli insediamenti, dalla nuova spinta verso il commercio e dalla mutata coscienza dell'appartenenza ad uno stesso territorio rispetto ai vecchi vincoli di consanguineit\u00e0.\nLa civilt\u00e0 nuragica nacque e si svilupp\u00f2 in Sardegna, abbracciando un periodo di tempo che va dalla piena et\u00e0 del bronzo (1800 a.C.) al II secolo a.C., ormai in epoca romana. Fu il frutto della graduale evoluzione di preesistenti culture gi\u00e0 diffuse sull'Isola sin dal neolitico, le cui tracce pi\u00f9 evidenti giunte sino a noi sono costituite da \"dolmen\", \"menhir\" e \"domus de janas\".\nNel bronzo medio assistiamo ad un avvenimento che ebbe una notevole ripercussione sul modello sociale che si era andato configurando: l'arrivo dei primi commercianti micenei. L'afflusso di nuovi oggetti esotici, in grado di attirare le \"\u00e9lite\" dominanti che gestivano il commercio all'interno della comunit\u00e0, port\u00f2 alla creazione di nuovi rapporti di dipendenza clientelare ed alla nascita delle prime comunit\u00e0 gentilizie.\nIn seguito il bisogno di protezione militare reciproca e le necessit\u00e0 di creare un mercato pi\u00f9 ampio spinse queste comunit\u00e0 ad unirsi in un unico spazio e a dare vita alle grandi comunit\u00e0 urbane etrusche e laziali dell'et\u00e0 del ferro. Un ulteriore passaggio di questo processo fu la creazione di leghe politico-religiose tra citt\u00e0, che fu alla base della nascita dei popoli italici."}
{"id": "280482", "revid": "484362", "url": "https://it.wikipedia.org/wiki?curid=280482", "title": "Satrapia", "text": ""}
{"id": "280483", "revid": "2048625", "url": "https://it.wikipedia.org/wiki?curid=280483", "title": "Balerna", "text": "Balerna \u00e8 un comune svizzero di 3\u00a0385 abitanti del Cantone Ticino, nel distretto di Mendrisio.\nGeografia fisica.\nBalerna \u00e8 situato in collina in posizione soleggiata; la parte pi\u00f9 pianeggiante \u00e8 la porzione di Pian Faloppia. I corsi d'acqua che scorrono sul territorio sono il Breggia, il Faloppia e il Raggio.\nStoria.\nFu sede della pieve di Balerna dal IX al XVIII secolo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\n, operante nel settore del caff\u00e8.\nInfrastrutture e trasporti.\nIl comune \u00e8 servito dalle stazione di Balerna della ferrovia del Gottardo."}
{"id": "280484", "revid": "1543377", "url": "https://it.wikipedia.org/wiki?curid=280484", "title": "Pattuglia militare ai IV Giochi olimpici invernali", "text": "La gara di pattuglia militare ai IV Giochi olimpici invernali di Garmisch-Partenkirchen del 1936 venne disputata il 14 febbraio come prova dimostrativa. ."}
{"id": "280493", "revid": "1543377", "url": "https://it.wikipedia.org/wiki?curid=280493", "title": "Pattuglia militare ai I Giochi olimpici invernali", "text": "Nella pattuglia militare ai I Giochi olimpici invernali fu disputata una sola gara, il 29 gennaio, che assegn\u00f2 solo le medaglie olimpiche (a differenza di salto e fondo, i cui titoli furono validi anche come Campionati mondiali di sci nordico. Fu l'unica volta in cui questa disciplina figur\u00f2 nel programma ufficiale olimpico; nelle successive apparizioni venne infatti considerata sport dimostrativo.\nRisultati.\nDelle sei squadre partite, solo quattro conclusero la gara: Italia e Polonia dovettero ritirarsi a . La gara si svolse il 29 gennaio 1924, a partire dalle ore 8:40, con partenza e arrivo nello Stadio olimpico di Chamonix. . La gara si disput\u00f2 su un tracciato di 30\u00a0km, a met\u00e0 del quale venne collocato il poligono di tiro dove tre atleti (dei quattro che componevano la squadra) dovevano sparare diciotto colpi contro un bersaglio collocato a 250\u00a0m di distanza. Ogni bersaglio colpito comportava l'abbuono di mezzo minuto sul tempo cronometrato."}
{"id": "280494", "revid": "767487", "url": "https://it.wikipedia.org/wiki?curid=280494", "title": "Pere Ubu", "text": "Pere Ubu \u00e8 un gruppo musicale statunitense, originario di Cleveland (Ohio) e formatosi nel 1975 per iniziativa di David Thomas (ex componente dei Rocket from the Tombs) alla voce, e Peter Laughner alla chitarra, poi sostituito nel 1976 da Tom Herman. Nella front-line originale figuravano anche Allen Ravenstine (tastiere e sassofono), Scott Krauss (batteria) e Tony Maimone (basso).\nSono stati tra gli alfieri della nascita della new wave prima e dell'alternative rock poi, e sono generalmente considerati uno dei complessi pi\u00f9 rivoluzionari del rock contemporaneo.\nIl nome.\nIl nome del gruppo deriva da una maschera del commediografo francese Alfred Jarry, \"Ubu Roi\".\nStoria del gruppo.\nIl gruppo nasce dall'unione di ex membri di diversi gruppi come Rocket from the Tombs, The Dead Boys e The Saucers, trasferitisi a vivere nel Plaza, un palazzo nel centro della citt\u00e0 acquistato dal tastierista Allen Ravenstine, il quale affitta le 32 stanze ai membri del gruppo ed altre persone con doti artistiche. La prima esibizione del gruppo risale alla fine del 1975. In precedenza la band aveva pubblicato il singolo \"30 Seconds Over Tokio/Heart Of Darkness\". Nel marzo '76 arriva il secondo singolo \"Final Solution/Cloud 149\". \nFino al gennaio 1977 vengono pubblicati altri due singoli: si tratta di \"Street Waves/My Dark Ages\" e \"Modern Dance/Heaven\". Nel 1978 il gruppo \u00e8 formato da Thomas, Herman, Maimone, Ravenstine e Krauss. Il loro album d'esordio \"The Modern Dance\" (1978) \u00e8 opera di fondamentale importanza per la nascente new wave: composizioni rock di anarchico minimalismo che si dispiegano tra rumorismi e cacofonie sorrette da strutture che rimandano al blues-rock deviato di Captain Beefheart. \"The Modern Dance\" \u00e8 la metafora del disfacimento di un'umanit\u00e0 sempre meno umana.\nIl secondo album \u00e8 \"Dub Housing\" (1978), meno estremo del precedente e pi\u00f9 marcatamente garage. Nei successivi \"New Picnic Time\" (1979) e \"The Art of Walking\" (1980) il loro sound si fa pi\u00f9 rarefatto e si avvicina alla psichedelia, anche grazie alla collaborazione con Mayo Thompson. Nel 1982 esce \"Songs of the Bailing Man\" con Anton Fier alla batteria e dopo la dipartita di Herman. Con questo disco si chiude il periodo \"classico\" del gruppo, che lascia spazio anche alla carriera solista di Thomas (Two Pale Boys).\nL'antologia \"Terminal Tower\" (1985) raccoglie i primi 45 giri, le incisioni in studio fino al 1982, brani live e rarit\u00e0. Nel 1988 il gruppo viene rifondato da Thomas senza Krauss, Maimone e Ravenstine, ma con Cutler alla batteria e Jones alle chitarre. Nello stesso anno esce \"Tenement of the Year\"'. Gli album successivi (\"Cloudland\", \"Worlds in Collision\" e \"The Story of My Life\") segnano un avvicinamente a sonorit\u00e0 pi\u00f9 commerciali, ma nel 1995 \"Ray Gun Suitcase\" mette fine alla parentesi pop. Nel 1996 esce il cofanetto \"Datapanik in the Year Zero\", che raccoglie i primi cinque album. Nello stesso anno esce il live \"Apocalypse Now\". Due anni dopo \u00e8 la volta di \"Pennsylvania\", album che spazia tra folk e industrial.\nNel 2002 esce \"St. Arkansas\", a cui partecipano anche Jim Jones e Wayne Kramer. Nel 2005 entra in gruppo Keith Molin\u00e9. Nel settembre 2006 viene pubblicato l'album \"Why I Hate Women\". Nel frattempo, della formazione originale \u00e8 rimasto il solo David Thomas. Gli altri membri sono Keith Molin\u00e9, Robert Wheeler, Michele Temple e Steve Mehlman. Nel 2009 esce l'album live \"Long Live P\u00e8re Ubu!\". Nel 2013 viene invece pubblicato l'album \"Lady from Shanghai\". Nel 2014 esce l'album \"Carnival of Souls\" (Fire Records)."}
{"id": "280498", "revid": "287204", "url": "https://it.wikipedia.org/wiki?curid=280498", "title": "Umberto II (disambigua)", "text": ""}
{"id": "280502", "revid": "2008079", "url": "https://it.wikipedia.org/wiki?curid=280502", "title": "Jaime Lannister", "text": "Jaime Lannister (pronuncia ) \u00e8 un personaggio della saga letteraria di genere fantasy medievale \"Cronache del ghiaccio e del fuoco\", creata dallo scrittore statunitense George R. R. Martin.\nJaime appare sin dal primo romanzo, \"Il gioco del trono\", ma diventa personaggio narrante solo a partire dal terzo, \"Tempesta di spade\".\nCaratteristiche del personaggio.\nPrimo figlio maschio di lord Tywin Lannister, lord di Castel Granito e di sua moglie Joanna, \u00e8 fratello gemello di Cersei Lannister.\nJaime \u00e8 un uomo affascinante e presuntuoso, nonch\u00e9 un prodigioso spadaccino. \u00c8 noto come regicida per aver ucciso il \"Re Folle\" Aerys di cui era Guardia reale, guadagnandosi il soprannome di \"Sterminatore di Re\". Perdonato per questo gesto dal re successivo, Robert Baratheon, viene reintegrato nella Guardia reale.\nSeducente, bello, cinico ed insensibile, \u00e8 uno dei migliori combattenti dei Sette Regni: egli infatti \u00e8 stato capace di sterminare da solo la guardia di Robb Stark e di riuscire a mettere in estrema difficolt\u00e0 Brienne di Tarth battendosi contro di lei in catene, dopo mesi passati in delle segrete ed usando una spada da lui mai impugnata prima di allora. Secondo Ser Barristan Selmy Jamie \u00e8 il miglior spadaccino naturale che lui abbia mai conosciuto..\nHa un carattere arrogante, sicuro di s\u00e9 e si considera un uomo unico. Tende a prendere la vita con poca seriet\u00e0 e ricorre all'ironia persino nei momenti pi\u00f9 difficili pur di non mostrarsi vulnerabile di fronte agli avversari. Non desidera cariche politiche a causa della grande responsabilit\u00e0 che esse comportano. Il suo aspetto e il suo carattere mutano notevolmente dopo la prigionia a Delta delle Acque, l'incontro con Brienne di Tarth e la perdita della mano destra, portandolo a diventare cos\u00ec un uomo pi\u00f9 umile e serio.\nBiografia del personaggio.\nPassato.\nJaime Lannister nacque nel 266\u00ba anno dopo la conquista del Continente Occidentale da parte di Aegon Targaryen; \u00e8 il primo maschio di lord Tywin Lannister e sua moglie Joanna, fratello gemello di Cersei, nato pochi istanti dopo, stringendo un piede di lei.\nFin da piccoli, Jaime e sua sorella gemella Cersei appaiono inseparabili e provano una reciproca attrazione che va ben oltre il normale rapporto tra fratello e sorella. Dopo che i due gemelli vengono scoperti da una serva in atteggiamenti troppo intimi, la loro madre, lady Joanna, informata dell'accaduto, dispone che le loro camere siano spostate rispettivamente dalle parti opposte di Castel Granito. A otto anni Jaime perde sua madre mentre d\u00e0 alla luce suo fratello Tyrion. Sebbene Tyrion nasca nano e deforme, Jaime gli vuole bene e lo tratta sempre con gentilezza e rispetto, al contrario di Cersei e suo padre Tywin, che invece lo disprezzano.\nA undici anni Jaime \u00e8 inviato a Crakehall per divenire scudiero di lord Sumner Crakehall. Due anni pi\u00f9 tardi, ancora non investito cavaliere, vince il suo primo torneo. A quindici anni segue lord Sumner nella repressione di una banda di fuorilegge conosciuta come la Fratellanza di Bosco del Re: nello scontro finale con i banditi difende lord Sumner, impossibilitato a combattere, contro Ben il Pancione e incrocia la spada con il Cavaliere Sorridente, uno spadaccino straordinario quanto psicotico, bench\u00e9 a sconfiggerlo sia poi il cavaliere della Guardia Reale ser Arthur Dayne. Per i suoi atti eroici viene investito cavaliere proprio dalla Spada dell'Alba di ser Dayne. Di ritorno dall'impresa, viene raggiunto dalla sorella Cersei che gli rivela i piani del padre di maritarlo a Lysa Tully, secondogenita di lord Hoster Tully di Delta delle Acque. Per evitare ci\u00f2, Cersei lo convince a entrare nella Guardia Reale dato che la morte nel sonno di ser Harlan Grandison ha liberato un seggio. Prende quindi il Bianco durante il Torneo di Harrenhal per mano del lord Comandante ser Gerold Hightower. Non prende parte per\u00f2 al Torneo perch\u00e9 il re Aerys II gli ordina di scortare la regina Rhaella e il principe Viserys ad Approdo del Re, bench\u00e9 ser Gerold si offrisse per l'incarico: da qui Jamie comprende come il Bianco gli sia stato concesso non per il riconoscimento del suo valore sul campo, ma solamente per privare il suo Primo Cavaliere lord Tywin del suo erede legittimo, come atto di invidia e ripicca del re nei confronti del suo consigliere, sempre pi\u00f9 influente presso la sua corte. Inizia cos\u00ec un periodo tormentato: suo padre richiama Cersei a Castel Granito allontanandola da lui, e la corte del sovrano si rivela per lui un ambiente inospitale, anche per il fatto che alcuni suoi confratelli sono contrari alla sua nomina per via della giovane et\u00e0, in particolare ser Gerold Hightower e ser Barristan Selmy.\nAssiste inerte all'arresto di Brandon Stark e del suo seguito e successivamente alla sua esecuzione nella Sala del Trono assieme al padre, lord Rickard Stark. In seguito a questo episodio, il lord Comandante, parlando con lui, gli ricorder\u00e0 i suoi doveri di Guardia Reale: servire e proteggere il re, senza giudicarlo. Durante la Guerra dell'Usurpatore rimane nella Capitale per volere di Aerys, poich\u00e9 il re teme possibili mosse di suo padre contro di lui e vuole una garanzia per la sua lealt\u00e0. Cerca di convincere il principe Rhaegar a portarlo con lui con le altre Guardie in quella che sar\u00e0 la Battaglia del Tridente, ma fallisce. Unico membro della Guardia Reale rimasto ad Approdo del Re dopo la sconfitta al Tridente, assiste ai preparativi del re, ormai in preda alla pazzia, per bruciare e distruggere la Capitale in modo da renderla, nel suo delirio, la sua enorme pira con l'ausilio dell'altofuoco, precedentemente piazzato secondo i suoi ordini sotto tutti i luoghi pi\u00f9 importanti della citt\u00e0. Jaime, per salvare la popolazione dalla follia di questo piano, uccide nella Sala del Trono il leader dell'Ordine degli Alchimisti, appena incaricato del compito, e il re, pugnalandolo alle spalle, proprio mentre le truppe di suo padre lord Tywin si presentano davanti alle mura della citt\u00e0. Jaime terr\u00e0 segrete le vere ragioni del suo gesto a tutti, accettando di veder infangato il suo onore e il suo nome e di essere bollato come traditore. L'unica persona a cui, in preda alla febbre, riveler\u00e0 questa storia sar\u00e0 Brienne di Tarth anni dopo. Dopo aver ucciso il re Folle, aspetta l'arrivo di Eddard Stark, a capo dell'avanguardia delle truppe di Robert Baratheon, seduto sul Trono di Spade con ancora la spada sporca del sangue del re che aveva giurato di proteggere. Per questo gesto Ned Stark prover\u00e0 sempre avversione nei suoi confronti. Ottiene il perdono reale dal nuovo sovrano Robert Baratheon e far\u00e0 parte della scorta che condurr\u00e0 Cersei Lannister ad Approdo del Re per sposare il re.\nNegli anni successivi, dalla sua relazione clandestina incestuosa con Cersei nascono tre figli, Joffrey, Myrcella e Tommen, che Cersei spaccia per figli ed eredi legittimi di Robert Baratheon. La prima e unica volta che Cersei rimane incinta di Robert Baratheon, Jaime trova una donna alla sorella in modo che possa abortire e liberarsi del figlio di Robert.\n\"Il gioco del trono\".\nDopo la morte improvvisa di Jon Arryn, Primo Cavaliere del re, Robert Baratheon viaggia verso Nord a far visita a Eddard Stark a Grande Inverno per convincerlo a prendere il posto di lord Arryn. Gran parte della corte accompagna il re nel suo viaggio tra cui Jaime, come membro della Guardia reale, e sua sorella, la regina Cersei.\nDurante una battuta di caccia prima del loro ritorno al sud, Jaime e Cersei vengono scoperti da Bran Stark, uno dei figli minori di Ned, in atteggiamenti intimi in una torre diroccata del castello. Jaime lo fa precipitare dalla finestra per sbarazzarsi di lui, in modo che non possa raccontare ci\u00f2 che ha visto. Bran sopravvive, ma non ricorder\u00e0 pi\u00f9 nulla dell'accaduto.\nDopo l'arrivo di Eddard Stark ad Approdo del Re, ora Primo Cavaliere del re, Jaime partecipa al torneo voluto da re Robert in onore di Ned. Essendo un ottimo cavaliere vince in vari scontri, ma viene sconfitto alla fine dal Mastino. Nella caduta, l'elaborato elmo a forma di testa di leone indossato da Jaime si deforma ed egli, non riuscendo pi\u00f9 a toglierselo, deve farsi aiutare a lasciare il campo tra l'ilarit\u00e0 generale della folla.\nVenuto a conoscenza del rapimento del fratello Tyrion da parte di lady Catelyn Tully, tende un agguato ad Eddard che, dopo uno scontro verbale con re Robert durante una seduta del Concilio Ristretto del re, non \u00e8 pi\u00f9 formalmente il Primo Cavaliere del re. In seguito allo scontro, Eddard rimane gravemente ferito e una buona parte della sua scorta rimane uccisa.\nDopo l'agguato a Ned, Jaime scappa a Castel Granito, dove comincia a radunare un esercito. Con l'inizio di una guerra di successione scoppiata dopo la morte di re Robert, Jaime \u00e8 in prima fila tra le schiere Lannister comandate da suo padre Tywin. Successivamente per\u00f2 viene rapito e preso come ostaggio dagli Stark, che sperano di scambiarlo con le sorelle Sansa e Arya, tenute prigioniere alla Fortezza Rossa.\n\"Lo scontro dei re\".\nMentre Jaime \u00e8 ancora prigioniero degli Stark a Delta delle Acque, Tyrion elabora un piano per liberarlo, servendosi di soldati travestiti, ma il piano fallisce. Per impedirgli di fuggire nuovamente, Edmure Tully lo trasferisce nei sotterranei, dove viene incatenato e lasciato sporco e malnutrito. Un giorno lady Catelyn si presenta alla sua cella con l'intenzione di interrogarlo: lui le racconta di alcuni episodi del suo passato, tra i quali l'uccisione del Re Folle, e ammette il suo rapporto incestuoso con Cersei e il tentato omicidio di Bran.\n\"Tempesta di spade\".\nLo Sterminatore di re viene a sorpresa liberato da lady Stark, che ingenuamente spera di poter cos\u00ec riavere indietro le sue due figlie imprigionate ad Approdo del Re. Jaime viene scortato alla capitale da Brienne di Tarth e da suo cugino Cleos Frey. Durante il viaggio Jaime e Brienne vengono per\u00f2 presi prigionieri da un gruppo di Guitti Sanguinari comandato da lord Roose Bolton.\nMentre \u00e8 prigioniero dei Guitti Sanguinari, a Jaime viene amputata la mano destra. Il recupero \u00e8 lungo e doloroso, e Jaime attraversa un momento di forte crisi personale. Gli viene infine concesso di tornare ad Approdo del Re, ma durante il tragitto decide di tornare indietro per salvare Brienne di Tarth dalla prigionia.\nTornato ad Approdo del Re, Jaime torna al comando della Guardia Reale, e inizia a prendere confidenza con la sua mano sinistra, con cui \u00e8 costretto a maneggiare la spada. Nel frattempo assiste al processo di suo fratello Tyrion, accusato di aver ucciso re Joffrey, e si ricongiunge con l'amata sorella. Avendo per\u00f2 ormai stretto un forte legame con Brienne di Tarh, Jaime cede a quest'ultima la propria spada di acciaio di Valyria appena avuta in dono da suo padre e le ordina di cercare Sansa Stark per mantenere la promessa a Catelyn Stark.\nCon l'aiuto di Varys, riesce a far scappare suo fratello dalle prigioni della Fortezza Rossa e gli rivela la verit\u00e0 su Tysha, la ragazza che Tyrion anni prima aveva sposato e il cui matrimonio era stato infranto quando il padre Tywin, con la complicit\u00e0 di Jaime, aveva fatto passare la ragazza per una prostituta per poi farla stuprare dalle sue guardie. Infuriato, Tyrion gli fa credere di aver veramente ucciso suo figlio Joffrey e gli rivela che, durante la sua assenza, Cersei ha avuto rapporti sessuali con il loro cugino Lancel e con Osmund Kettleblack.\n\"Il banchetto dei corvi\".\nDopo l'assassinio di lord Tywin a opera di Tyrion, Jaime resta per diversi giorni a vegliare sul corpo del padre, chiedendosi se stia realmente provando dolore per il ben poco affettuoso genitore, ma sentendosi comunque in colpa per la sua morte. Durante la notte, Cersei lo va a trovare e lo prega di diventare Primo Cavaliere del re. Jaime rifiuta e Cersei, infuriata, afferma di essere stata una pazza solo per averlo amato.\nI rapporti tra Jaime e Cersei diventano sempre pi\u00f9 tesi e la loro relazione amorosa finisce per collassare. Cersei gli ordina di lasciare Approdo del Re per assumere il controllo sull'assedio di Delta delle Acque. Jaime accetta, a patto che possa portare con s\u00e9 ser Ilyn Payne. Il castello \u00e8 sotto il controllo di ser Brynden Tully, chiamato il \"Pesce Nero\", uno dei pochi cavalieri ancora fedeli a Robb Stark, di cui \u00e8 il prozio. Prima di partire, Jaime si fa forgiare una mano d'oro per sostituire la mano perduta. Recatosi a Delta delle Acque, riesce a riprendere il castello senza spargimenti di sangue, mantenendo cos\u00ec la promessa fatta a lady Catelyn di non far del male a nessun altro della sua famiglia. Durante le notti continua ad allenarsi nell'arte della spada con ser Ilyn Payne, anche se trova diverse difficolt\u00e0 ad abituarsi alla mano sinistra. Durante il suo viaggio riceve una lettera da parte di Cersei che, essendo stata arrestata dal Credo, lo supplica di venire a salvarla ad Approdo del Re; Jaime, tuttavia, avendo ormai capito la vera natura di Cersei e non provando pi\u00f9 l'amore che nutriva una volta per lei, getta la lettera nel fuoco.\n\"Una danza con i draghi\".\nJaime giunge a Sala dei Corvi, sede di Casa Blackwood, ultima roccaforte dei sostenitori di Robb Stark, tenuta sotto assedio da lord Jonos Bracken. Lord Bracken lo aggiorna sulla situazione, e Jaime decide quindi di trattare con Tytos Blackwood: quest'ultimo acconsente a giurare fedelt\u00e0 a re Tommen, voltando le spalle ai Tully e agli Stark, ma in cambio i Blackwood dovranno cedere alcune delle loro terre ai Bracken e mandare loro figlio Hoster come ostaggio ad Approdo del Re. Dal momento che anche i Bracken erano alleati degli Stark, Jaime chiede che venga mandata nella capitale anche una delle figlie di lord Bracken. Jaime si rimette dunque in viaggio verso Delta delle Acque. Si accampa a Pennytree, dove riceve una visita inaspettata di Brienne di Tarth. La donna dice a Jaime di aver trovato Sansa, e che si trova ad un solo giorno di cammino. Dice anche che deve seguirla da solo, altrimenti il Mastino uccider\u00e0 la ragazza.\nTrasposizione televisiva.\nNella serie televisiva \"Il Trono di Spade\", tratta dai romanzi di Martin, il personaggio di Jamie \u00e8 interpretato dall'attore danese Nikolaj Coster-Waldau.\nNel telefilm, la storyline del personaggio ricalca quella narrata nei romanzi, fino al termine della terza stagione, a partire dalla quale si distaccher\u00e0 in modo sempre pi\u00f9 marcato dalla storia originale.\nPrima stagione.\nDopo la morte improvvisa di Jon Arryn, Primo Cavaliere del re, Robert Baratheon viaggia verso Nord a far visita a Eddard Stark a Grande Inverno per convincerlo a prendere il posto di lord Arryn. Gran parte della corte accompagna il re nel suo viaggio tra cui Jaime, come membro della Guardia reale, e sua sorella, la regina Cersei. Durante la loro permanenza a Grande Inverno, Jaime e Cersei vengono scoperti da Bran Stark, uno dei figli minori di Ned, mentre consumano un rapporto sessuale in una torre diroccata del castello. Jaime lo fa precipitare dalla finestra per sbarazzarsi di lui, in modo che non possa raccontare ci\u00f2 che ha visto. Bran sopravvive, ma non ricorder\u00e0 pi\u00f9 nulla dell'accaduto.\nVenuto a conoscenza del rapimento del fratello Tyrion da parte di lady Catelyn Stark, Jaime tende un agguato ad Eddard. In seguito allo scontro, Eddard rimane gravemente ferito da uno degli uomini al servizio di Jaime e una buona parte della sua scorta rimane uccisa. Jaime, rabbioso per l'intervento della sua guardia nel combattimento, rinuncia a catturare Ned dopo aver colpito al volto colui che lo ha ferito alla gamba, dopodich\u00e9 intima a Ned di lasciare andare suo fratello. Allo scoppio della guerra tra Stark e Lannister, Jaime viene sconfitto in battaglia e catturato dalle truppe di Robb che, con uno stratagemma, aveva fatto s\u00ec che Tywin ricevesse informazioni errate mentre in realt\u00e0 la maggior parte del suo esercito ha attaccato lo Sterminatore di Re e i suoi uomini. Jaime confessa subito agli Stark di aver attentato alla vita di Bran, senza per\u00f2 rivelarne il motivo.\nSeconda stagione.\nRobb Stark tiene Jaime imprigionato in una gabbia. A un certo punto, Jaime cerca di fuggire, uccidendo il proprio cugino e compagno di prigionia Alton Lannister e strangolando la guardia Torrhen Karstark, quando questa viene a indagare. Il piano di fuga non ha successo, ma la rabbia del padre di Torrhen, Rickard, si dimostra fatale per la campagna di Robb nei mesi successivi. Jaime pungola Catelyn, parlando dell'infedelt\u00e0 del marito, ma questa lo libera e ordina a Brienne di Tarth di accompagnarlo ad Approdo del Re, sperando di scambiarlo con le sue figlie Sansa e Arya, che ella ritiene entrambe prigioniere ad Approdo del Re. Come si scoprir\u00e0 in seguito, Jaime stesso ha dato la sua parola a Catelyn di restituirle le figlie sane e salve dopo il suo ritorno alla capitale.\nTerza stagione.\nJaime e Brienne sono in viaggio verso Approdo del Re, ma quando quest'ultimo riesce a sottrarle una delle spade e ad ingaggiare un combattimento, i due attirano troppo l'attenzione e vengono catturati da un gruppo di soldati agli ordini di Roose Bolton, vassallo degli Stark. Jaime, in un inatteso atto di bont\u00e0, riesce a convincerli a non violentare Brienne, ma il loro leader Locke, offeso dal fatto che Jaime cerchi di utilizzare il suo status per assicurarsi la sua liberazione, gli mozza la mano destra. Jaime viene ulteriormente malmenato e deriso dai soldati capeggiati da Locke e quando dice a Brienne di non valere pi\u00f9 nulla senza la sua mano destra (quella con cui impugnava la spada), viene aspramente rimproverato dalla donna, che gli rinfaccia di aver solo vissuto un assaggio della vita vera dove moltissime persone soffrono e perdono cose a loro importanti. Ci\u00f2 porta Jaime a maturare un sempre pi\u00f9 crescente rispetto nei confronti di Brienne. \nI due vengono portati ad Harrenhal, dove l'ex maestro Qyburn cura la ferita di Jaime evitando di amputargli il braccio; sempre ad Harrenal, Jaime rivela a Brienne il motivo per cui uccise re Aerys, atto con cui attir\u00f2 su di s\u00e9 il disprezzo di tutti: il Re Folle gli aveva ordinato di uccidere suo padre Tywin e ordinato di far saltare in aria tutta Approdo del Re dandola in pasto alle fiamme con l'altofuoco. Brienne rimane sconvolta dalla confessione dello Sterminatore di Re e da allora smette di chiamarlo con tale epiteto e riferendosi a lui chiamandolo solo \"Ser Jaime\". Roose Bolton permette a Jaime di tornare ad Approdo del Re, ma insiste a tenere Brienne prigioniera per un riscatto al padre di quest'ultima. Jaime, scoperto che Locke ha rifiutato l'oro offerto dal padre di Brienne, torna dunque indietro a salvare la donna, che Locke aveva condannato ad essere uccisa da un orso, per il divertimento dei presenti. Jaime rischia la vita per salvarla e riesce nel suo intento. I due raggiungono Approdo del Re, e Jaime si riunisce con Cersei.\nQuarta stagione.\nIl padre di Jaime, lord Tywin, dona al figlio una spada forgiata facendo fondere Ghiaccio, lo spadone appartenuto all'ormai defunto Ned Stark, e gli chiede di dimettersi dalla Guardia reale, diventando lord di Castel Granito, ma Jaime rifiuta, facendo arrabbiare il padre. Qyburn procura a Jaime una mano di metallo color oro, come protesi per la mano persa, e suo fratello Tyrion organizza per lui delle lezioni di scherma a cura della sua guardia del corpo Bronn, in modo che possa abituarsi all'uso della mano sinistra. Cersei rifiuta inizialmente di riprendere il loro rapporto, ma, alla morte del loro figlio Joffrey, finiranno per consumare un rapporto sessuale proprio davanti al suo cadavere. Cersei vuole Sansa Stark morta perch\u00e9 la ritiene complice nell'omicidio del figlio. Jaime, per\u00f2, dona a Brienne la spada regalatagli da suo padre e le affida come scudiero Podrick Payne, chiedendole di trovare Sansa e sua sorella Arya, entrambe scomparse, e portarle al sicuro, per onorare la promessa fatta a Catelyn. \nEssendo Tyrion accusato dell'omicidio di Joffrey, Jaime convince Tywin, che ricopre il ruolo di giudice, a risparmiargli la vita in cambio della sua uscita dalla Guardia reale, consapevole che Cersei abbia corrotto tutti i testimoni per condannare Tyrion. Tuttavia, Tyrion, sentendo la falsa testimonianza della sua ex-amante, Shae, non riesce a seguire le indicazioni del fratello e impedisce a Tywin di giudicarlo, chiedendo un processo per combattimento. Tyrion perde il processo e viene condannato a morte, ma Jaime lo libera dalla sua cella e lo aiuta a fuggire a Essos. Prima di partire, per\u00f2, Tyrion uccide Tywin.\nQuinta stagione.\nCersei si rende conto che \u00e8 stato Jaime a liberare Tyrion e lo incolpa della morte del padre; dal canto suo, Jaime confessa a Bronn di voler uccidere il fratello per la colpa di cui si \u00e8 macchiato. A causa della morte di Oberyn Martell, campione di Tyrion durante il processo per duello, giunge un messaggio da Dorne, in cui indirettamente si minaccia la vita di Myrcella, secondogenita di Cersei e Jaime e promessa sposa del principe Trystane Martell. Jaime e Bronn si recano in segreto a Dorne per salvare Myrcella, ma si ritrovano coinvolti in uno scontro con le tre figlie di Oberyn, le Serpi delle Sabbie; tutti e cinque verranno comunque arrestati e imprigionati per ordine del principe di Dorne, Doran Martell. Doran, ignaro della minaccia lanciata alla futura nuora, scopre che sono l'amante di Oberyn, Ellaria Sand, e le Serpi delle Sabbie a volerla morta. Doran decide dunque di permettere a Myrcella di partire con Jaime e Bronn, accompagnati dal figlio Trystane. In nave, Jaime cerca di confessare a Myrcella di essere il suo vero padre, ma ella gli rivela di saperlo gi\u00e0 da tempo e afferma di esserne felice. Tuttavia, Myrcella muore poco dopo, a causa di un veleno ad azione ritardata, somministratole da Ellaria Sand.\nSesta stagione.\nJaime, profondamente addolorato, torna ad Approdo del Re con il cadavere di Myrcella e scopre che il leader religioso chiamato Alto Passero gestisce il regno al posto del debole re Tommen, figlio minore di Cersei e Jaime. Jaime si unisce all'esercito della Casa Tyrell per lanciare un attacco al Tempio di Baelor, ma l'assalto viene annullato quando la regina Margaery Tyrell, moglie di Tommen, aderisce al Credo e induce Tommen a fare altrettanto. \nCome punizione, Jaime viene rimosso dalla Guardia reale e inviato a Delta delle Acque con Bronn per assistere la Casa Frey nell'abbattimento di Brynden Tully, detto il Pesce Nero, e delle forze Tully occupanti. Jaime si incontra con Brienne, che ha ritrovato Sansa Stark e vorrebbe che l'assedio terminasse, in modo da poter convincere le forze Tully a unirsi a quelle Stark, per strappare Grande Inverno ai Bolton. Brienne, avendo ritrovato Sansa e compiuto la missione che Jaime le aveva affidato, vorrebbe restituire Giuramento a Jaime, ma quest'ultimo rifiuta dicendole che la spada sar\u00e0 sempre sua. Jaime decide di appoggiare l'iniziativa di Brienne, ma ogni tentativo di negoziazione fallisce. Jaime allora minaccia l'erede di Casa Tully, Edmure, di uccidere suo figlio ed Edmure ordina ai soldati Tully di aprire le porte ai loro assalitori, permettendo a lord Frey di impossessarsi del castello. Dopo aver saputo della dipartita del Pesce Nero, Jaime scorge Brienne e Podrick allontanarsi su una barca e saluta la donna silenziosamente. \nAl suo ritorno ad Approdo del Re, Jaime scopre che Cersei ha usato l'altofuoco per far saltare in aria il Tempio di Baelor, uccidendo i suoi nemici e centinaia di persone innocenti, lo stesso folle piano che Aerys voleva mettere in pratica e per impedire il quale Jaime lo aveva ucciso; inoltre, Tommen si \u00e8 suicidato per l'orrore di quanto \u00e8 accaduto. Tornato alla Fortezza Rossa, Jaime assiste all'incoronazione della sorella come sovrana dei Sette Regni.\nSettima Stagione.\nJaime \u00e8 ora il comandante dell'esercito della corona, al servizio della sorella, la quale, impegnata nella guerra con Daenerys Targaryen, si allea con Euron Greyjoy. Intanto, Jaime sacrifica Castel Granito, lasciando solo una piccola parte di soldati Lannister a difenderlo dagli Immacolati, mentre Euron brucia le loro navi, intrappolandoli. La maggior parte delle truppe Lannister, guidate da Jaime, conquistano e saccheggiano Alto Giardino, impossessandosi del cibo e dell'oro dei Tyrell. Alla fine della battaglia, Jaime incontra lady Olenna e le concede una morte indolore, facendole bere del vino avvelenato. Olenna d\u00e0 un'ultima stoccata a Jaime, rivelando di essere la vera assassina di Joffrey. Nei pressi delle Rapide Nere, l'esercito di Jaime viene assaltato dai Dothraki e da Daenerys, a cavallo del drago Drogon, i quali fanno un massacro. Mentre Daenerys \u00e8 intenta ad estrarre un dardo di balestra dalla spalla di Drogon, Jaime cerca di ucciderla con un attacco suicida, per poi essere salvato da Bronn poco prima che il drago lo bruci vivo.\nGrazie all'intercessione di Bronn, Jaime riceve un'inaspettata visita di Tyrion. Malgrado i dissapori tra i due, dovuti all'uccisione del padre da parte del Folletto, Jaime ascolta il fratello, che lo informa dell'imminente arrivo di un esercito di morti da oltre la Barriera e che lui e Daenerys porteranno prove che convinceranno Cersei a stabilire un armistizio per unire le forze. Cersei, che gi\u00e0 sapeva del loro incontro, spiega a Jaime di voler giocare d'astuzia per vincere e di essere per questo interessata all'armistizio; dichiara poi al fratello di essere incinta del loro quarto figlio e di non voler nascondere il fatto che sia lui il padre. Jaime, felice, abbraccia la sorella, ma rimane turbato quando quest'ultima gli intima di non voltargli pi\u00f9 le spalle. \nQuando la sorella accetta la tregua con Daenerys, Jaime fa preparare le truppe per partire verso Nord e contribuire alla battaglia contro i non-morti, ma Cersei gli rivela di aver mentito: ha complottato con Euron per assumere la Compagnia Dorata e portarla a Westeros, in modo da combattere contro i sopravvissuti della guerra tra i non-morti e l'esercito di Daenerys e del Nord. Jaime, ormai senza alcuna speranza che la sorella ritrovi la ragione, risponde di non avere alcuna intenzione di rompere il giuramento di alleanza e parte per il Nord da solo.\nOttava Stagione.\nJaime giunge al Nord, dove rivela ai lord e a Daenerys il tradimento di Cersei: non fidandosi di lui e volendo punirlo per la morte del padre, Daenerys vorrebbe condannarlo a morte, ma Jon e Sansa, convinti da Tyrion e Brienne, lo assolvono e decidono di integrarlo nel loro esercito. Ha poi un colloquio privato con Bran scusandosi per averlo gettato dalla torre e Bran gli risponde di non provare rancore nei suoi confronti. Nelle ore che precedono la battaglia, alla presenza di Tyrion, Tormund, Podrick e Davos, Jaime realizza il sogno di Brienne, nominandola Cavaliere dei Sette Regni. Durante la battaglia, Jaime e Brienne si proteggono a vicenda, ma vengono sopraffatti dai non-morti; la morte del Re della Notte per mano di Arya Stark, tuttavia, permette loro di sopravvivere. \nDopo la vittoria, Jaime e Brienne diventano amanti. Giunge per\u00f2 la notizia che Cersei ha catturato e fatto decapitare l'amica di Daenerys, Missandei, attirandosi addosso l'inevitabile vendetta della Madre dei Draghi: Jaime capisce cos\u00ec di non poter lasciar morire Cersei e abbandona Brienne per proteggere la sorella. Durante il viaggio per Approdo del Re, Jaime viene catturato dai soldati di Daenerys. Viene tuttavia liberato da Tyrion, il quale gli chiede di far suonare le campane di Approdo del Re in segno di resa, in modo da salvare gli abitanti dalla furia di Daenerys, e lo ringrazia per essere stato l'unico membro della famiglia ad averlo trattato con affetto. \nDurante l'invasione di Daenerys le campane vengono effettivamente fatte suonare, ma la Madre dei Draghi rade comunque al suolo la citt\u00e0; intenzionato a salvare Cersei, Jaime si introduce nella Fortezza Rossa tramite un passaggio segreto. Dopo un duello con Euron dal quale esce vincitore, ma gravemente ferito, Jaime si ricongiunge alla sorella, per poi scoprire che il passaggio segreto \u00e8 ormai franato. Mentre la Fortezza Rossa crolla su di loro, Jaime abbraccia Cersei, in un ultimo gesto di affetto. I due saranno ritrovati da Tyrion ancora abbracciati, sepolti dalle macerie."}
{"id": "280507", "revid": "2008079", "url": "https://it.wikipedia.org/wiki?curid=280507", "title": "Casa Lannister", "text": "La Casa Lannister \u00e8 una delle nove grandi casate nobiliari, facenti parte del mondo della saga fantasy \"Cronache del ghiaccio e del fuoco\" di George R. R. Martin.\nI Lannister sono i Protettori dell'Ovest, dominano i ricchi giacimenti auriferi di Lannisport (anche se in realt\u00e0 l'ultimo giacimento si era esaurito tre anni prima degli avvenimenti della storia). La loro residenza \u00e8 la roccaforte di Castel Granito (\"Casterly Rock\" nell'edizione originale).\nSono caratterizzati da capelli biondi dorati, occhi verdi e carnagione chiara.\nIl loro stemma \u00e8 un leone dorato in campo cremisi, il loro motto ufficiale \u00e8 \"Ascolta / Udite il mio ruggito!\", ma gli altri nobili e il popolo li riconoscono anche per \"Un Lannister paga sempre i suoi debiti\".\nStoria.\nAlti e attraenti, i Lannister hanno il sangue degli invasori Andali e conquistarono un vasto regno, tra le valli e le colline dell'Occidente. Attraverso la discendenza in linea femminile, si dichiarano discendenti di Lann l'Astuto, il leggendario maestro d'inganni dell'Et\u00e0 degli Eroi.\nL'oro delle miniere di Castel Granito e della Zanna Dorata li ha resi la pi\u00f9 ricca fra tutte le grandi case dei Sette Regni.\nDurante le Guerre di Conquista, re Loren di Castel Granito si alle\u00f2 con re Mern dell'Altopiano nel tentativo di opporsi alla conquista dei Targaryen, schierando un vasto esercito composto da pi\u00f9 di cinquantamila uomini. Sfruttando un netto vantaggio numerico, riuscirono a mettere in rotta l'armata di Aegon, e sembr\u00f2 che l'avanzata del Conquistatore dovesse terminare sui campi dell'Altopiano, ma si tratt\u00f2 solo di un momento di stallo: Aegon e le sue sorelle Vysenia e Rhaenys scesero in campo a cavallo dei loro draghi Balerion, Vhagar e Meraxes. La battaglia che poi venne definita \"Campo di Fuoco\" fu l'unica che vide i tre draghi combattere tutti assieme, e la loro furia lasci\u00f2 quattromila uomini bruciati vivi sul campo, incluso re Mern dell'Altopiano. Loren Lannister riusc\u00ec a salvarsi e giur\u00f2 fedelt\u00e0 alla Casa Targaryen. Perci\u00f2 ai Lannister fu concesso di continuare ad essere i Protettori dell'Ovest.\nPrima della ribellione di Robert Baratheon, lord Tywin Lannister ricopriva la carica di Primo Cavaliere del re, e suo figlio Jaime era il pi\u00f9 giovane cavaliere mai entrato nella Guardia Reale. I Lannister furono una delle ultime fazioni a scendere in campo, schierandosi dalla parte di Robert, solo una volta che furono sicuri dell'avvenuta caduta della Casa Targaryen. Lord Tywin marci\u00f2 su Approdo del Re e gli abitanti della citt\u00e0 aprirono le porte all'esercito Lannister, ignari del fatto che quelli che accoglievano come salvatori, si sarebbero tramutati in carnefici. Dopo la morte di Aerys Targaryen per mano di Jaime, che da quel giorno venne sprezzantemente soprannominato lo \"Sterminatore di Re\", re Robert rinsald\u00f2 l'alleanza con i Lannister, prendendo in sposa la bellissima Cersei, figlia di lord Tywin e sorella gemella di Jaime.\nMembri della casata.\nTywin.\nFiglio primogenito di Tytos e Jeyne Marbrand, cugino di Nathaniel Lannister, Tywin Lannister \u00e8 il lord di Castel Granito, Scudo di Lannisport, Protettore dell'Ovest e Primo Cavaliere del re Aerys II Targaryen e in seguito dei suoi nipoti Joffrey e Tommen Baratheon. Spos\u00f2 sua cugina Joanna, dalla quale ebbe tre figli: Cersei, Jaime e Tyrion.\nTywin appare come un uomo di mezza et\u00e0 ancora forte e vigoroso, dalla testa calva, un tempo avvolta da folti capelli biondo oro, le basette bionde e gli occhi di un verde chiaro, quasi slavato, venati di pagliuzze dorate; abilissimo stratega e politico, domina subdolamente i Sette Regni grazie alla sua astuzia e al suo oro. \u00c8 un uomo freddo, calcolatore, intelligente, astuto, spietato e dispotico; nonostante questo dimostra un grande attaccamento al nome della sua famiglia: appoggia e apprezza i suoi figli Cersei e Jaime, nonostante si comportino spesso inadeguatamente, ma disprezza Tyrion in quanto deforme e ritenuto responsabile della morte di Joanna, nonostante quest'ultimo abbia spesso dimostrato indubbie astuzia e lungimiranza degne del padre. \nA detta di Gerion Lannister, Tywin non \u00e8 mai pi\u00f9 stato lo stesso dopo la morte dell'amata moglie.\nTywin crebbe assistendo alla decadenza del suo casato per mano di suo padre, troppo debole e facilmente raggirabile, e alla sua morte dovette compiere atti spietati per reintegrare l'onore e il denaro perduti: tra le altre cose estinse brutalmente due casate subordinate, i Tarbeck di Tarbeck Hall e i Reyne di Castamere, al fine di lanciare un monito ad eventuali rivali; all'efferatezza dell'evento fu persino dedicata una canzone, \"Le piogge di Castamere\". Poi esili\u00f2 l'amante del padre, una prostituta che lo aveva raggirato e derubato dei gioielli della moglie morta, costringendola a vagare per le vie di Approdo del Re nuda mentre confessava a chiunque incontrasse che era una ladra e una meretrice.\nA causa delle azioni sconsiderate compiute da Lord Tytos, Tywin non rideva mai, in quanto collegava la risata a suo padre e alla Casa Lannister della sua giovent\u00f9. Tywin sorrideva raramente da giovane e smise definitivamente di farlo dopo la morte della moglie.\nLe capacit\u00e0 di Tywin furono notate dal re Aerys II, che lo nomin\u00f2 Primo Cavaliere: Tywin fu un brillante amministratore e grazie a lui ci furono vent'anni di prosperit\u00e0 e pace. Furono i primi segni di squilibrio e paranoia del sovrano che li allontan\u00f2: Aerys rifiut\u00f2 di far sposare suo figlio Rhaegar a Cersei e nomin\u00f2 Jaime capo della Guardia Reale al fine di privare Tywin del suo erede, portandolo a dimettersi. Con la ribellione di Robert Baratheon, Tywin approfitt\u00f2 dell'imminente caduta della Casa Targaryen e marci\u00f2 su Approdo del Re, dove gli abitanti della citt\u00e0 accolsero l'esercito Lannister ignari delle reali loro intenzioni: gli uomini di Tywin, infatti, saccheggiarono la citt\u00e0 e trucidarono i suoi abitanti. Tywin ordin\u00f2 dunque a Gregor Clegane e Amory Lorch di uccidere la moglie e i figli di Rhaegar, la principessa Elia di Dorne, Rhaenys e Aegon, i cui corpi furono avvolti in stendardi cremisi e poi presentati a Robert Baratheon come prova di fedelt\u00e0; obblig\u00f2 poi sua figlia Cersei a sposarlo e approfitt\u00f2 della riluttanza del neo sovrano per esercitare il suo potere sui Sette Regni alle sue spalle.\nQuando Tyrion viene arrestato da Catelyn Tully perch\u00e9 ritenuto colpevole di aver tentato l'omicidio di suo figlio Bran Stark, Tywin invia Gregor Clegane e i suoi uomini a razziare i territori delle Terre dei fiumi, la terra natale di Catelyn. Alla morte di re Robert, Tywin viene nominato Primo Cavaliere del re di suo nipote Joffrey e ordina a Tyrion di vestire il suo ruolo per preparare la citt\u00e0 alla difesa per l'imminente attacco dei due fratelli di Robert, Stannis e Renly, che avanzano i propri diritti al trono mentre lui resta a dirigere la guerra con il Nord presso le Terre dei Fiumi. In seguito Tywin viene a conoscenza del fatto che Stannis ha ucciso Renly e naviga con una grande flotta alla volta di Approdo del Re, quindi marcia verso sud-est con i suoi nuovi alleati, i Tyrell, arrivando appena in tempo durante la Battaglia delle Acque Nere, salvando la citt\u00e0 e respingendo Stannis. Alla morte di Joffrey, Tyrion viene accusato da Cersei dell'omicidio e Tywin allestisce il processo contro di lui senza batter ciglio; condannato il figlio, che sar\u00e0 giustiziato all'alba, Tywin giace con la sua ex amante, Shae, ignaro che Tyrion \u00e8 stato liberato da Jaime. Il nano lo raggiunge attraverso un passaggio segreto e lo uccide con un colpo di balestra nelle viscere mentre Tywin siede sulla latrina.\nNella serie televisiva \"Il Trono di Spade\", tratta dai romanzi, \u00e8 interpretato da Charles Dance e doppiato in italiano da Paolo Buglioni.\nCersei.\nCersei \u00e8 moglie di Robert Baratheon (e pertanto regina dei Sette Regni) e madre dei presunti eredi al trono Joffrey, Myrcella e Tommen. Figlia di Tywin Lannister, sorella gemella e amante di Jaime Lannister. Soffre di un complesso d'inferiorit\u00e0 verso gli uomini, in quanto l'essere donna, seppur splendida, non le permette di ereditare Castel Granito. Nel periodo in cui fa da reggente al Trono di Spade si prodiga in intrighi ed usa la sua bellezza e la ricchezza di Casa Lannister come armi.\nJaime.\nJaime \u00e8 l'erede designato di Castel Granito e membro della Guardia Reale, scorta personale del re dei Sette Regni. Figlio di Tywin e Joanna, gemello e amante della regina Cersei, dalla cui unione sono nati i presunti eredi al trono, e fratello maggiore di Tyrion. Jaime \u00e8 spesso considerato impopolare ad Approdo del Re per aver tradito e ucciso il precedente sovrano, Aerys II Targaryen, evento per il quale riceve l'appellativo di \"Sterminatore di Re\", e altri atti indecorosi.\nTyrion.\nUltimo figlio di Tywin Lannister e di sua moglie Joanna, \u00e8 nato con un corpo deformato, che lo fa apparire come un nano; a dispetto di ci\u00f2, possiede una grande intelligenza e un'abilit\u00e0 politica e amministrativa degne del padre. Per questo \u00e8 chiamato \"il Folletto\". Sua madre \u00e8 morta nel darlo alla luce, e il padre l'ha sempre incolpato per questo.\nGenna.\nSorella di Tywin, Genna Lannister \u00e8 sposata con Emmon Frey, e ha avuto quattro figli. Dopo la morte di Joanna, appare maternamente interessata ai figli di Tywin. Genna \u00e8 una donna grassoccia, nonostante un tempo abbia avuto una forma distinta e prosperosa. Scaltra, brusca e senza scrupoli \u00e8 lei che comanda e non il marito.\nLa guerra non \u00e8 stata magnanima con Genna; dei suoi quattro figli, due muoiono nel romanzo \"Tempesta di spade\": Cleos Frey, il suo primogenito, che viene ucciso mentre scorta Jaime e Brienne da Delta delle Acque, e Tion Frey, il suo terzo figlio, viene assassinato dai Karstark a Delta delle Acque dove era prigioniero.\nDopo la morte di Robb Stark, Delta delle Acque viene tolta alla Casa Tully e concessa a Genna e alla sua famiglia. Riusciranno a prendere possesso del castello solo dopo la sottomissione di Edmure Tully, che era stato preso prigioniero alle Nozze Rosse.\nKevan.\nKevan \u00e8 il fratello minore di Tywin e il suo pi\u00f9 fidato capitano, conosciuto per la sua affidabilit\u00e0 e lealt\u00e0. Kevan ha sempre vissuto nell'ombra del fratello maggiore, ma ciononostante \u00e8 sempre al suo fianco come suo consigliere e braccio destro. Si racconta che Kevan non abbia mai dubitato della superiorit\u00e0 di Tywin. \u00c8 sposato a Dorna Swyft, da cui ha avuto quattro figli: Lancel, Willem, Martyn e Janei. Accompagna Tywin Lannister durante la sua campagna nelle Terre dei Fiumi. Successivamente, Kevan partecipa all'attacco dell'esercito di Stannis Baratheon durante la battaglia delle Acque Nere. Dopo la fine dell'assedio di Approdo del Re, Joffrey inserisce Kevan nel Concilio Ristretto nominandolo Maestro delle Leggi.\nAlla morte di Tywin, Cersei gli offre il ruolo di Primo Cavaliere. Kevan, tuttavia, reputa Cersei troppo inaffidabile come Reggente e le risponde che avrebbe accettato solo se lei avesse abdicato in suo favore. La nipote rifiuta, pertanto Kevan rifiuta a sua volta l'offerta e accusa Cersei di non essere n\u00e9 una regina n\u00e9 una madre degna. Col tempo Kevan si estranea dai suoi familiari pi\u00f9 vicini: si convince che Tyrion sia un assassino e che le voci dell'incesto fra Jaime e Cersei siano vere. Il suo figlio maggiore, Lancel, \u00e8 diventato un fanatico religioso e ha abbandonato il castello che Kevan aveva ottenuto per lui. Daven ha ricevuto il titolo di Protettore dell'Ovest al posto suo e quindi si rifiuta di aggiungere le sue forze a quelle del nipote a Delta delle Acque, ed \u00e8 ritornato nell'Occidente per rivedere il suo figlio pi\u00f9 giovane Martyn. Dopo l'imprigionamento di Cersei, il Concilio l'ha nominato Reggente del Re. Accetta la carica, ma viene assassinato da lord Varys, intenzionato a indebolire l'alleanza che mantiene la presa di Tommen sul Trono di Spade.\nNella serie televisiva \"Il Trono di Spade\", tratta dai romanzi, \u00e8 interpretato da Ian Gelder e doppiato in italiano da Gianni Giuliano.\nStafford.\nFiglio secondogenito di Jason e Marla Prester, fratello minore di Joanna e cognato di Tywin. Stafford \u00e8 a capo di un'armata dei Lannister, ma non gode di grandi doti belliche. In giovent\u00f9 fu prigioniero politico di lady Ellyn Tarbeck, in risposta al sequestro da parte dei Lannister di suo marito, lord Walderan Tarbeck. Spos\u00f2 Myranda Lefford, dalla quale ebbe tre figlia, Daven, Cerenna e Myrielle.\nA seguito della sconfitta di Jaime presso la Battaglia dei Campi, Stafford forma un nuovo esercito che gli richiese circa un anno di addestramento data l'inesperienza dei cadetti. Nella sua superficialit\u00e0, Stafford non si preoccupa di mettere sentinelle presso le mura di Zanna Dorata sentendosi sicuro entro le mura della fortezza, e viene facilmente sopraffatto dalle armate Stark che circondano il promontorio. Stafford muore per mano di Rickard Karstark nel tentativo di raggiungere il suo cavallo.\nTyrek.\nFiglio unigenito di Tygett e Ermesande Marlbrand, Tyrek \u00e8 scudiero, insieme al cugino Lancel, di re Robert. Viene descritto con lunghi boccoli dorati ed occhi verde smeraldo identici a quelli di sua cugina Cersei.\nPoco dopo la morte di Robert e durante le rivolte del popolino per la penuria di cibo, Tyrek sta organizzando le sue nozze con Ermesande Hayford, ultima discendente del suo casato e ancora bambina, fattore per cui gli altri scudieri soprannominano Tyrek \"La Balia Asciutta\". Quando sia Stannis che Renly, fratelli di re Robert, tagliano di netto i viveri nella capitale, l'astio nel popolo viene fomentato ulteriormente, e una folla furiosa attacca il corteo reale radunatosi per salutare la principessa Myrcella, in partenza per Dorne. Tyrek sparisce durante questa rivolta e non viene pi\u00f9 ritrovato, ne vivo, ne morto. Diverso tempo dopo, suo cugino Jaime sospetta che Tyrek sia stato probabilmente sequestrato da lord Varys, in quanto egli potesse essere in possesso di notizie relative ai dettagli sulla morte di re Robert.\nLancel.\nFiglio primogenito di Kevan e Dorna Swyft, Lancel \u00e8 lo scudiero di re Robert Baratheon. \u00c8 un bel ragazzo dai capelli biondo sabbia, un accenno di baffi e occhi verde smeraldo, e assomiglia molto a Jaime da giovane.\nLancel ha idealizzato suo cugino Jaime al punto da partecipare ai piani di Cersei per assassinare Robert cos\u00ec che anche lui potesse diventare uno \"Sterminatore di Re\". Serve al sovrano un vino drogato durante una battuta di caccia, rendendolo troppo stordito per reagire e muore sventrato da un cinghiale. Lancel viene nominato cavaliere dal nuovo re Joffrey e viene preso da Cersei come amante per la sua somiglianza con Jaime mentre questi era in guerra. Tyrion sospetta la tresca e forza Lancel ad ammetterlo, ricattandolo e rendendolo una sua spia per sorvegliare le mosse di Cersei. Alla battaglia delle Acque Nere fa parte della scorta di Joffrey, e rimane contrariato con Cersei per il danno che lei causa al morale delle truppe ritirando il re dalla battaglia.\nLancel rimane gravemente ferito nella battaglia e la sua degenza dura per molto tempo. Questo periodo risveglia in lui un forte sentimento religioso. Comincia a sentirsi in colpa per aver aiutato Cersei a uccidere Robert e per essere stato suo amante. Nel frattempo il giovane viene nominato lord di Darry per i servizi resi in battaglie e viene promesso come sposo alla giovane Amerei Frey. Lancel sposa Amerei, ma si rifiuta di consumare il matrimonio, trascorre molto del suo tempo con un septon e fa penitenza per i suoi peccati. Il suo comportamento fa adirare molto il padre. Quando Lancel viene a sapere della ricostituzione del Credo Militante, un ordine religioso di cavalieri, rinuncia a castello, terre e moglie e viaggia fino ad Approdo del Re per unirsi a loro.\nNella serie televisiva \"Il Trono di Spade\", tratta dai romanzi, \u00e8 interpretato da Eugene Simon e doppiato in italiano da Mirko Cannella. La sua storia segue fedelmente quella del romanzo. Quando, successivamente alla sua conversione religiosa, torna ad Approdo del Re, testimonia contro Cersei, rivelando all'Alto Passero l'infedelt\u00e0 e l'incesto perpetrate dalla regina e causandone la prigionia. Il giorno del processo a Cersei, Lancel vede un uccelletto di Qyburn aggirarsi furtivamente all'entrata di un misterioso tunnel: insospettito dalla cosa, il giovane Passero lo segue, ma nel buio il bambino approfitta della poca visibilit\u00e0 per pugnalarlo alla schiena, paralizzandolo dalla vita in gi\u00f9. Rimasto a terra, in preda ad atroci dolori, Lancel vede in fondo al tunnel una strana luce verde, verso cui, intuendone la natura, vi si trascina. Giunto a pochi metri dalla fonte di luce, il ragazzo trova conferma ai suoi timori: il tunnel \u00e8 pieno di barili d'altofuoco, pronti a farlo esplodere assieme al sovrastante Tempio di Baelor. Lancel, ferito e semi-paralizzato, cerca disperatamente di raggiungere le candele prossime a dar fuoco la sostanza incendiaria, ma non arriva in tempo e, proprio quando \u00e8 a pochi metri da esse, Lancel \u00e8 il primo ad essere incenerito dalla conseguente esplosione, in cui moriranno oltre a lui tutti i Passeri, Mace, Margaery e Loras Tyrell, nonch\u00e9 lo stesso padre di Lancel, Kevan Lannister.\nMartyn.\nFiglio secondogenito di Kevan e Dorna Swyft, fratello gemello di Willem. Martyn \u00e8 uno scudiero e prende parte alla battaglia di Oxcross, dove viene sconfitto e imprigionato dal Re del Nord Robb Stark. Viene rilasciato in cambio del rilascio di Robett Glover, prigioniero della sua armata.\nWillem.\nFiglio terzogenito di Kevan e Dorna Swyft, fratello gemello di Martyn. Anche lui \u00e8 uno scudiero, ed entra a far parte dell'armata di suo cugino Jaime nella guerra contro Robb Stark. Viene catturato dopo la Battaglia al Bosco dei Sussurri insieme a suo cugino Tion Frey. Mentre Tyrion e Robb negoziano sul rilascio dei suoi cugini, Jaime, anch'egli prigioniero, uccide i figli di lord Rickard Karstark e scappa aiutato da Catelyn Tully. Ci\u00f2 causa l'ira di Karstark, che per ripiego fa assassinare sia Willem che Tion.\nJanei.\nFiglia quartogenita di Kevan e Dorna Swyft, Janei \u00e8 una bambina ed una lady nelle Terre dell'Ovest.\nDaven.\nFiglio primogenito di Stafford e Myranda Lefford, Daven \u00e8 un soldato capace e un significativo miglioramento rispetto a suo padre. Ha un aspetto leonino, con folti capelli biondi ed una corporatura tarchiata. Si comporta in modo rozzo ma affabile, \u00e8 un uomo allegro e fa spesso battute sconce.\nDaven giura che non si sarebbe mai pi\u00f9 tagliato i capelli fino a che non avesse vendicato la morte di suo padre a opera di Rickard Karstark. Dopo che Robb Stark condanna Rickard a morte per tradimento, Daven continua a rifiutarsi di tagliare i capelli. Gli viene ordinato di porre assedio a Delta delle Acque e viene nominato Guardiano dell'Ovest. Daven lotta contro la discutibile lealt\u00e0 dei lord del Tridente sotto il suo comando, ma riesce a fare progressi in quanto ser Brynden Tully gli tiene testa e gli sottrae ogni possibilit\u00e0 di reperire viveri entro il territorio. Inoltre, le continue quisquilie tra le armate Lannister e Frey mettono a ulteriore rischio la riuscita della sua impresa, pertanto cede il comando a suo cugino Jaime.\nCerenna.\nFiglia secondogenita di Stafford e Myranda Lefford, Cerenna \u00e8 una lady delle Terre dell'Ovest.\nMyrielle.\nFiglia terzogenita di Stafford e Myranda Lefford, Myrielle \u00e8 una lady delle Terre dell'Ovest.\nDamion.\nFiglio unigenito di Damon e Ella Lannister, Damion \u00e8 il castellano di Castel Granito. Sposa Shiera Crakehall, dalla quale ha due figli: Lucion e Lanna.\nViene eletto castellano da sua cugina, la regina Cersei, dopo il rifiuto di Kevan di diventare Primo Cavaliere di re Tommen. Damion ha sempre reputato Kevan pi\u00f9 adatto ad amministrare Castel Granito, pertanto comprende che la sua nomina non \u00e8 che una rivalsa di Cersei per essere stata contrariata.\nLucion.\nFiglio primogenito di Damion e Shiera Crakehall.\nLanna.\nFiglia secondogenita di Damion e Shiera Crakehall.\nMembri acquisiti.\nDorna Swyft.\nFiglia di ser Harys Swyft e moglie di ser Kevan Lannister. \u00c8 descritta come una donna senza mento, con le gambe storte e il petto piatto.\nSansa Stark.\nSeconda figlia di lord Eddard Stark e Catelyn Tully. Nel romanzo \"Tempesta di spade\" viene costretta a sposare Tyrion Lannister.\nAmerei Frey.\nFiglia maggiore di Merrett Frey e Mariya Darry. Nel romanzo \"Il banchetto dei corvi\" sposa Lancel Lannister, ma il matrimonio non sar\u00e0 mai consumato, per via del crescente fanatismo religioso di Lancel. Amerei \u00e8 famosa per la sua promiscuit\u00e0, infatti \u00e8 fortemente sospettata da tutti di essere infedele al marito. \u00c8 descritta come una donna attraente, ma con un volto dalla forma allungata e il mento sfuggente. Ha le gambe lunghe ed \u00e8 prosperosa.\nMembri storici della casata.\nLann l'Astuto.\nLeggendario fondatore di Casa Lannister, conosciuto anche come \"Lann l'Imbroglione\". Le sue origini vengono attribuite ufficialmente all'Et\u00e0 degli Eroi, ma in molti sostengono che i suoi genitori fossero rispettivamente un andalo ed una dei Primi Uomini. Il suo villaggio d'origine era Lannisport ed era di umili natali, ma con un inganno riusc\u00ec a detrarre ai membri della Casa Casterly i loro possedimenti e Castel Granito stesso, facendo di questo la sua sede e fondato cos\u00ec il suo casato. La leggenda narra anche che rub\u00f2 l'oro al sole e che lo nascose fra i suoi capelli, conferendo ai discendenti del suo casato i tipici capelli biondo oro della dinastia. Secondo alcuni il suo fantasma infesta ancora Castel Granito.\nDamon il Leone Grigio.\nDi ignota discendenza, Damon fu Lord di Castel Granito, Scudo di Lannisport e Protettore dell'Ovest nel periodo di re Daeron II il Buono. Spos\u00f2 Lady Cerissa Brax, dalla quale ebbe due figli: Tybolt e Gerold.\nIn giovent\u00f9 prese parte ad un torneo a Lannisport celando la sua identit\u00e0 sotto le spoglie del misterioso cavaliere \"Leone grigio\". Dopo essersi guadagnato una reputazione per il suo valore, fu disarcionato e smascherato da Arlan di Pennytree. Le sue doti di guerriero non erano granch\u00e9 considerevoli: fu disarcionato da ser Tommard Heddle durante un torneo, sconfitto da ser Quentyn Ball durante la Prima Ribellione dei Blackfyre ed infine sconfitto al torneo di Ashford da ser Leo Longthorn, che scalz\u00f2 il suo elmo con una lancia, dove ignor\u00f2 le richieste di medicazione di ser Duncan durante la Prova dei Sette. Mor\u00ec nel 209 D.C. durante la Grande Epidemia di Primavera.\nTybolt.\nFiglio primogenito di Damon e Cerissa Brax, Tybolt successe al padre, morto di epidemia, come Lord di Castel Granito, Difensore di Lannisport e Protettore dell'Occidente ai tempi della casata Targaryen. Spos\u00f2 Lady Teora Kyndall, dalla quale ebbe una sola figlia, Cerelle.\nA differenza del padre, fu un rinomato cavaliere da torneo. Al torneo di Ashford sconfisse Androw Ashford e divenne uno dei campioni della mischia a cinque. Successivamente difese la sua posizione da tutti gli sfidanti, incluso Jon Penrose, da cui fu maltrattato con il suo scudo dopo aver perso cavallo e spada. Sebbene fosse giovane ed in salute mor\u00ec nel 212 D.C. in circostanze misteriose. Fu succeduto per breve tempo dalla figlia Cerelle che aveva solo tre anni, supervisionata dal fratello minore Gerold, che poi assunse il comando di Castel Granito alla prematura morte della bambina.\nGerold il Dorato.\nFiglio secondogenito di Damon e Cerissa Brax, Gerold divenne Lord di Castel Granito alla morte prematura del fratello e di sua nipote Cerelle. Spos\u00f2 in principio Lady Alysanne Fermann, dalla quale non ebbe figli, per poi annullare il matrimonio per giungere in seconde nozze con la pi\u00f9 influente Lady Rohanne Webber, dalla quale ebbe quattro figli: Tywald, Tion, Tytos e Jason. Mor\u00ec di vecchiaia nel 244 D.C.\nCerelle.\nNata nel 209 D.C., figlia unigenita di Tybolt e Teora Kyndall, fu per due anni la Lady di Castel Granito. Nominata reggente del suo casato a soli tre anni, sotto la supervisione dello zio paterno Gerold, la piccola Cerelle mor\u00ec a soli quattro anni in circostanze misteriose.\nMolte dicerie sostengono che Cerelle e suo padre Tylbolt furono vittime di una presunta cospirazione di Gerold, che li uccise al fine di appropriarsi di Castel Granito.\nTywald.\nNato tra il 211 e il 219, figlio primogenito di Gerold e Rohanne Webber, era l'erede principale di Castel Granito. Il giovane Tywald era molto innamorato di Lady Ellyn Reyne, e fu scudiero di suo padre, Lord Robert Reyne di Castamere.\nDurante la Rivolta di Peake, Tywald combatt\u00e9 per il Re Maekar I Targaryen. Per\u00ec nel 233 D.C. in battaglia tra le braccia del gemello Tion, al quale espresse come sua ultima volont\u00e0 che si prendesse cura della sua amata Ellyn, che su consenso di Gerold fu sposata a Tion.\nTion.\nFiglio secondogenito di Gerold e Rohanne Webber, gemello di Tywald ed erede secondario di Castel Granito. Tion fu scudiero di Aegon V l'Improbabile ed in principio era fidanzato ad una figlia di Lord Rowan.\nQuando il suo gemello Tywald mor\u00ec durante la Rivolta di Peake, la sua fidanzata, Ellyn Reyne, lo convinse a sposarla. Sebbene Lord Gerold era contrario in quanto il ragazzo era gi\u00e0 designato ad un'altra donna, decise infine di acconsentire in rispetto del volere del defunto figlio Tywald, e furono sposati Castel Granito nello stesso giorno in cui suo fratello minore Tytos spos\u00f2 Lady Jeyne Marlbrand.\nNel 236 D.C., alla vigilia della Quarta Ribellione dei Blackfyre avvenuta per mano di Daemon III Blackfyre, Tion partecip\u00f2 alla Battaglia del Ponte di Wendwater, nella quale mor\u00ec. La sua vedova Ellyn prov\u00f2 a mantenere i diritti su Castel Granito asserendo di aspettare un figlio dal suo defunto marito, ma trascorsi alcuni mesi il suo ventre non crebbe e la sua si rivel\u00f2 una menzogna, pertanto Tytos assunse il comando del suo casato.\nTytos.\nNato nel 220 D.C., figlio terzogenito di Gerold e Rohanne Webber, Tytos fu lord di Castel Granito, Difensore di Lannisport e Protettore dell'Occidente ai tempi di Aegon V, Jaheharerys II e Aerys II il Re Folle e fu ricordato come il peggiore della sua stirpe per la sua incapacit\u00e0 di governare. Spos\u00f2 Jeyne Marlbrand, dalla quale ebbe cinque figli: Tywin, Kevan, Genna, Tygett e Gerion. La sua bont\u00e0 ed arrendevolezza furono tali che i suoi feudatari approfittarono spesso di lui, accumulando ricchezze a sue spese e ignorando la sua autorit\u00e0. Spos\u00f2 sua figlia Genna a Emmon Frey, troppo stolto e di troppo poco prestigio per sancire un sodalizio concreto. Due dei suoi alfieri, i lord di Tarbeck e Reynes, addirittura si ribellarono apertamente alle sue direttive. Quando Tytos imprigion\u00f2 Lord Tarbeck per punirlo della sua disobbedienza, la moglie del lord cattur\u00f2 tre Lannister, minacciando di far loro del male se suo marito non fosse stato liberato. Tywin allora propose al padre di inviare alla donna Lord Tarbeck in tre pezzi, uno per ogni Lannister in ostaggio, ma Tytos si rifiut\u00f2 e liber\u00f2 il vassallo infedele. Tutto ci\u00f2 non fece altro che indebolire la posizione ricoperta da Casa Lannister e rendere ancora pi\u00f9 ridicolo Lord Tytos agli occhi delle altre casate.\nAlla morte della moglie, lord Tytos prese come amante una prostituta, alla quale diede piena autorit\u00e0 a Castel Granito e le permise di portare i gioielli della defunta moglie, con profondo sdegno di Tywin. Negli ultimi anni di vita soffr\u00ec di obesit\u00e0 e di gotta; mor\u00ec d'infarto nel 267 D.C. mentre cercava di salire le scale della casa della sua concubina. L'esempio negativo di Tytos segn\u00f2 in modo significativo il carattere di Tywin da adulto.\nJason.\nNato nel 229 D.C., figlio quartogenito di Gerold e Rohanne Webber, Jason non divenne mai Lord di Grastel granito. Era un rinomato donnaiolo tanto che gener\u00f2 ben otto figli da diverse donne. La sua primogenita fu una bastarda avuta da una serva, Lynora Hill. Dal suo primo matrimonio con Alys Stackspear nacque il suo secondogenito e primo legittimo, Damon. Spos\u00f2 in seguito Lady Marla Prester, dalla quale ebbe altri sei figli legittimi: Joanna, Stafford, due figli e due figlie dei quali per\u00f2 non si conobbero i nomi.\nEssendo Tytos poco adatto come guerriero, fu Jason ad assumere il comando delle sue truppe durante la Guerra dei Nove Soldi, nella quale mor\u00ec, nel 260 D.C.\nTygett.\nNato nel 250 D.C., figlio quartogenito di Tytos e Jeyne Marbrand. Essendo cresciuto nell'ombra di Tywin, Tygett aveva un rapporto oltremodo conflittuale con lui, ed i suoi complessi nei suoi confronti fecero di lui un uomo iroso e insoddisfatto. \u00c8 stato forse l'unico della sua famiglia, a parte suo fratello Gerion e suo nipote Jaime, a trattare Tyrion con gentilezza. Era considerato un guerriero formidabile, tanto che sua sorella Genna paragona spesso suo nipote Jaime a Tygett quando lo vede combattere. Spos\u00f2 Darlessa Marbrand, dalla quale ebbe un solo figlio: Tyrek.\nTygett partecip\u00f2 alla Battaglia dei Nove Denari, dove spicc\u00f2 per la sua forza e il suo coraggio. Assist\u00e9 Tywin durante la rivolta dei Tarbeck e dei Reyne, nella quale i Tarbeck furono sconfitti. Verso il 270, Tygett fu proposto da Tywin al re Aerys II come Maestro d'Armi della Fortezza Rossa, ma il Re Folle lo tralasci\u00f2 in favore di Lord Willem Darry. Nel 273 partecip\u00f2 al torneo organizzato in onore della nascita del principe Viserys, nel quale fu disarcionato dal principe Rhaegar. Mor\u00ec di sifilide nel 285 D.C.\nGerion.\nNato nel 255 D.C., figlio quintogenito di Tytos e Jeyne Marbrand, era lo zio preferito da Jaime e Tyrion. Gerion era un uomo molto gioviale e scherzoso e sapeva come far ridere le persone. Non prese moglie, ma ebbe una relazione con una popolana, Briony, dalla quale ebbe una figlia bastarda, Joy Hill.\nCome Kevan e Tygett, Gerion era eclissato da Tywin. Tuttavia, mentre Kevan divent\u00f2 la spalla del fratello maggiore e Tygett provava ad essere indipendente, Gerion decise invece di burlarsi di loro. All'et\u00e0 di sedici anni decise di viaggiare per le citt\u00e0 libere. Era solito donare a Tyrion dei libri e ad insegnargli scherzi e trucchi. Anche lui prese parte al torneo in onore della nascita di Viserys, e come Tygett fu sconfitto da Rhaegar.\nNel 291 Gerion part\u00ec a bordo della sua nave, \"Il Leone Ridente\", alla volta delle rovine di Valirya, in cerca di tesori perduti. Non fece mai ritorno. Tywin invi\u00f2 degli uomini ad investigare sull'accaduto e scopr\u00ec che met\u00e0 del suo equipaggio disert\u00f2 per la pericolosit\u00e0 della meta da Gerion scelta, il Mare Fumante, che attravers\u00f2 con degli schiavi che fu costretto a comprare per poi sparire nel nulla.\nDamon.\nNato tra il 244 e il 245 D.C., figlio unigenito di Jason e Alys Stackspear, della sua vita si conosce poco. Spos\u00f2 sua cugina Ella Lannister, di discendenza ignota, dalla quale ebbe un solo figlio, Damion. \u00c8 ignoto se Damon sia ancora in vita o meno.\nJoanna.\nNata nel 245 D.C., figlia primogenita di Jason Lannister e Marla Prester, Joanna fu la Lady Consorte di Castel Granito. Era di indole amabile e di bell'aspetto. Spos\u00f2 suo cugino Tywin, dal quale ebbe tre figli: Cersei, Jaime e Tyrion.\nIl suo matrimonio con Tywin era molto felice, ed egli aveva una stima e una considerazione della donna cos\u00ec alta che Joanna fu anche sua consulente. Molte persone sostenevano che fosse addirittura lei a comandare il proprio marito entro le mura domestiche. Gestiva Castel Granito in assenza del suo consorte e fu la prima a scoprire il rapporto ambiguo che c'era tra i suoi figli Cersei e Jaime, e decise pertanto di collocare le camere dei rispettivi bambini in due aree opposte della magione. Fu un'amica intima di Mellario Martell, principessa di Dorne, e della regina Rhaella Targaryen. Joanna e Mellario progettavano di far sposare i propri figli, rispettivamente Cersei con Oberyn e Jamie con Elia. Il suo rapporto con Rhaella, seppur profondo, fu sfaldato dalle continue e moleste avances sessuali del re Aerys II, che portarono Rhaella ad allontanare Joanna dalla corte di Approdo del Re. Sovente le attenzioni del Re Folle infastidirono Joanna e suo marito.\nJoanna mor\u00ec nel 273 D.C., dando alla luce il suo terzogenito, Tyrion. La morte della donna segn\u00f2 una insanabile crepa nel suo talamo familiare, che reput\u00f2 il nascituro responsabile della sua morte.\nElla.\nDiscendente di un ramo dei Lannister sconosciuta, la vita di Ella rimase un mistero. Spos\u00f2 suo cugino Damon, dal quale ebbe un solo figlio, Damion. Come il marito, \u00e8 ignoto se Ella sia ancora in vita o meno.\nAltri Lannister.\nNel corso della saga vengono citati numerosi Lannister che hanno regnato prima della conquista come Re della Roccia in ordine cronologico dovrebbero essere:"}
{"id": "280512", "revid": "30208", "url": "https://it.wikipedia.org/wiki?curid=280512", "title": "Tywin Lannister", "text": ""}
{"id": "280513", "revid": "125447760", "url": "https://it.wikipedia.org/wiki?curid=280513", "title": "Roberto Vacca", "text": "Biografia.\n\u00c8 discendente del ministro ottocentesco Giuseppe Vacca e del famoso ammiraglio Giovanni, fratelli legati alla citt\u00e0 di Bitonto (BA) ed importanti esponenti del fenomeno del passaggio dei ceti dirigenti al Sud dall'et\u00e0 borbonica al Regno d'Italia.\nIl padre, Giovanni Vacca, era un matematico e un noto studioso della cultura cinese mentre la madre, Virginia de Bosis era un'orientalista che collabor\u00f2 all'\"Enciclopedia Italiana\" e all'\"Encyclopaedia of Islam\". Laureatosi alla Sapienza - Universit\u00e0 di Roma nel 1951 in Ingegneria elettrotecnica, ha svolto fino al 1961 l'attivit\u00e0 di ricercatore presso l'Istituto per le applicazioni del calcolo del CNR, occupandosi in particolare di uno dei primissimi calcolatori italiani, il FINAC.\nNel 1960 diventa libero docente in Automazione del Calcolo presso l'Universit\u00e0 di Roma, dove svolge l'attivit\u00e0 di docente di Calcolatori Elettronici fino al 1966; lo stesso anno diventa membro dell'IEEE (Institute of Electrical and Electronics Engineers). Nel 1961 rappresenta l'Italia alla I Conferenza Internazionale su Traffico e Trasporti di Washington e l'anno successivo (1962) diventa direttore generale e tecnico presso la CGA un'azienda privata con cui collaborer\u00e0 fino al 1975.\nNegli anni compresi fra il 1967 e il 1972 svolge l'attivit\u00e0 di rappresentante del Ministero dei Lavori Pubblici (oggi Ministero delle Infrastrutture e dei Trasporti) presso l'OCSE sui sistemi elettronici di controllo del traffico urbano e autostradale. Nel 1975 inizia l'attivit\u00e0 di consulente in previsione tecnologica, ingegneria dei sistemi, campagne di corretta informazione su grandi progetti tecnologici, management e formazione.\nDal 1968 fa ricerche di logica e di teoria dei numeri. Dal 1969 ha Numero di Erd\u0151s pari a 6, avendo pubblicato un articolo con Wolf Gross; dal 2011 ha numero di Erd\u0151s uguale a 3, dopo aver pubblicato un lavoro con Franco P. Preparata.\nNel 1996 \u00e8 invitato alle 10 puntate del programma televisivo \"Italia mia bench\u00e9\", condotto da Cinzia Tani e Giordano Bruno Guerri, in qualit\u00e0 di laico e uomo di scienza. \n\"Dal 2014 \u00e8 Presidente Onorario di BIP - Best Ideas &amp; Projects.\nDivulgazione scientifica.\nRoberto Vacca, oltre a svolgere l'attivit\u00e0 di docente e ricercatore, si \u00e8 spesso dedicato alla divulgazione scientifica. Ha condotto alcune trasmissioni televisive di divulgazione scientifico-tecnologica tra cui \"Parole per l'avvenire\" (trasmesso su Rai 2) ed ha svolto l'attivit\u00e0 di consulente per alcune reti televisive, come Rai Educational. Numerose sono anche le apparizioni televisive dove viene spesso invitato in qualit\u00e0 di esperto e \"futurologo\" a varie trasmissioni; ad esempio nel 2005 ha partecipato a \"Che tempo che fa\" di Fabio Fazio e all\"'Incudine\" di Claudio Martelli ed \u00e8 stato invitato in qualit\u00e0 di ospite allo spettacolo di Beppe Grillo tenutosi a Milano e intitolato \"Beppegrillo.it\".\nOltre a questo ha pubblicato (fino al 2011) periodicamente articoli su vari quotidiani nazionali, tra cui: N\u00f2va - IlSole24Ore e riviste di divulgazione scientifica come ad esempio Newton. In queste attivit\u00e0, oltre a trattare temi prettamente scientifici, Vacca sottolinea spesso il ruolo fondamentale che l'insegnamento e la ricerca scientifica hanno per la crescita di un paese e su come queste in Italia siano spesso trascurate e messe in secondo piano rispetto alle altre priorit\u00e0 del paese.\nContinua \u00e8 anche la sua collaborazione con il CICAP e la sua rivista ufficiale \"Scienza &amp; Paranormale\". Gi\u00e0 nel 1978 (11 anni prima della nascita del CICAP stesso) firm\u00f2 assieme ad altri 21 scienziati italiani una dichiarazione in cui si esprimeva preoccupazione per il crescente spazio concesso dai mass media ad informazioni pseudoscientifiche su presunti fenomeni paranormali e si proponeva la realizzazione di un comitato in grado di poter stimolare i mass media stessi a trattare questo tipo di informazione in modo pi\u00f9 responsabile.\nScrittore.\nIl suo esordio come scrittore di fantascienza e fantapolitica avvenne nel 1963 con il romanzo \"Il robot e il minotauro\", cui fece seguito nel 1965 \"Esempi di avvenire\". \u00c8 stato uno dei pochissimi scrittori italiani di fantascienza con un'autentica cultura scientifica. Come lo stesso Vacca racconta in alcune interviste, questi romanzi non ebbero molto successo e la notoriet\u00e0 come scrittore arriv\u00f2 solo nel 1971 con il saggio di tema apocalittico \"Il medioevo prossimo venturo\", considerato un classico della futurologia. \nNel 1981 dal suo romanzo \"Greggio e pericoloso\", venne realizzata una miniserie, composta da quattro episodi, per la TV con la regia di Enzo Tarquini ed interpretato da Pietro Biondi, Claudio Cassinelli, Vittorio Caprioli, Alessandro Haber e Mara Venier.\nIndice di leggibilit\u00e0 Flesch-Vacca.\nNel 1972 e nel 1986, assieme a Valerio Franchina, propone due varianti della Formula di Flesch per il calcolo della leggibilit\u00e0 di un testo in inglese, adattandolo alla lingua Italiana. Tale indice viene utilizzato anche all'interno di Microsoft Word.\nIl modo di calcolare questo indice \u00e8 il seguente:\ndove:\nLa leggibilit\u00e0 \u00e8 alta se formula_2 \u00e8 superiore a 60, media se fra 50 e 60, bassa sotto 50.\nNel 1972, Vacca e Valerio Franchina ne propongono un adattamento per la lingua italiana\nNel 1986, gli stessi autori ne propongono un'ulteriore modifica:\nSecondo esperimenti condotti dal Gruppo Universitario Linguistico-Pedagogico, la formulazione del 1972 risulta pi\u00f9 attendibile.\nOpere.\nSaggistica.\nSecondo Beppe Severgnini ha pubblicato, utilizzando lo pseudonimo \"Giacomo Elliot\", il manuale \"Parliamo itang'liano: ovvero, le 400 parole inglesi che deve sapere chi vuole fare carriera\", Rizzoli, 1977."}
{"id": "280521", "revid": "2083832", "url": "https://it.wikipedia.org/wiki?curid=280521", "title": "Nicoletta Romanoff", "text": "Biografia.\nLa famiglia.\nLa Romanoff \u00e8 secondogenita del penalista Giuseppe Consolo, gi\u00e0 parlamentare di AN e di Futuro e Libert\u00e0, e di Natalija Nikolaevna Romanoff (di cui Nicoletta ha utilizzato il cognome per farlo suo nome d'arte), a sua volta figlia di Nicola Romanovi\u010d Romanov, pretendente al trono russo fra il 1992 e il 2014. Quindi, attraverso sua madre, l'attrice \u00e8 diretta discendente degli zar Nicola I di Russia, Paolo I di Russia e della imperatrice Caterina II di Russia. Aveva un fratello, Enzo Manfredi, di due anni pi\u00f9 grande, morto suicida nel 1997.\nSi sposa giovane con il produttore cinematografico Federico Scardamaglia, da cui ha avuto due figli, Francesco (30 luglio 1999) e Gabriele (21 novembre 2000). Si separa nel 2004 e intraprende una storia con l'attore Giorgio Pasotti, il 19 gennaio 2010, nasce la figlia Maria; nel 2014 la coppia si \u00e8 separata. Nel giugno 2018, dalla relazione con il compagno Federico Alvera, iniziata nel 2014, ha avuto una figlia, Anna. Le nozze con Federico sono state celebrate a Bolgheri il 24 novembre 2019.\nCarriera.\nDopo aver frequentato il liceo linguistico, studia veterinaria a Parigi, dove fa anche esperienze come modella.\nRaggiunge la popolarit\u00e0 nel 2003 con il suo primo lavoro come attrice nel film di Gabriele Muccino \"Ricordati di me\", dove interpreta il ruolo di Valentina, una ragazza che vuole intraprendere la carriera di show girl. Grazie a questo film, sempre nel 2003, riceve al \"Taormina Film Fest\" il premio \"Guglielmo Biraghi\", dedicato alle giovani promesse dell'anno, e riceve una candidatura ai David di Donatello come miglior attrice non protagonista. Lo stesso anno \u00e8 protagonista di \"Affinit\u00e0 elettive\", un cortometraggio di 18 minuti, diretto sempre da Muccino per promuovere la Lancia Y.\nNel 2005 \u00e8 protagonista, insieme a Giorgio Pasotti, della miniserie tv in due puntate, trasmessa da Rai 2, \"Un anno a primavera\". Interpreta il ruolo di Angela, una ragazza che soffre di crisi di panico e forti stati d'ansia che le derivano dalla traumatica esperienza di un incidente automobilistico dove muore la madre.\nNel 2006 gira il film \"Cardiofitness\", prodotto da Rai Cinema e Palomar, diretto da Fabio Tagliavia e tratto dal libro omonimo dell'autrice torinese Alessandra Montrucchio. Il film esce nelle sale nel 2007.\nNell'autunno dello stesso anno gira il film tv sulla vita di Marco Pantani, \"Il Pirata - Marco Pantani\", in onda su Rai 1 il 5 febbraio 2007, in cui interpreta il ruolo di Christina, la fidanzata del ciclista.\nNella primavera del 2013 \u00e8 concorrente di \"Altrimenti ci arrabbiamo\", talent show di Rai 1, condotto da Milly Carlucci.\nParentele.\nLa sua trisnonna materna era la Principessa Milica del Montenegro, sorella della regina Elena del Montenegro (moglie del re Vittorio Emanuele III d'Italia). Pertanto Nicoletta \u00e8 una lontana cugina di Vittorio Emanuele di Savoia e di Emanuele Filiberto di Savoia.\nAttraverso sua nonna materna Sveva \u00e8 imparentata con la nobile famiglia toscana Della Gherardesca.\nInfine, il nonno del suo bisnonno era il Granduca Nicola di Russia, figlio dello zar Nicola I di Russia e della zarina Carlotta di Prussia. Nicoletta ha quindi legami di sangue con quasi tutte le casate reali d'Europa. In particolare, appare nella linea di successione al trono britannico al posto 1871 nel 2011, sebbene sia esclusa dai diritti, perch\u00e9 di famiglia non protestante."}
{"id": "280526", "revid": "1318658", "url": "https://it.wikipedia.org/wiki?curid=280526", "title": "Sottoclasse", "text": ""}
{"id": "280527", "revid": "77358", "url": "https://it.wikipedia.org/wiki?curid=280527", "title": "CIAgate", "text": ""}
{"id": "280534", "revid": "324026", "url": "https://it.wikipedia.org/wiki?curid=280534", "title": "Salem", "text": ""}
{"id": "280537", "revid": "436907", "url": "https://it.wikipedia.org/wiki?curid=280537", "title": "Spock's Beard", "text": "Gli Spock's Beard sono un gruppo musicale rock progressivo statunitense fondato negli anni novanta dai fratelli Neal e Alan Morse, e tuttora in attivit\u00e0. Sono considerati uno dei gruppi pi\u00f9 significativi della scena neoprogressive moderna, e molti loro lavori sono stati accolti dalla critica e dal pubblico come capolavori del genere. Il loro stile unisce riferimenti al rock progressivo sinfonico classico (Yes, Genesis, Emerson, Lake &amp; Palmer, King Crimson) e alcuni elementi progressive metal, combinati con melodie vocali polifoniche e un uso del contrappunto che a tratti ricordano i Gentle Giant.\nStoria del gruppo.\nAnni novanta.\nIl gruppo mosse i primi passi nel 1992 ed era inizialmente costituito dai soli fratelli Morse (Neal alla voce e alle tastiere, Alan alla chitarra elettrica). Alcune demo di questo periodo furono in seguito pubblicati nella raccolta \"From the Vault\" (1998), e uno dei primi brani scritti dai Morse, \"The Light\", sarebbe poi diventato la \"title track\" del loro album d'esordio.\nAi Morse si aggiunsero il batterista Nick D'Virgilio e il bassista John Ballard, quest'ultimo successivamente rimpiazzato da Dave Meros. Poco prima della pubblicazione dell'album di debutto si un\u00ec alla formazione anche il tastierista Ryo Okumoto, inizialmente come turnista e poi come membro ufficiale del gruppo.\nIl nome del gruppo (letteralmente \"la barba di Spock\") \u00e8 un riferimento all'episodio \"Specchio specchio\" della serie \"classica\" di \"Star Trek\", in cui l'Enterprise si trova catapultata in un universo parallelo (noto ai trekkie come universo dello specchio) in cui il primo ufficiale Spock ha la barba. Pare che Neal Morse, durante una festa, abbia detto ai suoi compagni: \"Wow, \u00e8 come se fossimo in un universo parallelo. \u00c8 come se Spock avesse la barba. Non sarebbe un nome divertente per un gruppo: Spock's Beard?\". Quando il gruppo si riun\u00ec per scegliere il proprio nome, venne stesa una lista di 92 possibilit\u00e0, e \"Spock's Beard\" venne aggiunto in fondo alla lista quasi per scherzo.\nIl loro primo album, \"The Light\", fu pubblicato nel 1995. Lo stile del gruppo apparve subito profondamente legato al rock progressivo classico, di cui ereditava molti stilemi: le composizioni articolate e complesse (il brano \"The Water\" \u00e8 una tradizionale suite di 23 minuti), alcuni elementi della strumentazione (come l'organo Hammond o il mellotron), le segnature ritmiche complesse e cos\u00ec via.\nPer il loro secondo lavoro, \"Beware of Darkness\" (1996), ebbero l'apporto dello stimato produttore Kevin Gilbert (Gilbert mor\u00ec quello stesso anno, e da allora la produzione degli album degli Spock's Beard fu sempre curata dal gruppo stesso). La \"title track\" di \"Beware of Darkness\", curiosamente, era una cover di un brano di George Harrison, rielaborato in chiave progressive.\nAd esso seguirono nel 1998 \"The Kindness of Strangers\" e l'anno successivo \"Day for Night\".\nAnni duemila.\nNel 2000 il gruppo pubblic\u00f2 \"V\", seguito due anni pi\u00f9 tardi da \"Snow\", imponente concept album doppio che racconta la storia di un guaritore albino che perde i propri poteri per riacquistarli attraverso l'avvicinamento a Dio. Dal punto di vista strutturale e musicale, l'album \u00e8 stato talvolta paragonato a \"The Lamb Lies Down on Broadway\" dei Genesis. Emergono in maniera evidente anche temi cristiani, che riflettono la conversione di Neal Morse, avvenuta proprio a cavallo di quegli anni. Proprio la scoperta del cristianesimo avrebbe portato Neal ad abbandonare il gruppo nell'ottobre 2002.\nMorse abbandon\u00f2 effettivamente pochi mesi dopo la pubblicazione di \"Snow\", per dedicarsi alla produzione di album solisti di genere rock cristiano. Il batterista D'Virgilio lo sostitu\u00ec alla voce, transizione che pu\u00f2 essere facilmente paragonata a quella avvenuta nei Genesis quando il batterista Phil Collins (subito dopo la pubblicazione di \"The Lamb\", come \"Snow\" un doppio album con struttura a concept) sostitu\u00ec Peter Gabriel. Similmente a Collins, D'Virgilio si occupa delle parti di batteria negli album successivi e il gruppo recluta Jimmy Keegan per i concerti.\nIl primo lavoro senza Neal Morse, \"Feel Euphoria\" 2003, sembr\u00f2 rappresentare un mutamento di stile in direzione pi\u00f9 apertamente progressive metal. Tuttavia, gli album successivi \"Octane\" (2005), \"Spock's Beard\" (2006) e \"X\" (2010) hanno mostrato un ritorno allo stile dei primi lavori, con meno elementi heavy metal e maggiori riferimenti al rock progressivo classico.\nAnni duemiladieci.\nNel novembre 2011 il cantante (ed ex-batterista) Nick D'Virgilio, dopo la mancata partecipazione ad alcuni concerti estivi della band (su tutti il set tenuto all'High Voltage Festival), rassegna le sue dimissioni dal gruppo per motivi personali. Gli Spock's Beard rendono noto che entreranno a far parte del gruppo in maniera stabile il turnista Jimmy Keegan alla batteria, gi\u00e0 turnista da nove anni, e il cantante Ted Leonard. Con questa nuova formazione il gruppo ha realizzato e pubblicato gli album \"Brief Nocturnes and Dreamless Sleep\" e \"The Oblivion Particle\", usciti tra il 2013 e il 2015.\nIl 14 settembre 2015 \u00e8 stata annunciata la raccolta \"The First Twenty Years\", contenente i brani pi\u00f9 rappresentativi della carriera del gruppo e l'inedito \"Falling for Forever\", che ha visto anche la partecipazione di Neal Morse (autore del brano) e Nick D'Virgilio.\nNeal Morse e Nick D'Virgilio si sono uniti nuovamente alla formazione attuale degli Spock's Beard nell'estate 2016 per l'esecuzione integrale del sesto album \"Snow\" avvenuta al festival \"Night of the Prog\" in Germania. Tale performance si \u00e8 replicata in occasione dell'annuale \"Morsefest\" a Nashville, il cui concerto \u00e8 stato registrato e in seguito pubblicato nel 2017 con il titolo \"Snow Live\".\nIl 12 ottobre 2016 Keegan ha abbandonato il gruppo per dedicarsi al suo progetto da solista. Al suo posto gli Spock's Beard hanno quindi chiamato l'ex batterista Nick D'Virgilio per le registrazioni del tredicesimo album, uscito nel 2018 sotto il titolo di \"Noise Floor\"."}
{"id": "280538", "revid": "2175", "url": "https://it.wikipedia.org/wiki?curid=280538", "title": "Euskadi", "text": ""}
{"id": "280539", "revid": "599013", "url": "https://it.wikipedia.org/wiki?curid=280539", "title": "H\u00e9lio Castroneves", "text": "Ha vinto per quattro volte la 500 Miglia di Indianapolis (nel 2001, 2002, 2009 e 2021) e si \u00e8 classificato secondo nelle edizioni 2003, 2014 e 2017"}
{"id": "280543", "revid": "782150", "url": "https://it.wikipedia.org/wiki?curid=280543", "title": "Hyracotherium leporinum", "text": "L'iracoterio (Hyracotherium leporinum) \u00e8 un mammifero erbivoro estinto, appartenente ai perissodattili. Visse nell'Eocene inferiore (circa 52 milioni di anni fa) e i suoi resti fossili sono stati ritrovati in Europa. \u00c8 stato per lungo tempo considerato il pi\u00f9 antico cavallo. \nDescrizione.\nQuesto animale era lungo in media 60 centimetri e alto circa 20 centimetri al garrese. Il peso doveva aggirarsi intorno ai 20 chilogrammi. Possedeva quattro dita munite di zoccoli nelle zampe anteriori, mentre quelle posteriori erano dotate di tre dita. Ogni dito possedeva un cuscinetto carnoso nella parte inferiore, simile a quello dei cani. Il cranio era dotato di un muso corto, mentre le orbite erano posizionate all'incirca alla met\u00e0 del cranio. Era inoltre presente un corto diastema (uno spazio tra i denti anteriori e i denti della regione delle guance). Il cranio era piuttosto lungo, con 44 denti a corona bassa. Nonostante le caratteristiche primitive, i denti di \"Hyracotherium\" possedevano gi\u00e0 gli abbozzi delle caratteristiche creste sui molari, tipiche dei cavalli odierni. \nScoperta e classificazione.\nIl primo fossile identificato come appartenente a questo genere (l'olotipo BMNH M16336, fu ritrovato nei dirupi di Studd Hill, nei pressi di Herne Bay (Kent, Inghilterra), e venne descritto dal paleontologo Richard Owen in un articolo letto presso la Geological Society di Londra il 18 dicembre 1839. Owen descrisse i resti come \"un piccolo cranio parziale, della taglia di quello di una lepre\". Lo studioso identific\u00f2 i fossili come appartenenti all'ordine dei Pachydermata, con denti simili a quelli del genere \"Choeropotamus\". Secondo Owen, la forma generale del cranio presentava caratteri intermedi \"tra quelli di un maiale e quelli di un irace, anche se la grande taglia dell'occhio deve aver dato all'animale vivente la fisionomia simile a quella di un roditore\". A causa della presunta somiglianza con gli iraci, Owen propose il nome di \"Hyracotherium\". La sua descrizione formale venne pubblicata nel 1841. \nNel 1876, in America, Othniel Charles Marsh rinvenne uno scheletro completo, che attribu\u00ec a un nuovo genere, \"Eohippus \"(ovvero \"cavallo dell'aurora\"). Le similitudini tra questo animale e l\"'Hyracotherium\" di Owen non passarono inosservate, e vennero formalmente ufficializzate nel 1932 in un articolo di Clive Forster Cooper. La specie tipo, \"Eohippus angustidens\", venne quindi riclassificata come \"Hyracotherium angustidens\"; \"Hyracotherium \"venne quindi riconosciuto a tutti gli effetti come il pi\u00f9 antico equide. Molti altri equidi nordamericani primitivi vennero in seguito attribuiti al genere \"Hyracotherium\". Ricerche pi\u00f9 recenti (Froehlich, 2002) hanno indicato tuttavia che queste sinonimie non sarebbero corrette. Il genere \"Hyracotherium\", infatti, sarebbe monotipico (con la sola specie originaria, \"H. leporinum\") e non sarebbe nemmeno un vero e proprio equide, ma uno dei primi rappresentanti di un lignaggio affine, noto come paleoteridi (Froehlich, 2002). I primi rappresentanti degli equidi veri e propri vanno ricercati tra animali simili, come \"Pliolophus\". Lo studio di Froehlich, inoltre, re-istituiva numerosi generi, considerati viva via pi\u00f9 evoluti sulla linea evolutiva degli equidi, come \"Xenicohippus\", \"Pliolophus\", \"Protorohippus \"e, ovviamente, \"Eohippus\". Altri generi, come \"Systemodon \"e lo stesso \"Hyracotherium\", sono stati considerati appartenenti ad altre linee evolutive di perissodattili.\nPaleobiologia.\nSi suppone che \"Hyracotherium \"fosse un erbivoro brucatore, che si cibava principalmente di foglie soffici, frutti e noci (Solounias e Semprebon, 2002).\nCuriosit\u00e0.\nNei testi scolastici e nei libri divulgativi, l\"'Hyracotherium\" \u00e8 generalmente descritto come un animale \"della taglia di un piccolo fox terrier\". Questa inusuale analogia, ripetuta pi\u00f9 volte, \u00e8 stata ritenuta cos\u00ec curiosa che Stephen Jay Gould scrisse un saggio su di essa (\"The Case of the Creeping Fox Terrier Clone\" [\"Il caso del clone inquietante di Fox Terrier\"]) nel quale discute il problema del plagio nei libri di testo."}
{"id": "280544", "revid": "767487", "url": "https://it.wikipedia.org/wiki?curid=280544", "title": "Eohippus angustidens", "text": "L'eoippo (Eohippus angustidens) \u00e8 un mammifero erbivoro estinto, appartenente ai perissodattili. Visse nell'Eocene inferiore (circa 50 milioni di anni fa) e i suoi resti fossili sono stati ritrovati in Nordamerica. \u00c8 considerato uno degli equidi pi\u00f9 antichi. \nDescrizione.\nQuesto animale era alto meno di mezzo metro e non assomigliava molto a un cavallo: il dorso era arcuato, il muso era breve, le zampe erano corte, la coda ancora lunga. La dentatura era adattata a brucare foglie. Le zampe erano flessibili ed erano strutturate in modo tale da poter essere ruotate: tutte le ossa erano presenti e separate fra loro. La zampa anteriore era dotata di quattro dita, mentre quella posteriore ne possedeva tre. \"Eohippus \"era un animale digitigrado, con piccoli zoccoli sulle falangi terminali delle dita. I denti erano a corona bassa; il quarto premolare e il terzo molare possedevano le cuspidi collegate da basse creste.\nClassificazione.\nNel 1876, in Nordamerica, Othniel Charles Marsh rinvenne uno scheletro completo di un piccolo mammifero, che attribu\u00ec a un nuovo genere e a una nuova specie, Eohippus validus (ovvero \"cavallo dell'aurora\").\nL'anno precedente, Edward Drinker Cope aveva descritto alcuni resti fossili di un altro mammifero, che aveva attribuito a un genere gi\u00e0 conosciuto in precedenza in Europa, \"Hyracotherium\", Quest'ultimo era stato descritto nel 1841 da Richard Owen sulla base di fossili incompleti ritrovati in Inghilterra. Cope istitu\u00ec una nuova specie per la forma americana, Hyracotherium angustidens. Successivamente, le similitudini tra \"Eohippus \"e l\"'Hyracotherium \"di Owen non passarono inosservate, e vennero formalmente ufficializzate nel 1932 in un articolo di Clive Forster Cooper. La specie \"Eohippus angustidens \"venne quindi riclassificata come \"Hyracotherium angustidens\". Molti altri equidi nordamericani primitivi vennero in seguito attribuiti al genere \"Hyracotherium\". \nRicerche pi\u00f9 recenti (Froehlich, 2002) hanno indicato tuttavia che queste sinonimie non sarebbero corrette. Il genere \"Hyracotherium\", infatti, sarebbe monotipico (con la sola specie originaria, \"H. leporinum\" dell'Europa) e non sarebbe nemmeno un vero e proprio equide, ma uno dei primi rappresentanti di un lignaggio affine, noto come paleoteridi (Froehlich, 2002). I primi rappresentanti degli equidi veri e propri vanno ricercati tra animali simili, come \"Pliolophus\". Lo studio di Froehlich, inoltre, re-istituiva numerosi generi, considerati viva via pi\u00f9 evoluti sulla linea evolutiva degli equidi, come \"Xenicohippus\", \"Pliolophus\", \"Protorohippus \"e, ovviamente, \"Eohippus\". Altri generi, come \"Systemodon \"e lo stesso \"Hyracotherium\", sono stati considerati appartenenti ad altre linee evolutive di perissodattili. La specie \"Eohippus validus\", nel frattempo, era stata riconosciuta identica alla specie descritta da Cope, \"Hyracotherium angustidens\": il risultato di questa complessa classificazione fu che la specie tipo di questo animale venne denominata \"Eohippus angustidens\".\nCuriosit\u00e0.\nNei testi scolastici e nei libri divulgativi, \"Eohippus \"\u00e8 generalmente descritto come un animale \"della taglia di un piccolo fox terrier\". Questa inusuale analogia, ripetuta pi\u00f9 volte, \u00e8 stata ritenuta cos\u00ec curiosa che Stephen Jay Gould scrisse un saggio su di essa (\"The Case of the Creeping Fox Terrier Clone\" [Il caso del clone strisciante di Fox Terrier]) nel quale discute il problema del plagio nei libri di testo."}
{"id": "280547", "revid": "2208340", "url": "https://it.wikipedia.org/wiki?curid=280547", "title": "Buddhismo Vajray\u0101na", "text": "L'espressione Buddhismo Vajray\u0101na \u00e8 traducibile in italiano come Buddhismo del veicolo adamantino o Buddhismo del veicolo del diamante.\nIl termine \"Vajray\u0101na\" \u00e8 reso in:\nNelle lingue estremo orientali \u00e8 pi\u00f9 comunemente indicato con un termine che ne sottolinea gli insegnamenti \"segreti\" ovvero come Buddhismo esoterico quindi reso in:\nAltro modo di indicare questo tipo di buddhismo \u00e8 il termine Mantray\u0101na (\"Veicolo dei Mantra segreti\", tib. \"sngags kyi theg pa\", cin. \u5bc6\u5492\u4e58 \"m\u00eczh\u00f2u ch\u00e9ng\", giapp. \"mitsuju j\u014d\") o anche Tantray\u0101na (\"Veicolo dei Tantra\") con il suo recente corrispettivo di Buddhismo tantrico.\nPer Buddhismo Vajray\u0101na si intende quindi quell'insieme di scuole, dottrine e lignaggi propri del Buddhismo Mah\u0101y\u0101na che accolgono ulteriori insegnamenti e mezzi abili (sanscrito \"up\u0101ya\") che, a detta di questo tipo di buddhismo, consentirebbero un rapido ingresso nella conoscenza o saggezza ultima (sanscrito \"praj\u00f1\u0101\") e raggiungere l'\"illuminazione\" anche in questa stessa vita.\nIl termine sanscrito \"vajra\" (lett. diamante o folgore) richiamato nel nome di questo buddhismo, indica l'infrangibilit\u00e0, l'immutabilit\u00e0 e l'autenticit\u00e0 della Verit\u00e0 ultima. Corrisponde anche alla vacuit\u00e0 e quindi alla vera essenza di tutti gli esseri e dell'intera realt\u00e0. La trasparenza del diamante indica anche che la mente illuminata \u00e8 \"chiara\", \"limpida\" e vuota (trasparente).\nLa tradizione indiana e tibetana di questo buddhismo lo indica come terzo veicolo (\"yana\" ovvero ci\u00f2 che \"conduce\" verso l'\"illuminazione\") dopo l'H\u012bnay\u0101na e il Mah\u0101y\u0101na, considerandolo come sviluppo del Mah\u0101y\u0101na.\nIl Buddhismo Vajray\u0101na \u00e8 oggi presente in Bhutan, Mongolia, Giappone, India e Tibet, oltre che essere presente in numerose nazioni occidentali.\nOrigini e sviluppo.\nSecondo la storiografia contemporanea il Buddhismo Vajray\u0101na compare in India nel VI-VII secolo d.C. Esso consisterebbe in un sincretismo tra alcune dottrine induiste denominate tantrismo, fondate anche su credenze popolari sciamaniche, con il Buddhismo Mah\u0101y\u0101na. I suoi testi fondamentali, denominati \"Tantra\", sono databili intorno a quel periodo. Se questi testi si fondano o meno su tradizioni orali precedenti \u00e8 argomento ancora oggi controverso e discusso.\nSecondo la tradizione Vajray\u0101na, invece, le proprie dottrine sono assolutamente ortodosse e hanno origine, tra gli altri, dallo stesso Buddha \u015a\u0101kyamuni.\nSecondo tale tradizione il Buddhismo Vajray\u0101na \u00e8 la forma di Buddhismo sviluppatasi a partire da quello che \u00e8 stato definito il \"Quarto giro della ruota del Dharma\" da parte, tra gli altri, del Buddha \u015aakyamuni alla classe di discepoli aventi i requisiti necessari e comunque spiritualmente pi\u00f9 maturi.\nIn accordo con tale tradizione, l'assemblea di coloro che apprendevano i Tantra dal Buddha era composta in gran parte da esseri non umani come i Deva o i Bodhisattva trascendenti.\nCos\u00ec la \"Storia\" sacra del Vajray\u0101na narra che ad un anno dall'Illuminazione lo \u015a\u0101kyamuni espose sul G\u1e5bdhrak\u016b\u1e6daparvata (Picco dell'avvoltoio, montagna esistente in India situata nei pressi di Rajgir, nello stato indiano del Bihar), lo \"\u015aatas\u0101hasrik\u0101praj\u00f1\u0101-p\u0101ramit\u0101s\u016btra\" (Sutra della perfezione della saggezza in centomila stanze) mentre contemporaneamente assumeva la forma di K\u0101lacakra a Dh\u0101nyaka\u1e6daka (nell'Andhra Pradesh, India meridionale) per insegnare dentro uno stupa apparso improvvisamente il \"K\u0101lacakratantra\" al re Sucandra (a sua volta emanazione di Vajrap\u0101\u1e47i) re di \u015aambhala. Peraltro \u00e8 opinione dei seguaci del Buddhismo Vajray\u0101na che sia impossibile comprendere la genesi di questo Buddhismo partendo dalle ordinarie concezioni spazio-temporali.\nPer gli storici contemporanei questa narrazione \u00e8 puramente mitica essendo, a loro detta, il \"K\u0101lacakratantra\" uno dei testi pi\u00f9 tardi del Buddhismo Vajray\u0101na, risalente non prima del X secolo. Nel parere degli studiosi contemporanei il Buddhismo Vajrayana si form\u00f2 sul tronco del Buddhismo Mah\u0101y\u0101na, anche se insegnamenti tantrici possono essere ascritti ad alcuni secoli precedenti da quelli finora identificati.\nDal punto di vista storico possiamo affermare con certezza l'esistenza del Buddhismo Vajray\u0101na a partire dal VII secolo quando \u00e8 accertata la presenza in Cina di maestri tantrici come \u015aubhakarasi\u1e41ha (a Chang'an nel 716) e Vajrabodhi (a Luoyang nel 720). La presenza di elementi tantrici possono essere comunque riscontrate nelle parti, risalenti al IV secolo circa, di alcuni sutra mah\u0101y\u0101na (\"Sutra del Loto\", \"Vimalak\u012brti Nirde\u015ba s\u016btra\"); un primo testo tantrico potrebbe essere il \"Mah\u0101m\u0101yur\u012b\" risalente al III secolo d.C. La presenza di elementi tantrici pu\u00f2 essere tuttavia riscontrata anche in testi appartenenti al Buddhismo dei Nik\u0101ya. Le congetture storiche sulla nascita del Buddhismo Vajray\u0101na ci dicono della possibilit\u00e0 della presenza di maestri itineranti detti \"siddha\" (ovvero detentori del potere sacro denominato \"siddhi\"), iconoclasti e critici nei confronti del Buddhismo Mah\u0101y\u0101na tradizionale in quanto considerato troppo intellettuale - e successivamente indicato come \"P\u0101ramitay\u0101na\" (Veicolo della Perfezione) -, i quali crearono circoli segreti per trasmettere dottrine e pratiche esoteriche atte a far realizzare rapidamente l'Illuminazione. Il progressivo sviluppo di questi circoli permise nei secoli successivi l'istituzionalizzazione di questo \"nuovo\" buddhismo e il suo ingresso nei monasteri. Cos\u00ec, nel VII secolo, il monaco buddhista vajray\u0101na viveva insieme ai confratelli appartenenti ad altri buddhismi, veniva ordinato seguendo il \"vinaya\" del Buddhismo dei Nik\u0101ya, seguiva i precetti del Buddhismo Mah\u0101y\u0101na ma praticava le tecniche Vajray\u0101na.\nI testi.\nI testi tantrici del Buddhismo Vajray\u0101na sono presenti nei canoni buddhisti cinese e tibetano.\nLe dottrine.\nIl Buddhismo Vajray\u0101na \u00e8, secondo le proprie credenze, uno sviluppo del Buddhismo Mah\u0101y\u0101na. Non si pu\u00f2 entrare nel Vajray\u0101na senza aver prima compreso profondamente le dottrine del Mah\u0101y\u0101na come la dottrina dello \"\u015b\u016bnyat\u0101\", della compassione (\"karu\u1e47\u0101\"), della \"bodhicitta\" e della natura di Buddha compresa in ogni essere senziente. Secondo aspetto fondamentale del Vajray\u0101na \u00e8 che esso pu\u00f2 essere appreso solo per mezzo di una guida, di un maestro (sanscrito: \"guru\", tibetano: \"bla-ma\" o \"lama\", giapp. \u5e2b \"shi\").\nCi\u00f2 premesso questo \"veicolo\" buddhista si fonda sul termine \"tantra\" che significa \"continuit\u00e0\". Questo termine designa l'autentica natura che soggiace all'intera realt\u00e0 sia essa relativa al \"sa\u1e43s\u0101ra\" o allo stesso \"nirv\u0101\u1e47a\". Questa natura corrisponde alla vacuit\u00e0. Quando la vacuit\u00e0 si manifesta, si manifesta attraverso l'illusione dell'esistere (\"m\u0101y\u0101j\u0101la\" tib. \"sgyu-'phrul dra-ba\"). Quando si riconosce la vacuit\u00e0 che soggiace ai fenomeni si diviene illuminati. Il \"tantra\" \u00e8 la via che conduce a questa consapevolezza. Il termine \"tantra\" non riguarda quindi solo i testi, ma anche le relative dottrine. Il \"veicolo\" buddhista che trasmette le dottrine dei \"tantra\" viene denominato Vajray\u0101na.\nIl Vajray\u0101na, a detta dei suoi seguaci, si distingue dal Mahay\u0101na perch\u00e9 a differenza di questo \"veicolo\" persegue il principio del \"Frutto\" (sans. \"phala\", tib. \" 'bras-bu\", giapp. \u679c \"ka\") e non delle \"Cause\" (sans. \"hetu\", tib. \"rgyu\", giapp. \u56e0 \"in\"). Secondo il Vajray\u0101na, infatti, il Buddhismo Mahay\u0101na (indicato anche come \"P\u0101ramitay\u0101na\", Veicolo delle Perfezioni, o \"S\u016btray\u0101na\", Veicolo dei S\u016btra) persegue, per mezzo della meditazione e dello studio dei \"sutra\", un cammino di perfezionamento attraverso la rinuncia delle condotte negative accumulando meriti e saggezza per realizzare il Frutto del corpo assoluto (\"Dharmak\u0101ya\") e quello dei corpi formali (\"r\u016bpak\u0101ya\"). Per il Mahay\u0101na, quindi, il cammino percorso \u00e8 la \"causa\" dell'illuminazione.\nIl Vajray\u0101na, invece, persegue il principio del \"Frutto\" ovvero per tramite dei \"mezzi abili\" rappresentati dai \"tantra\" questo veicolo conduce alla purificazione del corpo e di ci\u00f2 che lo circonda (\"Tantra\" inferiori o esterni: \"Kriy\u0101 Tantra\", \"Cary\u0101 Tantra\" e \"Yoga Tantra\") e a trasformare la dimensione \"impura\" in \"pura\" (\"Tantra\" superiori o interni: \"Anuttarayoga Tantra\").\nQuesto percorso della Via del diamante pu\u00f2 essere intrapreso, secondo questa tradizione buddhista, solo attraverso delle iniziazioni (sans. \"abhi\u1e63eka\", tib. \"dbang bskur ba\", giapp. \u704c\u9802 \"kanj\u014d\") conferite da un maestro di \"vajra\" (\"vajr\u0101carya\"). A seguito di ci\u00f2 il discepolo riceve degli insegnamenti orali (sans. \"\u0101gama\", tib. \"lung\", giapp. \u963f\u542b \"agon\") ovvero dei testi da studiare e delle istruzioni. Per realizzare la \"pura visione\" della Realt\u00e0, il discepolo del Vajray\u0101na applica il metodo del \"s\u0101dhana\" (strumento per la realizzazione) che raccoglie varie tecniche:\nPer tramite di questi \"mezzi abili\" uniti alla consapevolezza della vacuit\u00e0 e della purezza di tutto il Reale, il discepolo consegue il \"Frutto\" che consiste nel completo stato di buddhit\u00e0. Tale frutto pu\u00f2 essere conseguito in pi\u00f9 rinascite (via dei \"Tantra\" inferiori) o in una sola vita (via dei \"Tantra\" superiori).\nIl Vajray\u0101na di tradizione cinese e il Vajray\u0101na di tradizione tibetana.\nDalla fase di compilazione della classe di scritti dello Yogatantra (VIII secolo) si pass\u00f2 alla classe degli Anuttarayogatantra (X secolo circa), o Tantra dello Yoga superiore.\nIl Buddhismo Vajrayana fior\u00ec principalmente in India, dove per\u00f2 si estinse insieme alle altre scuole buddhiste attorno al XIII secolo, ma si diffuse a Giava come testimoniano i cicli scultorei di Borobudur, in Cina, in Giappone nella scuola Shingon, in Asia Centrale e solo in seguito in Tibet.\nIn accordo a diversi Maestri si parla di due, tre o quattro classi di Tantra e questa ultima suddivisione \u00e8 stata portata avanti dal Maestro Nagarjuna il quale era un praticante nonch\u00e9 detentore del Ghuyasamajatantra, (un Tantra madre? Verificare).\nLe quattro classi di Tantra sono il Kriyatantra, il Caryatantra, lo Yogatantra e l'Anuttarayogatantra o Yogatantra insorpassabile.\nNel sistema Nyingmapa le prime tre classi di Tantra vengono definite \"esterne\" e comprendono solo lo \"Stadio di Generazione\", Utpattikrama in sanscrito e Kye Rim in tibetano mentre l'Anuttarayogatantra \u00e8 uno dei tre Tantra interni e in esso vi sono entrambi gli Stadi di Generazione (come Divinit\u00e0) e Completamento con la pratica di controllo e assorbimento dei Venti, dei Canali e delle Gocce, Prana, nadi e Bindu, in tib. rTsa, Lung e Thigle.\nNel sistema Ningmapa del Buddhismo Tibetano vi sono due ulteriori classi di Tantra, l'Anuyoga e l'Atiyoga; l'Anuyoga corrisponde unicamente allo Stadio di Completamento mentre l'Atiyoga corrisponde al risultato stesso della pratica: il risultato, il Dharmak\u0101ya non-nato, \u00e8 il principale oggetto di meditazione per il praticante ed \u00e8 esattamente la Natura di Buddha, la Tathagatagarbha.\nDimorando senza elaborazioni mentali dualistiche nello stato naturale della mante, Thamal Gyi Shepa in tib., non vi \u00e8 la necessit\u00e0 di purificare (le oscurazioni) n\u00e9 di accumulare (le positivit\u00e0); il risultato \u00e8 il sentiero stesso siccome viene presa come sentiero la stessa Tathagatagarbha; accumulazioni e purificazione avvengono aumaticamente con il focalizzaarsi sulla Natura di Buddha ed \u00e8 possibile \"saltare\" (ing.: skip) Sentieri e Bhumi e ottenere il risultato definitivo ed irreversibile in un breve periodo di tempo.\nIl Mahayoga, primo dei tantra Interni in accordo al Lignaggio che deriva dal Maestro Prahevajra (Tib.: Garab Dorje) che per primo diffuse gli Insegnamenti del Maha Ati Yoga (Tib.: Dzok Chen) si suddivide in Tantra Padre, Tantra Madre e Tantra Non-duale.\nNel Tantra Padre viene posta pi\u00f9 attenzione alle Pratiche relative al Metodo e alle Pratiche di Nadi Prana e Bindu mentre nei Tantra Madre si d\u00e0 pi\u00f9 attenzione alla Chiara Luce e nei Tantra non-duali enytrambi questi aspetti vengono praticati simultaneamente.\nYidam dei Tantra Padre \u00e8 per esempio (devo riguardare), dei Tantra Madre Heruka Chakrasamvara e dei Tantra non-duali Kalachakra e Hevajra.\nUtpattikrama, lo Stadio di Generazione e Sampannakrama, lo Stadio di Completamento sono il cuore stesso del Mantrayana ma vi sono pratiche che prescindono dai due Stadi come la Mahamudra essenziale e il Maha Ati Yoga che, sebbene possano fare temporaneo uso dei due stadi in definitiva dono indipendenti e non sono Veicoli graduali come i Tantra esterni e il Mahayoga che \u00e8 l'equivalente dell'Anuttarayogatantra.\nL'Anuyoga \u00e8 caratterizzato da una visualizzazione istantanea del Mandala e delle Divinit\u00e0 e dai praticanti dell'Anuttarayogatantra \u00e8 spesso equiparato allo Stadio di Completamento, scr. Sampannakrama.\nL'Atiyoga \u00e8 caratterizzato dall'Autoliberazione nel Dharmadhatu, il riconoscimento immediato del Dharmak\u0101ya e consiste nel dimorare nella propria Natura di Buddha, Sugatagarbha e, in questo modo il risultato della Buddhit\u00e0 \u00e8 realizzato nella maniera pi\u00f9 rapida come nel caso della meditazione di Mahamudra che discende dal Buddha Vajradhara e dai Mahasiddha dell'India come Saraha, Maitripa, Kukkuripa, Tilopa, Naropa, Virupa.\nIn accordo ad alcuni il Vajrayana \u00e8 la forma di Buddhismo diffusa in Tibet tanto che spesso per Buddhismo \"Vajrayana\" ci si riferisce al Buddhismo Tibetano, sebbene non si tratti dell'unica forma di Buddhismo praticata in Tibet e che in passato si sia diffusa anche in altri paesi dell'Asia.\nLa forma di Buddhismo presente in Tibet racchiude puramente lo \u015aravakayana, il Bodhisattvayana e il Tantrayana ma essi vengono insegnati separatamente a seconda delle necessit\u00e0 individuali di ogni praticante quindi definire il Buddhismo Tibetano come essere unicamente Vajrayana \u00e8 errato sebbene degli elementi del Vajrayana siano presenti un po' in tutte le pratiche Buddhiste praticate in Tibet e in zone Himalayane limitrofe.\nAl di fuori dell'area culturale del Tibet (cio\u00e8 nel Sikkim, Ladakh, Bhutan, Qinghai, Mongolia, Calmucchia, Buriazia e aree del Nepal, dello Yunnan, del Gansu, del Sichuan), il buddhismo Vajrayana si \u00e8 sviluppato in Giappone (scuola Shingon) e sta avendo un notevole sviluppo nei paesi occidentali attraverso la diffusione delle Quattro Tradizioni Principali, Kagyu, Nyingma, Sakya e Gelug del Buddhismo tibetano."}
{"id": "280548", "revid": "1632387", "url": "https://it.wikipedia.org/wiki?curid=280548", "title": "Parola macedonia", "text": "Una parola macedonia, detta anche portmanteau, mashup, neologismo sincratico o composto aplologico, \u00e8 un neologismo formato dalla fusione (sincrasi o aplologia) di due parole diverse, che il pi\u00f9 delle volte hanno un segmento (fonema o lettera) in comune. Pu\u00f2 essere considerata una sottocategoria o estensione dell'acronimo.\nUtilizzo dell'espressione.\nIn Italia.\nIn Italia l'espressione \"parola macedonia\" fu coniata dal linguista e lessicografo Bruno Migliorini. Una notevole influenza nella diffusione di queste parole composte viene da analoghe parole straniere, soprattutto angloamericane, come il termine \"stagflazione\", coniato nel periodo della crisi economica degli anni settanta del Novecento, da \"stagnazione\", 'stasi dell'attivit\u00e0 economica', e \"inflazione\".\nUno dei linguaggi che usa maggiormente questo tipo di parole \u00e8 il linguaggio della pubblicit\u00e0: si pensi a parole come \"emotica\", \"ultimoda\", \"digestimola\", \"intellighiotti\", \"scioglievolezza\", \"biscocremosit\u00e0\" o \"morbistenza\" dove le parole s'inseriscono una nell'altra a formare un incastro e, con la loro stravaganza, suscitano la curiosit\u00e0 del pubblico e quindi l'interesse per un nuovo prodotto.\nNel mondo.\nL'espressione nella lingua inglese \"portmanteau\" si deve a Lewis Carroll e appare per la prima volta nei dialoghi fra Alice e Humpty Dumpty in \"Attraverso lo specchio e quel che Alice vi trov\u00f2\". Derivato dal francese \"porte-manteau\" (oggi in disuso nell'accezione linguistica ma comune nel senso di attaccapanni), si riferiva a una grande valigia da viaggio con due scompartimenti. Stesso significato hanno la forma francese \"mot-valise\" e quella tedesca \"Kofferwort\" (\"parola-valigia\").\nEsempi.\nIl termine \"smog\" \u00e8 nato, in lingua inglese, come contrazione di \"smoke\" (fumo) e \"fog\" (nebbia), cos\u00ec come \"brunch\" \u00e8 la contrazione di \"breakfast\" (colazione) e \"lunch\" (pranzo), o \"bromance\", contrazione di \"brother\" e \"romance\".\nCome esempi italiani di parole macedonia entrate nell'uso comune si possono citare \"cartolibreria\", \"furgonoleggio\", \"cantautore\", \"musicassetta\" o \"videofonino\".\nIn russo un esempio \u00e8 \u0422\u0435\u0442\u0440\u0438\u0441 (Tetris), sincrasi di \u0442\u0435\u0442\u0440\u0430\u043c\u0438\u043d\u043e (tetramino) e \u0442\u0435\u043d\u043d\u0438\u0441 (tennis)."}
{"id": "280550", "revid": "767487", "url": "https://it.wikipedia.org/wiki?curid=280550", "title": "La commare secca", "text": " \nLa commare secca \u00e8 un film del 1962, diretto da Bernardo Bertolucci, all'esordio nella regia, tratto da un soggetto di Pier Paolo Pasolini.\nPresentato alla 23\u00aa edizione della Mostra di Venezia, dove ha diviso la platea in entusiasti e detrattori, il titolo si riferisce alla morte, come definita in un sonetto di Gioachino Belli citato nell'inquadratura finale del film: \u00ab\"... e gi\u00e0 la Commaraccia secca de strada Giulia arza er rampino\"\u00bb.\nTrama.\nRoma. Sul greto del fiume Tevere viene ritrovato il cadavere di una prostituta assassinata. La polizia interroga gli uomini che sono stati visti la sera del delitto nel parco in cui la donna esercitava il mestiere e ognuno racconta la propria verit\u00e0 su come ha trascorso quella giornata per poi ritrovarsi la sera in quel luogo.\nUn ragazzo soprannominato \"Canticchia\" sostiene di essere passato per il parco di ritorno da un incontro per un posto di lavoro: in realt\u00e0 quel pomeriggio si \u00e8 dedicato, con due compari, all'abituale attivit\u00e0 di ladruncolo di coppiette impegnate ad amoreggiare, ma ha rischiato di essere malmenato da una potenziale vittima che l'ha colto sul fatto. \"Il Califfo\", ben conosciuto dalle forze dell'ordine per i suoi precedenti criminali, sostiene di aver messo la testa a posto e di aver trascorso tranquillamente la giornata in compagnia della fidanzata: in realt\u00e0 viene mantenuto dalla donna, che fa la strozzina, e quel giorno durante il giro di riscossioni i due hanno avuto un furioso litigio.\nIl giovane soldato meridionale Teodoro ha girovagato tutto il giorno per la grande citt\u00e0 e, sedutosi su una panchina nel parco per riposare, si \u00e8 semplicemente addormentato, senza rendersi conto di quanto accadeva attorno a lui. L'eccentrico Natalino sfugge alle domande e accusa due ragazzi visti nel parco, Francolicchio e Pipito. I due hanno trascorso la giornata in compagnia di un paio di coetanee e si sono accordati per vedersi con loro anche il giorno successivo per pranzare insieme, ma non hanno i soldi per acquistare quanto hanno promesso di procurare per il pranzo, e perci\u00f2 la sera, nel parco, si lasciano abbordare da un omosessuale e, una volta appartati insieme a lui, lo derubano.\nSolo uno dei due ragazzi pu\u00f2 per\u00f2 raccontare quanto \u00e8 successo perch\u00e9, quando la polizia si \u00e8 presentata nella loro borgata per prelevarli per raccogliere la loro testimonianza, sono istintivamente fuggiti, convinti di essere ricercati per quel furto, e uno dei due \u00e8 annegato nel fiume. Infine, \u00e8 proprio la vittima del furto a rivelarsi fondamentale per risolvere l'indagine, perch\u00e9 \u00e8 stato testimone oculare dell'omicidio, e riconosce in Natalino l'assassino.\nColonna sonora.\nLa colonna sonora del film contiene le canzoni \"Addio Addio,\" cantata da Claudio Villa, e \"Come nasce un amore\", cantata da Nico Fidenco.\nCritica.\nPer il \"Dizionario Mereghetti\" il film \u00e8 un esercizio di stile \u00abappesantito da una preziosit\u00e0 di racconto [...] e uno sguardo liricheggiante che deve troppo alla volont\u00e0 di fare un cinema d'autore\u00bb.\nIl \"Dizionario Morandini\" riassume il film come \u00abgusto, fantasia e due momenti di poesia\u00bb."}
{"id": "280555", "revid": "380654", "url": "https://it.wikipedia.org/wiki?curid=280555", "title": "Django (film 1966)", "text": "Django \u00e8 un film del 1966 diretto da Sergio Corbucci.\nAll'uscita nelle sale fu visto come uno dei film pi\u00f9 violenti mai prodotti fino ad allora. Proprio la violenza, la crudelt\u00e0 e il cinismo messi in mostra contribuirono al suo grande successo e a renderlo una pietra miliare del western all'italiana.\n\"Django\" fu l'affermazione di Sergio Corbucci come regista di successo e rese Franco Nero uno degli interpreti pi\u00f9 noti a livello internazionale del genere spaghetti western. La scena iniziale, in cui Django cammina trascinandosi dietro una cassa da morto, \u00e8 diventata l'etichetta del film e del personaggio.\nTrama.\nSud degli Stati Uniti, al confine col Messico, finita la guerra di secessione: Django \u00e8 un reduce nordista che cammina con una sella in spalla e trascinando una cassa da morto.\nArrivato nei pressi di un ponte che permette di superare le sabbie mobili, da lontano osserva quattro messicani che frustano una donna, Maria, incolpandola di aver cercato di fuggire. Altri cinque uomini, con dei fazzoletti rossi al collo, intervengono uccidendo i messicani. Ma anche loro sono intenzionati a uccidere la donna, che odiano in quanto messicano-statunitense. Sul punto di essere bruciata viva, Maria viene salvata da Django che elimina i cinque, dimostrando grande rapidit\u00e0 e precisione nell'uso della pistola.\nDjango e Maria raggiungono il saloon del paese pi\u00f9 vicino, una citt\u00e0 quasi fantasma le cui strade sono ricoperte di fango. Nel locale uniche ospiti sono un gruppo di prostitute, di cui anche Maria tempo addietro faceva parte. L'albergatore, di nome Nataniele, accoglie i due controvoglia; ha paura che la loro presenza venga presto scoperta dal maggiore Jackson, il capo di una setta razzista, i cui membri indossano fazzoletti o cappucci rossi, che \u00e8 solito sfogare il suo sadismo sparando a messicani inermi dopo averli spinti a scappare.\nInfatti al saloon si presentano prima fratello Jonathan, un predicatore razzista venuto a estorcere denaro per conto di Jackson, poi lo stesso maggiore con quattro pistoleri, fra cui il temuto e sfregiato Ringo. Django uccide i quattro e risparmia Jackson. Django \u00e8 tornato in questa citt\u00e0 per vendicarsi della morte della moglie, assassinata in sua assenza dagli uomini di Jackson, ma lo lascia andare perch\u00e9 vuole ucciderlo solo dopo aver sterminato tutti i suoi seguaci.\nDopo aver passato la notte con Maria, grata di avere qualcuno che finalmente la protegga, Django attende in strada, solo con la cassa da morto accanto, il ritorno di Jackson e dei suoi quaranta banditi. Al loro arrivo li sorprende tirando fuori dalla bara una mitragliatrice, sotto i cui colpi cadono quasi tutti i nemici, tranne Jackson e pochi altri che riescono a fuggire.\nMentre Nataniele e Django sono al cimitero di Tombstone, il primo a seppellire i cadaveri, il secondo a visitare la tomba di una donna di nome \"Mercedes Zaro\", in citt\u00e0 Jonathan, anch'egli sopravvissuto, d\u00e0 la colpa di quanto accaduto a Maria e sobilla alcune delle prostitute. Viene interrotto dall'arrivo dei rivoluzionari comandati dal generale Hugo, gli unici messicani che si opponevano agli uomini di Jackson. Il generale, incolpato Jonathan di essere una spia, gli taglia l'orecchio destro e glielo mette in bocca, per poi ucciderlo sparandogli due volte alla schiena.\nHugo accoglie entusiasta Django, che in passato gli aveva gi\u00e0 salvato la vita, ringraziandolo per aver falcidiato il gruppo avverso. Django gli restituisce Maria, che dice di aver salvato per lui, e poi, grazie alla fiducia guadagnata, convince i rivoluzionari a organizzare un attacco al forte dove Jackson deposita le sue ricchezze. Con l'oro del maggiore i messicani potrebbero comprare altre mitragliatrici con cui poter vincere la rivoluzione.\nL'assalto al forte riesce, ma al momento della spartizione del bottino il generale si rifiuta di consegnare subito a Django quanto pattuito. La sera, durante i festeggiamenti al saloon, il messicano Ricardo mette le mani su Maria e, scatenata l'ira del generale, tenta di uccidere quest'ultimo. Django gli salva nuovamente la vita e inizia una dura rissa con Ricardo, che rimane ucciso. Hugo come ringraziamento gli offre Maria, ma Django rifiuta, scegliendo un'altra prostituta.\nDjango non ha intenzione di passare la notte con lei, ma le ordina di spogliarsi in modo da distrarre le sentinelle che la scorgono dalla strada attraverso la finestra. Coperto dal frastuono dei festeggiamenti, Django riesce a raggiungere il capanno dove \u00e8 custodito il bottino. Riempita con l'oro la bara che si \u00e8 portato dietro, lascia la mitragliatrice a fare automaticamente fuoco sui messicani che accorrono e fugge su un carro con Maria.\nArrivato al ponte, la donna gli confessa il suo amore, ma Django \u00e8 intenzionato comunque a separarsi da lei. Caduta la bara accidentalmente nelle sabbie mobili, Django tenta di recuperarla e finisce anche lui nel fango. Maria cerca di salvarlo ma viene colpita apparentemente a morte dai messicani, che tirano poi fuori Django dalle sabbie mobili. Hugo gli risparmia la vita, memore di essere in debito con lui, ma con la consueta punizione per i ladri, la menomazione delle mani: gli vengono prima fracassate dal messicano Miguel col calcio del fucile, poi calpestate dagli zoccoli dei cavalli.\nPur se gravemente menomato, Django \u00e8 ancora intenzionato a vendicarsi di Jackson, che nel frattempo, con l'aiuto dell'esercito governativo, ha sterminato Hugo e i rivoluzionari in un'imboscata. Il maggiore uccide poi Nataniele, che dimostra per la prima volta il suo coraggio nascondendo Maria, affidata alle sue cure da Django.\nLa resa dei conti avviene al cimitero di Tombstone dove Django gravemente ferito alle mani si \u00e8 portato e aspetta l'arrivo di Jackson e dei suoi; ma Django ha le mani fracassate e non pu\u00f2 impugnare la pistola n\u00e9 tanto meno premere il grilletto per sparare. Allora freneticamente e con difficolt\u00e0 strappa con i denti l'anello inferiore coprigrilletto e appoggia la pistola su una croce del cimitero in modo da tenere premuto il grilletto e sparare portando indietro rapidamente il cane con il palmo della mano. Agendo in questo modo rapidamente riesce ad uccidere Jackson e i suoi ultimi uomini rimasti che erano corsi al cimitero per ucciderlo. Alla fine se ne va, lasciando la pistola presso la tomba da cui aveva sparato, quella di Mercedes Zaro, presumibilmente sua moglie.\nColonna sonora.\nLa colonna sonora del film fu scritta da Luis Bacalov, che aveva cominciato l'attivit\u00e0 di compositore per il cinema alcuni anni prima, nel 1960. \"Django\" fu il suo primo western, seguito gi\u00e0 pochi mesi dopo da \"Qui\u00e9n sabe?\".\nSempre composto da Bacalov, ma con la collaborazione di Franco Migliacci, \u00e8 il tema dei titoli di testa, ripreso anche in quelli di coda. Nel film si pu\u00f2 sentire il brano cantato da Rocky Roberts in lingua inglese, ma la RCA Italiana pubblic\u00f2 nell'album della colonna sonora la versione incisa in italiano da Roberto Fia.\nGli \"altri\" Django e il vero seguito.\nIl successo internazionale di questo film \u00e8 stato sfruttato da diverse altre produzioni che ne hanno utilizzato il nome del protagonista pur non avendo nulla a che fare con l'originale.\nFra i vari, \"Django spara per primo\" (1967) di Alberto De Martino, \"Pochi dollari per Django\" (1967) di Le\u00f3n Klimovsky, \"Django il bastardo \"(1969) di Sergio Garrone, \"Django sfida Sartana\" (1970) di William Redford (Pasquale Squitieri), \"W Django!\" (1971) di Edoardo Mulargia, \"Arrivano Django e Sartana... \u00e8 la fine\" (1971) di Dick Spitfire (Demofilo Fidani). \"Preparati la bara!\" (1968) di Ferdinando Baldi con Terence Hill nel ruolo di Django fu ideato dalla stessa casa di produzione e venne scelto Hill dopo il rifiuto di Nero che far\u00e0 il seguito \"Django 2 - Il grande ritorno\" (1987) di Ted Archer (pseudonimo di Nello Rossati), dall'insolita ambientazione colombiana.\nIn Germania diverse decine di spaghetti western vennero distribuiti adattando la traduzione dei titoli affinch\u00e9 contenesse il nome Django.\nNel 2007, il regista Takashi Miike - con la partecipazione di Quentin Tarantino - ha presentato alla Mostra del cinema di Venezia il film \"Sukiyaki Western Django\". \u00c8 un tributo al \"Django\" originale e una rivisitazione del genere spaghetti western, collocato in uno scenario giapponese.\nInoltre, proprio Tarantino ha girato nel 2012 un suo western, ambientato nel Profondo Sud ai tempi della schiavit\u00f9, intitolandolo \"Django Unchained\" come omaggio a questo film. Il protagonista, interpretato da Jamie Foxx, si chiama anch'egli Django, e Franco Nero compare in un cameo; i titoli di testa sono accompagnati dalla canzone \"Django\" di Bacalov e Migliacci (anche se viene attribuita solo a Bacalov)."}
{"id": "280556", "revid": "125857850", "url": "https://it.wikipedia.org/wiki?curid=280556", "title": "L'uccello dalle piume di cristallo", "text": "L'uccello dalle piume di cristallo \u00e8 un film del 1970, il primo diretto da Dario Argento, che dell'opera ha firmato anche soggetto e sceneggiatura, liberamente ispirata al romanzo \"La statua che urla\" (\"The Screaming Mimi\") di Fredric Brown.\nIl film \u00e8 il primo episodio della \"Trilogia degli animali\" diretta dal regista.\nTrama.\nSam Dalmas, italo-americano, lavora a Roma in un istituto di scienze naturali (lavoro trovato grazie all'aiuto di un suo amico ornitologo, Carlo); in realt\u00e0 \u00e8 uno scrittore, che ha deciso di passare un po' di tempo in Italia, il suo paese di origine, per ritrovare calma e ispirazione. Sam ha appena terminato uno studio sulle caratteristiche dei tipi pi\u00f9 rari di uccelli e si appresta a ripartire per gli Stati Uniti con la sua ragazza italiana, Giulia.\nUna sera, mentre torna a casa, assiste ad una colluttazione in una galleria d'arte in cui una donna, Monica Ranieri, moglie del direttore della galleria, Alberto, cade a terra ferita e Sam avverte la polizia.\nIl caso viene affidato al commissario Morosini, che \u00e8 convinto che l'aggressore sia lo stesso che ha gi\u00e0 ucciso tre donne nel giro di un mese. Dalmas racconta tutto quello che sa, ma ammette di non ricordarsi un particolare che potrebbe essere decisivo ai fini delle indagini e per questo il commissario gli ritira il passaporto per qualche giorno. Nel frattempo l'omicida \u00e8 di nuovo in azione: uccide una ragazza di 28 anni che vive da sola, accoltellandola dopo averle strappato gli indumenti intimi. Quando la donna che ha salvato viene dimessa dall'ospedale, Sam si reca a casa sua ma il marito di lei gli spiega che \u00e8 sotto l'effetto dei sedativi e non pu\u00f2 parlare.\nDalmas decide di indagare sul primo omicidio. La prima vittima lavorava come commessa in un negozio di antiquariato. Si reca nel negozio per cercare informazioni. Il titolare gli spiega che il giorno stesso dell'omicidio ha venduto uno strano quadro, che raffigura una violenza su una ragazza. Dalmas ottiene una fotografia del dipinto e la porta a casa dove lo appende ad una parete.\nPochi giorni dopo il commissario restituisce il passaporto a Sam, ma lo scrittore decide di non partire perch\u00e9 sente di essere vicino alla scoperta dell'assassino. Il commissario gli assegna un uomo di scorta.\nUna sera, mentre tornano a casa insieme, Sam e Giulia subiscono un attentato: il poliziotto di scorta viene investito da un'auto, Sam riesce a mettere al riparo Giulia e, rocambolescamente, sfugge all'agguato. Questa volta \u00e8 riuscito a vedere il suo aggressore in volto. Racconta tutto alla polizia, che gli mette di scorta due uomini, e contemporaneamente si mette ad indagare sull'uomo che ha attentato alla sua vita. Riesce a scoprire dove potrebbe abitare, ma quando arriva a casa sua, lo trova morto.\nL'assassino si fa vivo con una telefonata sia alla polizia, per dire spavaldamente che uccider\u00e0 ancora, sia con Sam per dirgli di desistere, minacciando di uccidere la sua fidanzata. Entrambe le telefonate vengono registrate. La sorprendente conclusione delle analisi scientifiche \u00e8 che provengono da due voci diverse. L'ispettore Morosini deduce che l'assassino ha un complice. In una delle due registrazioni si sente anche un rumore strano. La polizia scientifica lo confronta con centinaia di altri rumori, senza per\u00f2 arrivare ad una conclusione. Un giorno Sam fa ascoltare a Carlo quello strano rumore. L'amico percepisce qualcosa e si porta a casa il nastro per studiarlo meglio. Quella notte intanto l'assassino aggredisce una ragazza mentre rientra a casa, colpendola a morte a colpi di rasoio dentro l'ascensore.\nAlla ricerca di indizi, Sam decide di andare a parlare col pittore autore del quadro che, presumibilmente, \u00e8 stato comprato dall'assassino. L'artista, Berto Consalvi, vive ad Alviano in una casa con porte e finestre sbarrate, da solo con dei gatti, di cui peraltro si ciba, ed \u00e8 appena approdato a un altro stile: sta vivendo un periodo \"mistico\". Sam riesce a farsi dare un'informazione su quel dipinto: Consalvi aveva sentito in giro una storia che narrava di una donna aggredita dieci anni prima; lei fu salvata, l'aggressore invece fu rinchiuso in un manicomio.\nIntanto l'omicida decide di uccidere Giulia; questa si barrica in casa e tenta di telefonare per chiedere aiuto ma l'assassino taglia il cavo telefonico e il cavo della corrente e con un coltello colpisce la porta aprendovi una fessura; Giulia reagisce prendendo delle forbici e piantandole nella fessura senza riuscire a colpire l'assassino; in quel momento arriva Sam e l'omicida scappa.\nIl giorno dopo torna Carlo: ha capito da dove proviene il rumore. \u00c8 il verso di un uccello che vive nel Caucaso meridionale, chiamato comunemente \"l'uccello dalle piume di cristallo\". Fuori del Caucaso esiste un solo esemplare vivo, allo zoo di Roma. Subito Sam, Giulia, Carlo e la polizia si recano allo zoo per vedere il volatile. Giunti davanti alla gabbia, Sam nota come l'abitazione del marito dell'unica vittima scampata all'assassino dia proprio sullo zoo. I tre sentono delle grida provenire dall'edificio e si precipitano a vedere. Sfondano la porta e trovano Alberto mentre sta tentando di uccidere la moglie. Salvano la donna ed accerchiano l'uomo, ma questi nel tentativo di salvarsi uccide un poliziotto e scivola fuori dalla finestra mentre Sam tenta di tirarlo su ma senza successo. Caduto sull'asfalto e ferito, confessa di essere l'assassino e muore.\nSam intanto va alla ricerca della moglie di Alberto che \u00e8 fuggita. Arrivato in uno stabile apparentemente disabitato, sale le scale ed entra nella prima stanza dove gli interruttori non si accendono perch\u00e9 i fili della luce sono staccati. Trova Carlo, che tiene in mano un coltello insanguinato, ma il suo corpo gli cade addosso: \u00e8 stato pugnalato alla schiena.\nPoi sente una risata: \u00e8 una voce di donna. Appare sul fondo della stanza la moglie del gallerista che impugna un grosso pugnale. Sam lo vede e gli viene in mente quel particolare decisivo che non era riuscito a ricordare davanti al commissario: nella colluttazione era la donna che aveva in mano il pugnale. Quindi era lei la vera autrice dei delitti, e voleva assassinare anche il marito, ma era stata ferita da lui che poi era scappato quando si era accorto di essere stato visto da Sam. Alberto, per non abbandonarla, ingaggi\u00f2 un sicario per eliminare Sam, ma il killer fall\u00ec, uccidendo la guardia di scorta. L'uomo, per non lasciare testimoni, aveva ucciso il sicario.\nLa donna scappa e Sam la insegue. Dopo avere attraversato un ingresso la donna accende la luce: siamo nella galleria d'arte. Ma la donna ha teso una trappola a Sam e gli fa cadere addosso una scultura. Monica comincia a giocare con un coltello vicino alla testa di Sam immobilizzato, ma prima che lo colpisca viene fermata dal pronto intervento della polizia. Giulia era stata rapita dalla donna, ma era riuscita a liberarsi ed a dare l'allarme. Sam deve a Giulia la sua vita. Durante un'importante intervista, lo psichiatra di Monica racconta la sua storia: dieci anni prima la donna venne aggredita e sub\u00ec un trauma. Un giorno si trov\u00f2 per caso a guardare il dipinto dove era ritratta la scena di violenza e, in un istante, si risvegli\u00f2 in lei la schizofrenia dalla quale era guarita. Stranamente, si identific\u00f2 non nella vittima, ma nell'aggressore, forse per scacciare via quel drammatico ricordo. Suo marito, per proteggerla, era divenuto anch'egli uno schizofrenico, al punto da diventare suo complice. L'indomani Sam e Giulia possono finalmente ripartire con l'aereo e tornare in America.\nProduzione.\nBernardo Bertolucci aveva avuto l'incarico di far realizzare un film tratto dal romanzo \"La statua che urla\" (\"The Screaming Mimi\") di Fredric Brown. Conosceva molti giovani promettenti. Per l'adattamento del romanzo al grande schermo scelse l'allora quasi sconosciuto Dario Argento, ex critico cinematografico e sceneggiatore con il quale aveva collaborato per la sceneggiatura di \"C'era una volta il West\". Argento si impegn\u00f2 moltissimo in fase di scrittura, e la storia che ide\u00f2 cominci\u00f2 ad appassionarlo al punto tale che decise a mano a mano di modificarla, modellandola in base alle sue fantasie e alle ispirazioni oniriche e inquietanti.\nTerminato il lavoro, Argento inizi\u00f2 a proporre a vari produttori il soggetto, ma il copione rischiava sempre di essere modificato o attribuito a sceneggiatori dal nome gi\u00e0 affermato. Cos\u00ec, aiutato da suo padre Salvatore, Dario Argento fond\u00f2 la societ\u00e0 di produzione autonoma \"Seda Spettacoli\", con la quale finanzi\u00f2 e diresse di persona questa storia, alla quale teneva moltissimo per tutto l'impegno personale che aveva profuso nello scriverla. Inoltre proprio l'autore ha dichiarato che le caratteristiche peculiari della pellicola, sia come contenuto sia come stile visivo, la rendessero talmente insolita ed in controtendenza rispetto alle consuetudini narrative e formali tipiche dell'epoca, come per esempio il fatto di essere ambientata a Roma, al punto di spingerlo ad occuparsi della regia in prima persona, per mancanza di fiducia nei confronti degli altri colleghi..\nLe riprese, iniziate nel settembre 1969, si protrassero per sei settimane. Furono caratterizzate da alcuni contrasti tra Argento e l'attore Tony Musante (che non gradiva il modo talvolta improvvisato di Argento nel dirigere il film), dai tentativi di boicottaggio del distributore della Titanus Goffredo Lombardo (scontento del materiale girato dopo appena una settimana di riprese e deciso ad affidare la prosecuzione del film al regista Ferdinando Baldi), dai rischi continui di superare i costi di produzione allungando i tempi di ripresa, dalle attenzioni costanti a non sprecare pi\u00f9 pellicola di quella necessaria.\nGli esterni vennero girati in gran parte nel quartiere Flaminio di Roma: il palazzo dei Ranieri \u00e8 in via Donatello a pochi passi da largo Antonio Sarti, dove si trova il palazzo con le scale triangolari relativo alla scena dell'omicidio in ascensore.\nRifacendosi tanto a Mario Bava (in specie, dei due gialli \"La ragazza che sapeva troppo\" del 1963 e \"Sei donne per l'assassino\" del 1964), quanto ad alcune intuizioni del western all'italiana, l'ex critico cinematografico esordisce dietro la macchina da presa calando nel giallo le sue idee sul linguaggio cinematografico.\nTra le innovative sequenze la ripresa in soggettiva della caduta dalla finestra di Alberto Ranieri, simile a quella girata da Antonio Pietrangeli nel suo capolavoro \"Io la conoscevo bene\" per riprendere il suicidio finale di Adriana.\nReggie Nalder, nel film l'inseguitore col giubbetto giallo, \u00e8 soprattutto noto per aver interpretato il ruolo di Rien ne \"L'uomo che sapeva troppo\" di Alfred Hitchcock, il killer assoldato per uccidere nel teatro il capo di Stato estero. Inizialmente non era previsto il suo contributo nel film: Argento gli propose il ruolo dopo averlo incontrato per caso a Roma, dove l'attore si trovava in quel periodo per partecipare a un telefilm americano che si girava in parte in Italia.\nL'uccello del titolo, l'Hornitus Nevalis (gru delle nevi), non esiste ed \u00e8 in realt\u00e0 una comune gru coronata, \"Balearica pavonina\".\nIl doppiaggio fu eseguito dalla SINC Cinematografica di Mimmo Palmara.\nDistribuzione.\nIl film venne distribuito nel circuito cinematografico italiano il 19 febbraio del 1970.\nAccoglienza.\nAlla sua uscita nelle sale italiane, nel febbraio 1970, il film venne accolto in modo abbastanza freddo nelle sale cinematografiche del nord Italia; and\u00f2 meglio al centro ed al sud. Poco a poco, il successo raggiunto nelle citt\u00e0 centro-meridionali cre\u00f2 anche al settentrione maggiore attenzione intorno al film; \"L'uccello dalle piume di cristallo\" inizi\u00f2 a recuperare spettatori anche al nord, arrivando ad incassare in totale 1 miliardo e 400 milioni di lire, risultando il 13\u00b0 miglior incasso della stagione cinematografica 1969-70.\nInfluenza culturale.\nIl brano \"Piume di cristallo\", facente parte della colonna sonora della pellicola, viene utilizzato nel film \"Grindhouse - A prova di morte\" di Quentin Tarantino nella sequenza in cui Kurt Russell spia le ragazze nel parcheggio.\nLo stesso brano, inoltre, si pu\u00f2 ascoltare in una breve sequenza del film \"La solitudine dei numeri primi\" del 2010."}
{"id": "280557", "revid": "1409041", "url": "https://it.wikipedia.org/wiki?curid=280557", "title": "Copa Constituci\u00f3", "text": "La Copa Constituci\u00f3, o Coppa d'Andorra, \u00e8 la coppa calcistica nazionale d'Andorra. La prima edizione si disput\u00f2 nel 1990, ma le prime tre edizioni si tennero in forma non ufficiale (le squadre del Principato giocavano nelle serie minori del campionato spagnolo di calcio). Dal 1995, con la fondazione della Federazione calcistica di Andorra, il torneo \u00e8 ufficiale e affiliato alla FIFA e alla UEFA. Delle 30 edizioni sinora disputate sono da segnalare le 6 vittorie di fila del Principat dal 1994 al 1999 e le 10 complessive del FC Santa Coloma."}
{"id": "280558", "revid": "7", "url": "https://it.wikipedia.org/wiki?curid=280558", "title": "Sistema Internazionale di Pesi e Misure", "text": ""}
{"id": "280559", "revid": "6923", "url": "https://it.wikipedia.org/wiki?curid=280559", "title": "Le tre stimmate di Palmer Eldritch", "text": "Le tre stimmate di Palmer Eldritch (\"The Three Stigmata of Palmer Eldritch\") \u00e8 un romanzo di fantascienza dell'autore statunitense Philip K. Dick, pubblicato per la prima volta nel 1965. Il romanzo riprende degli elementi di un precedente racconto di Dick, \"I giorni di Perky Pat\" (\"The Days of Perky Pat\"), pubblicato nel dicembre 1963 sulla rivista \"Amazing Stories\".\nCome in molti dei suoi romanzi, Dick utilizza una serie di concetti fantascientifici per presentare idee filosofiche costruendo diversi strati di realt\u00e0 e irrealt\u00e0, \u00e8 una delle prime opere in cui esplora temi religiosi.\nFu candidato al Premio Nebula per il miglior romanzo nel 1966.\nTrama.\nIl romanzo \u00e8 ambientato in un XXI secolo nel quale l'umanit\u00e0, sotto l'autorit\u00e0 delle Nazioni Unite, ha colonizzato ogni pianeta e luna abitabili nel Sistema solare.\nLa vicenda \u00e8 incentrata sulla concorrenza tra due imprenditori, Leo Bulero e Palmer Eldritch: il primo vende ai coloni terrestri su Marte dei plastici di case terrestri con riproduzioni in miniatura di mobili ed elettrodomestici nei quali posizionare la bambola Perky Pat (evidentemente ispirata a Barbie). Cos\u00ec facendo, e grazie all'uso di una droga illegale ma tollerata dalle autorit\u00e0, il Can-D (sempre smerciata da Bulero), i coloni terrestri possono immaginare di essere di nuovo sulla Terra a vivere una vita spensierata (le donne incarnate nella bella e giovane Perky Pat, gli uomini incarnati nel suo aitante e ricco amico Walt), e cos\u00ec rimuovere la deprimente e desolata vita sul pianeta rosso.\nConcorrente di Bulero \u00e8 Palmer Eldritch; pi\u00f9 un cyborg che un uomo, perch\u00e9 a causa di un attentato ha dovuto farsi impiantare occhi artificiali Luxvid; ha sostituito una mano, persa in un incidente di caccia, con una protesi metallica e ha denti d'acciaio inox. Eldritch \u00e8 famoso perch\u00e9 pronto a tutto pur di fare soldi, anche a compiere le azioni pi\u00f9 avventate, come andare su Proxima Centauri per fare affari con gli alieni che l\u00ec vivono.\nPalmer Eldritch torna dal suo viaggio mutato: gli \u00e8 successo qualcosa di misterioso (forse l'incontro con una creatura vagante nello spazio interstellare) che lo ha cambiato in modo inquietante, e appena tornato mette sul mercato una nuova droga, il Chew-Z, che dar\u00e0 ai coloni esperienze di vita molto pi\u00f9 varie e interessanti di quelle sempre uguali create dal Can-D.\nScoppia cos\u00ec una guerra commerciale tra i due imprenditori nella quale viene coinvolto Barney Mayerson, giovane rampante alle dipendenze di Bulero, che si trova alla fine a essere deportato su Marte e a fare l'esperienza della nuova droga di Eldritch.\nScopre cos\u00ec che usare il Chew-Z non vuol solo dire entrare in mondi illusori, ma che questi mondi sono controllati da Eldritch, e che uscirne non \u00e8 affatto facile. Inoltre, si rende conto che attraverso Eldritch si sta probabilmente attuando un'invasione della Terra e di Marte che non ha bisogno di armi ed astronavi, ma attacca direttamente la psiche dei terrestri.\nIl finale aperto non dice se Eldritch, la cui futura morte pare inesorabile, sia stato veramente messo fuori gioco, dato che i personaggi continuano ad avere allucinazioni nelle quali le persone attorno a loro assumono i tratti spaventosi del cyborg.\nStruttura narrativa.\nDal punto di vista della narrazione, \"Le tre stimmate di Palmer Eldritch\" presenta una struttura narrativa piuttosto complessa e articolata, soprattutto in termini di spazio e di tempo. Il racconto, in effetti, non segue una linea spaziale e temporale univoca, dove tutto si svolge in senso cronologico e in un unico universo fisico, ma al contrario alterna sequenze per cos\u00ec dire \"reali\" - legate a una visione regolare del tempo e dello spazio - a sequenze fortemente \"soggettive\" o soggettivamente vissute - in relazione all'esperienza soggettiva dei singoli personaggi, slegata dal regolare andamento del tempo e dello spazio.\nQueste ultime sequenze, in buona sostanza, sono rese possibili dalle continue allucinazioni di cui sono vittima i personaggi del libro, indotti dall'uso della droga (sia il Can-D che il Chew-Z, per quanto in maniera diversa) a viaggiare da una realt\u00e0 a un'altra, ovvero da una realt\u00e0 oggettiva - il mondo reale - a una realt\u00e0 soggettiva o soggettivamente vissuta - l'allucinazione provocata dall'assunzione della droga. Sia il Can-D che il Chew-Z, in effetti, provocano degli stati allucinatori (definiti \"traslazioni\" nel romanzo) che trascinano i personaggi in universi irreali, slegati dallo spazio e, soprattutto nel caso del Chew-Z, dal tempo del mondo reale. La questione del tempo, inoltre, \u00e8 resa ancora pi\u00f9 complessa dalle continue oscillazioni fra passato, presente e futuro: si pensi alle allucinazioni di Barney Mayerson, che, sotto l'effetto del Chew-Z, dapprima rivisita alcuni momenti del suo passato e poi viene gettato improvvisamente in un'anticipazione del suo futuro (in un certo senso si potrebbe parlare di flashback e di flashforward).\n\u00c8 anche vero, ad ogni modo, che col procedere del racconto la dimensione oggettiva e la dimensione soggettiva della realt\u00e0 si intersecano l'un con l'altra, tant'\u00e8 che alla fine risulta difficile districarle e capire quanto di quello che succede \u00e8 reale e quanto invece non lo \u00e8: l'effetto del Chew-Z, in effetti, persiste anche dopo che la \"traslazione\" si \u00e8 conclusa e provoca degli stati allucinatori anche nell'esperienza \"reale\" e oggettiva dei personaggi, ovvero nell'universo fisico e reale in cui essi vivono."}
{"id": "280560", "revid": "155634", "url": "https://it.wikipedia.org/wiki?curid=280560", "title": "European Challenge Cup 2004-2005", "text": "La European Challenge Cup 2004-05 (; ), per motivi di sponsorizzazione nota anche come Parker Pen Cup 2004-05, fu la 9\u00aa edizione della European Challenge Cup, competizione per club di rugby a 15 organizzata da European Rugby Cup come torneo cadetto della Heineken Cup.\n provenienti da 7 federazioni (, , , Italia, , e ).\nSi tenne a eliminazione diretta con un turno preliminare per portare le squadre da 28 a 16, e fu conquistata, per la seconda volta, dal , vincitore per 27 a 3 sui francesi del nella finale di Oxford.\nAlla vittoria corrispose anche l'automatica qualificazione alla Heineken Cup successiva.\nFu l'ultima edizione tenutasi a eliminazione diretta, con il ritorno per la stagione successiva alla formula a gironi e \"play-off\".\nFormula.\nLa competizione si svolse completamente a eliminazione diretta.\nIl primo turno preliminare serv\u00ec per determinare le sedici squadre da qualificare agli ottavi di finale.\nPassarono a tale fase le quattordici vincitrici pi\u00f9 le due migliori perdenti (criterio dirimente: punti-partita, 2 per la vittoria, 1 per il pareggio e 0 per la sconfitta e, in caso di parit\u00e0, differenza punti nel punteggio combinato tra le gare di andata e ritorno); le rimanenti 12 squadre andarono a disputare l'European Shield.\nFino alle semifinali, incluse, il calendario previde gare di andata e ritorno, con passaggio del turno per la squadra con il miglior punteggio combinato tra le due gare.\nIn caso di parit\u00e0 si sarebbe fatto ricorso al numero di mete marcato dalle squadre in entrambi i confronti.\nLa finale si tenne in gara unica al Kassam Stadium di Oxford, e la squadra vincitrice del torneo si sarebbe qualificata automaticamente alla Heineken Cup 2005-06.\nTorneo a eliminazione.\nEsito del primo turno.\nSu sfondo giallo le squadre ammesse agli ottavi di finale; su sfondo grigio quelle riassegnate all'European Shield 2004-05."}
{"id": "280561", "revid": "1318658", "url": "https://it.wikipedia.org/wiki?curid=280561", "title": "Comma 22", "text": ""}
{"id": "280565", "revid": "767487", "url": "https://it.wikipedia.org/wiki?curid=280565", "title": "Comma 22 (film)", "text": "Comma 22 (\"Catch-22\") \u00e8 un film del 1970 diretto da Mike Nichols.\nIl soggetto del film, con protagonisti Alan Arkin e Martin Balsam, \u00e8 tratto dal romanzo omonimo di Joseph Heller.\nTrama.\nSeconda guerra mondiale, Mar Mediterraneo: in una base aeronautica statunitense i piloti muoiono missione dopo missione, per l'incapacit\u00e0 criminale degli ufficiali. Il capitano Yossarian, vedendo la morte in continuazione attorno a lui, e non trovando alcun senso nella guerra, cerca di farsi esonerare facendosi passare per pazzo, ma \u00e8 intrappolato dal Comma 22, che recita: \"Chi \u00e8 pazzo pu\u00f2 chiedere di essere esentato dalle missioni di volo, ma chi chiede di essere esentato dalle missioni di volo non \u00e8 pazzo\".\nRealizzazione.\nIl giovane regista Mike Nichols, che aveva all'attivo gi\u00e0 due grandi successi (\"Chi ha paura di Virginia Woolf?\" e \"Il laureato\"), ebbe carta bianca dalla produzione e decise di allestire il set a Guyamas, paesino sperduto nel deserto messicano: qui venne ricostruito un enorme hangar militare con diciotto aerei da guerra B-25 e il regista pot\u00e9 agire con grande disinvoltura. Questo tuttavia fece lievitare i costi del film, che raggiunsero i 18 milioni di dollari.\nLe riprese procedettero molto lentamente, in parte per la meticolosit\u00e0 di Nichols, in parte per una serie di eventi sfavorevoli che condizionarono negativamente la lavorazione: un'epidemia di epatite virale, l'arresto e l'espulsione di numerose comparse per possesso e utilizzo di droghe e la tragica morte di una controfigura. L'arrivo sul set di Orson Welles, che doveva girare una piccola parte, rischi\u00f2 inoltre di compromettere definitivamente la lavorazione: \nNelle intenzioni, il film avrebbe dovuto ripetere il successo di \"M*A*S*H\", inserendosi nel filone delle commedie antimilitariste. A lavorazione terminata tuttavia, il film fu distribuito nelle sale senza incontrare il successo di pubblico sperato e senza recuperare il capitale speso."}
{"id": "280566", "revid": "767487", "url": "https://it.wikipedia.org/wiki?curid=280566", "title": "Sesso e fuga con l'ostaggio", "text": "Sesso e fuga con l'ostaggio (\"The Chase\") \u00e8 un film del 1994 diretto da Adam Rifkin.\nTrama.\nJackson Hammond, un delinquente condannato per rapina ed evaso da San Quintino da poco, ruba una bella auto sportiva a Los Angeles; fermatosi a fare benzina, perde tempo e viene avvicinato da due poliziotti di pattuglia che hanno riconosciuto l'auto; in preda al panico prende in ostaggio una ragazza fermatasi nella stessa stazione di servizio con la sua auto, che Jack usa per scappare; purtroppo per lui, Jack non sa che il suo ostaggio \u00e8 Natalie Voss, giovane ereditiera oppressa dall'ingombrante figura paterna, ovvero il ricco e potente magnate Dalton Voss, descritto in seguito da un agente come \u00abil Donald Trump della California\u00bb. Una volta riconosciutala, Jackson vorrebbe liberarsi sia di lei che della sua macchina, ma la polizia, che intanto si \u00e8 lanciata all'inseguimento, crede che Jackson abbia volutamente rapito Natalie per chiedere un riscatto, e spinta dal padre organizza una gigantesca caccia all'uomo. A questo punto Jack tenta una disperata fuga in auto insieme a Natalie verso il confine con il Messico, ma durante questo viaggio \"forzato\" i due, dopo le iniziali incomprensioni, inizieranno a comprendere i problemi delle vite di entrambi, fino a provare qualcosa l'uno per l'altro.\nDurante il viaggio, Jack spiega a Natalie di essere stato condannato ingiustamente per una serie di rapine che non ha commesso; tutto per colpa di una vicina pettegola che lo ha denunciato solo basandosi su un costume da \"clown\" in suo possesso; il rapinatore si travestiva per non essere riconosciuto mentre Jack lavorava come \"clown\" alle feste di compleanno, ma l'unica prova che poteva scagionarlo, un po' di sangue del rapinatore, fu raccolta senza seguire tutte le procedure del caso e non venne ammessa dal tribunale; condannato a 15 anni, Jack \u00e8 evaso per scappare il pi\u00f9 lontano possibile. L'unico che ancora crede in lui \u00e8 il suo avvocato, che avuta la notizia dalla TV lo contatta chiedendogli inutilmente di arrendersi.\nIn tutto questo, la macchina viene inseguita non solo dalla polizia cittadina e stradale, ma anche dai media e da ogni genere di matti e svitati; i conduttori televisivi mettono su un circo mediatico enorme e gratuito per aumentare l'indice di ascolto, e lo stesso padre della ragazza rapita mira subito a sfruttare la risonanza per ottenere consensi (progetta di entrare in politica). Anche l'avvocato di Jack si mette all'opera, per portare il pubblico dalla parte del suo amico.\nAlla fine Jack, messo con le spalle al muro, manda via Natalie e si arrende; quando viene portato via ammanettato, Natalie usa la pistola presa da Jack ad uno degli agenti nella stazione di servizio e prende in ostaggio un giornalista (che ha seguito tutta la vicenda perch\u00e9 si trovava in un'autopattuglia quella mattina per girare un \"reality show\"); i due rubano l'elicottero del traffico che li aveva intercettati in autostrada e seguiti tutto il tempo, e con quello fuggono in Messico, dove si stabiliscono al sicuro dalla legge americana."}
{"id": "280567", "revid": "767487", "url": "https://it.wikipedia.org/wiki?curid=280567", "title": "I pionieri del West", "text": "I pionieri del West (\"Cimarron\") \u00e8 un film del 1931 diretto da Wesley Ruggles e interpretato da Richard Dix, Irene Dunne e Estelle Taylor, basato sul romanzo \"Cimarron\" scritto da Edna Ferber nel 1929.\nRicevette sette candidature ai premi Oscar ottenendo quelli per il miglior film, migliore sceneggiatura non originale e migliore scenografia.\nTrama.\nIl film segue la storia della famiglia Cravat negli Stati Uniti tra il 1890 e il 1915, dalla conquista di un appezzamento durante la grande Corsa alla terra dell'Oklahoma alla decisione di aprire un giornale che negli anni, grazie all'abilit\u00e0 di Sabra Cravat, diventer\u00e0 una delle pi\u00f9 importanti testate giornalistiche dello stato, mentre il marito Yancey, avventuriero inquieto, andr\u00e0 in giro per il Paese tornando di tanto in tanto dalla famiglia.\nProduzione.\nLa RKO acquist\u00f2 i diritti del romanzo per 125.000 dollari, la cifra pi\u00f9 alta mai pagata da uno studio cinematografico per portare un'opera letteraria sullo schermo.\nLe riprese furono effettuate in California dal 27 agosto al 22 novembre 1930. Oltre che nel ranch cinematografico della RKO a Encino, il film fu girato a Venice e Inglewood, mentre l'epica sequenza della corsa alla terra fu girata nel Jasmin Quinn Ranch vicino a Bakersfield con la presenza di circa 5.000 comparse. Per la sequenza, che richiese una settimana di lavoro e 47 cineprese, venne utilizzata una troupe composta da 61 operatori tra cui 28 cameramen e 27 assistenti, una delle pi\u00f9 numerose mai riunite per una scena.\nCon un budget stimato di 1,43 milioni di dollari, \"I pionieri del West\" fu uno dei film pi\u00f9 costosi mai realizzati fino ad allora.\nColonna sonora.\nIl tema del film \u00e8 stato pubblicato nella raccolta \"Max Steiner: The RKO Years, 1929-1936\", distribuita nel 2002 in edizione limitata dai Brigham Young University Film Music Archives.\nDistribuzione.\nIl film fu proiettato in anteprima il 26 gennaio 1931 al Globe Theater di New York e fu distribuito nelle sale a partire dal 9 febbraio.\nEdizioni home video.\nIl film \u00e8 stato distribuito in DVD dalla Warner Home Video nel gennaio 2006, con il corto musicale \"The Devil's Cabaret\" e il cartone animato \"Red-Headed Baby\" come extra.\nAccoglienza.\nIncassi.\nIl film fu un grande successo al \"box office\" ma a fronte degli elevati costi di produzione, alla sua uscita riport\u00f2 comunque una perdita di 565.000 dollari, parte dei quali vennero recuperati nella riedizione del 1935.\nCritica.\nIl sito \"Rotten Tomatoes\" riporta il 52% di recensioni professionali con giudizio positivo e il seguente consenso critico: \u00ab\"I pionieri del West\" \u00e8 supportato da una notevole interpretazione di Irene Dunne, ma \u00e8 discontinuo praticamente sotto ogni altro aspetto e pieno di stereotipi potenzialmente offensivi\u00bb. Il sito \"Metacritic\" assegna al film un punteggio di 70 su 100 basato su 6 recensioni, indicando un consenso \"generalmente favorevole\".\nSul \"New York Times\" il critico Mordaunt Hall lo defin\u00ec \u00abuna trasposizione vivida e avvincente\u00bb del romanzo di Edna Ferber mentre Irene Thirer del \"Daily News\" lo giudic\u00f2 \u00abmagnifico nella portata, potente nel trattamento, ammirevole nella recitazione\u00bb. La rivista \"Variety\" parl\u00f2 di \u00abun western spettacolare\u00bb e \u00abun vanto per la Radio Pictures\u00bb. A proposito del regista la recensione riport\u00f2 che \u00abWesley Ruggles ha chiaramente il pieno merito di questa splendida e imponente produzione. La sua regia non perde nulla nelle scene elaborate, cos\u00ec come nel consueto processo cinematografico\u00bb.\nRemake.\nNel 1960 il regista Anthony Mann diresse il remake \"Cimarron\", intrepretato da Glenn Ford, Maria Schell e Anne Baxter."}
{"id": "280568", "revid": "287204", "url": "https://it.wikipedia.org/wiki?curid=280568", "title": "Daunbailo", "text": ""}
{"id": "280569", "revid": "1833487", "url": "https://it.wikipedia.org/wiki?curid=280569", "title": "Smiljan", "text": "Smiljan \u00e8 un insediamento di 417 abitanti del comune croato di Gospi\u0107, situato a circa sei chilometri a nord-ovest del capoluogo."}
{"id": "280570", "revid": "767487", "url": "https://it.wikipedia.org/wiki?curid=280570", "title": "L'ultima onda", "text": "L'ultima onda (\"The Last Wave\") \u00e8 un film del 1977 diretto Peter Weir.\nTrama.\nCambiamenti climatici, mutamenti di tempo e luce: questi ed altri insoliti eventi affliggono la citt\u00e0 di Sydney. David Burton, un avvocato colpito anch'egli da strani fenomeni, decide di difendere un gruppo di aborigeni accusati dell'omicidio di un uomo. Che cosa aveva fatto quest'ultimo per meritare la morte? Quali segreti custodiscono gli aborigeni? Che cosa sta per accadere alla Terra? Terribili visioni oniriche cominciano a tormentare Burton, visioni che si ricollegano a strani sogni della sua infanzia. Precipitato in una dimensione a lui sconosciuta, Burton si rende conto che ci\u00f2 a cui sta assistendo \u00e8 l'apocalisse: una grande onda cresce pronta ad abbattersi sulla Terra.\nProduzione.\nLa sceneggiatura del film, di Petru Popescu, \u00e8 diventata un romanzo, pubblicato in Italia ad ottobre 2020 da Tre Editori.\nBibliografia.\nMenarini Roy, Meneghelli Andrea, \"Fantascienza in cento film\", Genova, Le Mani editore, 2000."}
{"id": "280574", "revid": "289247", "url": "https://it.wikipedia.org/wiki?curid=280574", "title": "Soft air", "text": ""}
{"id": "280575", "revid": "400694", "url": "https://it.wikipedia.org/wiki?curid=280575", "title": "Il lungo addio", "text": ""}
{"id": "280577", "revid": "767487", "url": "https://it.wikipedia.org/wiki?curid=280577", "title": "I figli della violenza", "text": "I figli della violenza (\"Los olvidados\") \u00e8 un film del 1950 diretto da Luis Bu\u00f1uel, vincitore del premio per la miglior regia al Festival di Cannes 1951. Nel 2003 la copia del film conservata presso la Filmoteca della UNAM a Citt\u00e0 del Messico \u00e8 stata inserita dall'UNESCO nel Registro della Memoria del mondo.\nTrama.\nAl centro del film vi \u00e8 la vita di tre ragazzi di strada della periferia di Citt\u00e0 del Messico: Pedro, Ojinto ed El Jaibo. Quest'ultimo si distingue dai primi due per il fatto che \u00e8 un vero ragazzo di strada, senza famiglia, mentre Ojinto ha appena perso il padre e lo cerca durante il film, senza riuscirci, mentre Pedro vive con la madre, vedova e alle prese con cinque figli. Altri personaggi, come il musicista cieco e la ragazzina che vive nella casa accanto a quella di Pedro, sono ugualmente importanti e impreziosiscono questo affresco di umanit\u00e0 e brutalit\u00e0.\nCritica.\nIl regista racconta di come inizialmente suoi amici comunisti di Parigi fossero disgustati dal film. Il critico cinematografico Georges Sadoul, suo vecchio amico, gli disse, sugli Champs Elys\u00e9es, con molta tristezza: \"Non puoi immaginare quanto il tuo film ci metta a disagio, perch\u00e9 ha un'ideologia borghese. Mostri come molto umani un professore borghese e uno stato borghese, perch\u00e9 rigenerano i bambini. Presenti come utile la polizia in una scena in cui un poliziotto impedisce a un pederasta di abbordare un bambino. Noi ce ne doliamo: questo ci rattrista. Ci sembra un film a favore della morale borghese\". \u00abLe cose cambiarono quando Pudovkin elogi\u00f2 il film sulla \"Pravda\". E alcuni critici che avevano attaccato il film cominciarono a dire che era molto buono\u00bb."}
{"id": "280578", "revid": "438678", "url": "https://it.wikipedia.org/wiki?curid=280578", "title": "L'ultima caccia", "text": "L'ultima caccia (\"The Last Hunt\") \u00e8 un film western del 1956 diretto da Richard Brooks.\nTrama.\nNel 1883 nello stato del Dakota c'\u00e8 una caccia spietata ai bisonti. I cacciatori fanno una mattanza mettendo a repentaglio la vita degli indiani confinati nelle riserve ai quali tolgono la fonte naturale di sostentamento. Charlie \u00e8 un cacciatore di bisonti che assume Tony per una grande partita di caccia. Charlie \u00e8 un cacciatore spietato e sanguinario, Tony al contrario \u00e8 stanco della carneficina ed \u00e8 intenzionato a smettere di cacciare.\nA complicare i rapporti gi\u00e0 tesi tra i due, Charlie cattura una indiana che tratter\u00e0 da schiava e di cui Tony si innamora. A poco a poco, Charlie perde il contatto con la realt\u00e0 diventando sempre pi\u00f9 paranoico e assetato di sangue, tanto che Tony e l'indiana fuggono. Charlie li insegue e riesce a metterli in trappola aspettando tutta la notte per il duello che metter\u00e0 fine alla contesa, ma \u00e8 la natura che vince con una bufera di neve."}
{"id": "280579", "revid": "22356", "url": "https://it.wikipedia.org/wiki?curid=280579", "title": "Dromeosauridi", "text": ""}
{"id": "280581", "revid": "22356", "url": "https://it.wikipedia.org/wiki?curid=280581", "title": "Troodontidi", "text": ""}
{"id": "280583", "revid": "438678", "url": "https://it.wikipedia.org/wiki?curid=280583", "title": "Il segreto del medaglione", "text": "Il segreto del medaglione (\"The Locket\") \u00e8 un film del 1946 diretto da John Brahm.\nLa pellicola \u00e8 un thriller psicologico con spiccato accento noir, esaltato dalla fotografia di Nicholas Musuraca. \u00c8 ricordato soprattutto per la complessa struttura a flashback annidati che favorisce l'introspezione psicologica dei personaggi.\nTrama.\nA New York, mentre \u00e8 in corso il party che precede il proprio matrimonio, John Willis riceve un uomo, il dottor Harry Blair che lo avverte di non sposarsi. Blair mette in guardia Willis dalla dolce e suadente Nancy essendone stato vittima lui stesso.\nCon un lungo racconto, Blair espone tutta la sua travagliata storia con Nancy, inserendo anche la vicenda del precedente compagno, l'artista Norman Clyde, che \u00e8 poi la persona che scopr\u00ec quello che \u00e8 forse l'episodio chiave nella vita della donna. Da bambina, infatti, venne ingiustamente accusata del furto di un medaglione dalla donna presso la quale la madre prestava servizio e la cui figlia era la sua pi\u00f9 grande amica. Cacciata con la madre e persa la cara amica che quel medaglione regal\u00f2 a lei prima che sua madre le imponesse una marcia indietro per via del valore ingente dello stesso, Nancy divenne una cleptomane, bugiarda e, forse, anche assassina.\nWillis non crede a quanto gli \u00e8 stato raccontato e, per niente allarmato, decide di sposarsi. Nancy, gi\u00e0 in abito da sposa, riceve dalla suocera quel medaglione tanto desiderato. John \u00e8 infatti il fratello della sua amica d'infanzia, morta qualche anno prima. Rivivere il trauma sofferto da bambina scatena per\u00f2 un crescendo di emozioni che fa s\u00ec che Nancy abbia un collasso psicologico che la fa svenire prima di arrivare all'altare.\nDopo lo choc Nancy \u00e8 regredita ad uno stato infantile ma Willis, nonostante tutto, decide di starle vicino."}
{"id": "280584", "revid": "767487", "url": "https://it.wikipedia.org/wiki?curid=280584", "title": "Il fiume (film 1951)", "text": "Il fiume (\"The River\") \u00e8 un film del 1951 diretto da Jean Renoir e girato interamente in India. Si tratta per il regista del suo primo film a colori.\nTrama.\nHarriet, la ragazzina protagonista, appartiene a una famiglia inglese della media borghesia che risiede in India, nel Bengala, in una bella casa con giardino sulle rive di un affluente del fiume Gange; il padre dirige una fabbrica per la lavorazione della juta, la madre \u00e8 in dolce attesa. Ha delle sorelle pi\u00f9 piccole ed un unico fratello maschio, Bogey, un ragazzino di dieci anni che, insieme all'amico indiano Kanu, vuole imparare a incantare i cobra suonando il flauto. Frequenta due amiche, Val\u00e9rie, figlia del proprietario dello jutificio, e Melanie, sua vicina di casa di sangue misto, con le quali condivide sogni e turbamenti adolescenziali.\nVedovo da tempo e solo con la figlia, il padre di Melanie ospita un cugino americano, il capitano John, che ha perso una gamba combattendo con eroismo nella appena conclusa seconda guerra mondiale. Provato e depresso, egli, con questo viaggio, cerca di ritrovare l'equilibrio psicologico perduto.\nLe ragazze, incuriosite e desiderose di conoscere l'americano, lo invitano alla festa indiana delle luci, Diwali. Incomincia una gara tra le tre adolescenti per conquistare l'uomo. Ciascuna, per sedurlo, utilizza strategie diverse dettate dalle proprie inclinazioni istintive e va cos\u00ec scoprendo la propria femminilit\u00e0: Harriet lo mette a parte del suo mondo fantastico, gli rivela il nascondiglio segreto dove custodisce i suoi tesori, gli fa leggere le poesie che scrive e gli racconta le favole che inventa; Val\u00e9rie prende l'iniziativa, lo corteggia apertamente, si mostra intraprendente e spregiudicata, e ottiene di essere baciata; Melanie, pacata e matura, ritrova quella identit\u00e0 orientale, ereditata dalla madre morta quando lei era ancora bambina, e il profondo legame con la millenaria cultura indiana.\nUn grave lutto colpisce la famiglia di Harriet: il gioco pericoloso del piccolo Bogey, convinto di riuscire a incantare un cobra, si trasforma in una tragedia. Harriet \u00e8 sconvolta e si sente colpevole di non aver vigilato abbastanza e non aver avvisato in tempo i genitori, pur conoscendo il pericolo a cui il fratello si esponeva. La notte, dopo il funerale, scappa di casa e sale su di una piccola barca, avventurandosi sulle acque turbinose del fiume, forse con l'intenzione di suicidarsi. Provvidenzialmente Kanu chiama a raccolta i pescatori per andarla a soccorrere. Resa pi\u00f9 forte dall'esperienza del dolore, nel dare l'addio a John, che ritorna in patria, promette di non rinunciare mai alla passione di scrivere favole e poesie. Ritorna la primavera e la madre di Harriet d\u00e0 alla luce una bambina.\nProduzione.\nIl film fu prodotto da Kenneth McEldowney, \"un commerciante di Beverly Hills, che adorava il cinema, adorava l'India e si adoperava in favore dei suoi due amori con dinamismo incredibile\", lo definisce cos\u00ec Jean Renoir nelle sue memorie, esprimendogli riconoscenza per avergli permesso di realizzare il film.\nRiprese.\nFu girato in India.\n\u00abCi sistemammo in una villa sulle rive del fiume dove girai quasi tutto il film. Questa villa apparteneva alla famiglia di un maharaja che l'aveva abbandonata quando l'imperatrice delle Indie, la regina Vittoria, aveva lasciato Calcutta e si era trasferita a New Delhi\u00bb. \nSoggetto.\nIl film si ispira ad un'opera letteraria omonima della scrittrice inglese Rumer Godden.\n\u00abIl libro di Rumer Godden \u00e8 un atto d'amore verso l'infanzia. \u00c8 anche un atto d'amore verso l'India, ma questo l'ho scoperto solo quando Kenneth McEldowney mi ci ha portato\u00bb.\nMusica.\nLa colonna sonora fu realizzata da M. A. Partha Sarathy. In essa, secondo le indicazioni di Renoir sempre molto attento al valore artistico del sonoro, si mescolano musiche tipiche della cultura occidentale e musiche indiane:\nCast.\nRenoir in questo film non utilizza attori famosi, mescola ad alcuni attori professionisti altri alla loro prima prova. L'interprete di Harriet ad esempio fu selezionata fra un centinaio di scolare accorse dopo aver letto l'annuncio fatto pubblicare dal produttore McEldowney sul giornale. \u00abLa scelta di un'attrice non professionista per il ruolo principale era un tributo a quella che io chiamo la verit\u00e0 esteriore\u00bb.\nNel ruolo di Melanie recita una danzatrice indiana, Radha Sri Ram, che gli era stata presentata a Benares, e che era figlia del presidente dell'Istituto Teosofico: grazie a lei aveva imparato a conoscere le danze chiamate \u201cKatakali\u201d e la musica della provincia di Madras.\nIl film \u00e8 stato fondamentale per il lancio delle carriere di Satyajit Ray e Subrata Mitra. Nel cast appaiono anche Esmond Knight, Nora Swinburne e Arthur Shields.\nDistribuzione.\nIl film venne presentato in prima a New York il 10 settembre 1951 e fu distribuito dall'United Artists.\nTecnica cinematografica.\nIl colore.\nRenoir racconta:\n\u00abLa cosa che pi\u00f9 affascinava il mio spirito di realizzatore di film era il vedere nei colori dell'India meravigliosi motivi per sperimentare in pratica le mie teorie sul film a colori. Da anni volevo fare un film a colori.[\u2026] Il grande principio che mi avrebbe guidato nell'utilizzazione del colore consisteva nell'evitare effetti di laboratorio: niente filtri, niente tinte aggiunte successivamente. Secondo principio: nei film girati in esterni evitare paesaggi con sfumature troppo complesse.[\u2026] La vegetazione tropicale offre una scelta limitata di colori: i verdi sono davvero verdi, i rossi sono davvero rossi. Per questo il Bengala, come molti paesi tropicali, \u00e8 tanto adatto alla fotografia a colori. I colori l\u00ec non sono vivi senza per\u00f2 essere mescolati. La loro leggerezza fa pensare a Marie Laurencin, a Dufy, e oserei aggiungere a Matisse\u00bb.\nAccoglienza.\nL'accoglienza della stampa fu contrastante.\nDocumentario mancato, panteismo eccessivo, assenza di critica al colonialismo: questi erano alcuni dei rimproveri ricorrenti mossi al film alla sua uscita nelle sale.\nSono i giornalisti dei \"Cahiers du cin\u00e9ma\" a proporne una lettura pi\u00f9 approfondita e Andr\u00e9 Bazin lo giudica \"un puro capolavoro\".\nCritica.\nCarlo Felice Venegoni:\n\u00abSi sarebbe tentati di affermare che \"The River\" \u00e8 il pi\u00f9 lirico dei film di Renoir, ma pi\u00f9 verosimilmente questo film segna il definitivo trasferimento del regista dalla realt\u00e0 a una specie di teatro ideale dove i personaggi che a loro modo echeggiano la realt\u00e0, giocano la commedia della vita per trarne una morale spesso amara, e sempre comunque condizionata dal ruolo che ciascuno di essi rappresenta\u00bb.\nInfluenza culturale.\nAl New York Film Festival, il regista Wes Anderson, grande fan di Jean Renoir, ricord\u00f2 la volta in cui Martin Scorsese gli aveva mostrato una copia di \"The River\", uno dei film preferiti di Scorsese. \"Il fiume\" ispir\u00f2 moltissimo Anderson e lo convinse a realizzare un film sull'India: \"Il treno per il Darjeeling\".\nIl \"Rangoli\".\nL'immagine iniziale del film \u00e8 un disegno che le donne indiane tracciano sul pavimento, per onorare gli ospiti di riguardo. In bengalese il disegno \u00e8 chiamato \"Rangoli\". La macchina da presa inquadra un pavimento di colore scuro su cui mani femminili dipingono con una tinta bianca a base di polvere di riso una figura complessa, simile ad un fiore. Il disegno \u00e8 una chiave interpretativa del film, un simbolo: ci introduce dentro la storia e allude al movimento circolare che riporta al punto di partenza. Il disegno ritorna nella cerimonia del matrimonio raccontato nella favola di Harriet.\nLe feste indiane.\nIl racconto del film si snoda ritmato dal fluire del fiume e dal fluire del tempo. Il susseguirsi delle stagioni \u00e8 sottolineato dalla celebrazione delle feste indiane: Diwali, la festa delle luci, che cade all'inizio dell'inverno, Makara Sankranti, la festa degli aquiloni in gennaio, Holi, la festa dei colori, all'inizio della primavera.\nLa favola di Harriet.\nHarriet legge a Val\u00e9rie e al capitano John una sua favola sul dio Krishna. Una giovane sposa invoca gli dei per avere un figlio: nasce una bambina. Cresciuta e divenuta donna, ella si innamora di un giovane, bello come il dio Krishna, ma il padre ha scelto per lei un uomo che non conosce. Il giorno delle nozze scopre che l'uomo \u00e8 proprio colui che ella ama. La ragazza, somigliante a Melanie, si trasforma nella dea R\u0101dh\u0101. Trasfigurata dalla felicit\u00e0, inizia a danzare: \u00e8 la sequenza della danza Katakali. Tempo dopo, ritornata alla realt\u00e0 quotidiana, anche lei si reca a pregare gli dei per diventare madre. Tutto ricomincia.\nIl fico sacro.\nNel giardino della villa si erge, bellissimo e maestoso, un gigantesco fico sacro: \"un castello, un labirinto pieno di misteri\". Esso \u00e8 un albero sacro per gli indiani e ricco di leggende. All'ombra della fantastica chioma dei rami, che a primavera si caricano di fiori fiammeggianti, la famiglia trascorre le ore pi\u00f9 serene ma \u00e8 anche fra il groviglio del suo tronco che Bogey e Kanu stanano il cobra ed \u00e8 l\u00ec che Harriet scopre il corpo del fratellino morto.\nL'eterno ritorno.\n\"Un film-cerchio\": la definizione proposta da Claude de Givray, ripresa e citata da Fran\u00e7ois Truffaut nel suo libro, \"I film della mia vita\", riassume bene l'avvicinamento lirico del regista alla natura imperturbabile e ciclica.\nRiconoscimenti.\nIl film fu premiato alla Mostra di Venezia 1951, anche come tardiva riparazione al negato Leone d'Oro per \"La grande illusione\".\nNel 1951 il National Board of Review of Motion Pictures l'ha inserito nella lista dei migliori film stranieri dell'anno."}
{"id": "280586", "revid": "767487", "url": "https://it.wikipedia.org/wiki?curid=280586", "title": "Operazione casin\u00f2 d'oro", "text": "Operazione casin\u00f2 d'oro (\"Cleopatra Jones and the Casino of Gold\") \u00e8 un film del 1975 diretto da Charles Bail.\nSeguito di \"\" del 1973, co-prodotto dalla statunitense Warner Brothers con la Shaw Brothers di Hong Kong, il film fa parte del filone cosiddetto di blaxploitation.\nTrama.\nCleopatra Jones si reca a Hong Kong e, unendosi a Mi Ling, un'agente locale, sgomina un'organizzazione criminale gestita da una donna, Bianca Javin, detta \"Drago Nero\" (\"Dragon Lady\" nella versione originale).\nProduzione.\nRiprese.\nIl film \u00e8 stato girato a Hong Kong e Macao.\nColonna sonora.\nL'autore delle musiche \u00e8 Dominic Frontiere, a cui va attribuita anche la canzone leitmotiv del film, \"Playin' with Fire\".\nDistribuzione.\nDistribuito negli Stati Uniti l'11 luglio 1975 e ad Hong Kong il 7 novembre 1975. Distribuito in Italia dalla PIC nell'estate del 1976, con doppiaggio affidato alla Cine Video Doppiatori."}
{"id": "280587", "revid": "438678", "url": "https://it.wikipedia.org/wiki?curid=280587", "title": "La pista degli elefanti", "text": "La pista degli elefanti (\"Elephant Walk\") \u00e8 un film del 1954 diretto da William Dieterle.\nTrama.\nIl piantatore di t\u00e8 coloniale John Wiley, in visita in Inghilterra alla fine della seconda guerra mondiale, sposa Ruth e la porta a casa all'Elephant Walk Bungalow, la casa delle piantagioni costruita da suo padre a Ceylon. Vengono fermati da un elefante indiano mentre si recano a casa, che un John molto arrabbiato mette in fuga con alcuni colpi di pistola. Ruth scopre presto che John \u00e8 ancora dominato da suo padre, \"The Governor\", ancora molto tempo dopo la morte dell'uomo, e che la madre di John non \u00e8 mai stata felice a Elephant Walk. In effetti, ha lasciato il padre di John poco dopo il loro matrimonio, ma \u00e8 tornata quando ha scoperto di aspettare un bambino, e alla fine \u00e8 morta.\nRuth ha un rapporto teso con Apphuamy, il servitore principale, il cui vero padrone continua ad essere il defunto \"Governatore\", alla cui tomba, nel giardino, Appuhamy parla regolarmente, esprimendo apertamente la sua antipatia per la nuova padrona. Nella sua stanza \u00e8 conservata una stanza contenente un ritratto molto severo e pi\u00f9 grande del vero di \"The Governor\", che non \u00e8 stato cambiato dalla morte del vecchio, e che \u00e8 sempre chiuso a chiave. La figura di Appuhamy d\u00e0 un tono sinistro a gran parte della storia altrimenti raffinata.\nIn effetti Ruth apprende da John che Elephant Walk \u00e8 cos\u00ec chiamato perch\u00e9 suo padre, Tom Wiley, l'ha costruito deliberatamente lungo il percorso di migrazione utilizzato dai branchi di elefanti del luogo per raggiungere una fonte d'acqua. Gli elefanti continuano a tentare di utilizzare il loro antico sentiero per raggiungere l'acqua, ma vengono tenuti fuori dalle mura e dagli sforzi difensivi dei servi. Cos\u00ec, la gioia iniziale di Ruth per la ricchezza tropicale e il lusso della sua nuova casa \u00e8 rapidamente mitigata da diversi fattori: il suo isolamento come unica donna europea nel distretto, l'occasionale arroganza imperiosa e gli scoppi d'ira del marito, l'atteggiamento educato ma nondimeno insubordinato di Appuhamy nei suoi confronti, un'attrazione fisica reciproca con il direttore della piantagione Dick Carver, e noltre la minacciosa minaccia degli elefanti ostili.\nTuttavia, la storia di Elephant Walk gira a favore di Ruth quando il distretto \u00e8 colpito da un'epidemia di colera, durante la quale si rende indispensabile come soccorritrice. Appuhamy confessa a \"The Governor\" che si sbagliava sulla nuova padrona, e spera che lei rimanga. Ma Ruth ha fatto capire a John che, finch\u00e9 rimarranno a Elephant Walk, continuer\u00e0 a essere dominato dal padre morto invece di diventare se stesso, e che l'unica soluzione \u00e8 andarsene. Alla fine, la loro decisione viene presa per loro quando gli elefanti, complice il fatto che l'epidemia di colera ha drammaticamente ridotto il numero di servitori che ne avevano finora contrastato l'avanzata, riescono finalmente a sfondare il perimetro della propriet\u00e0 e si precipitano dentro il terreno, uccidendo Appuhamy che tentava invano di fermarli; cos\u00ec Elephant Walk Bungalow viene distrutto e prende fuoco; il ritratto del defunto \"Governatore\" \u00e8 visto bruciare, a simboleggiare la fine del vecchio regime. John e Ruth riescono a fuggire mentre la casa inizia a crollare intorno a loro, mentre Dick Carver li vede insieme sulle colline appena sopra la casa e si rende conto che Ruth non sar\u00e0 mai sua.\nMentre John e Ruth guardano dall'alto in basso Elephant Walk che brucia, inizia a piovere, e Ruth dice \"Mi dispiace\", al che John risponde di non essere dispiaciuto e \"Lascia che facciano la loro passeggiata gli elefanti. Ruth, costruiremo un nuovo posto, una casa, da qualche altra parte!\"\nAlla fine l'elefante maschio che era apparso sulla strada all'inizio del film alza la proboscide ed emette un potente barrito, mentre sullo schermo appaiono le parole \"The End\"."}
{"id": "280588", "revid": "510847", "url": "https://it.wikipedia.org/wiki?curid=280588", "title": "Cacchio", "text": "La parola cacchio \u00e8 un termine agricolo che indica propriamente i germogli della vite o di alcuni tipi di piante rampicanti o infestanti. Tuttavia la parola cacchio, come peraltro succede alla sua omologa pi\u00f9 volgare, viene utilizzata in moltissimi contesti, spesso dialettali, assumendo significati anche molto diversi e per nulla scurrili.\nSignificato.\nLa parola cacchio, a seconda del contesto, pu\u00f2 avere due significati.\nIn un contesto agricolo, il termine indica i germogli della vite stessa. In pratica, il cacchio \u00e8 il succhione della vite. La scacchiatura \u00e8 l'operazione di eliminazione dei cacchi della vite (branche secondarie improduttive o che non si vuole che producano). I cacchi alla base del fusto della vite si chiamano \"polloni\" e l'operazione di eliminazione si dice \"spollonatura\".\nIn tal senso il termine pu\u00f2 avere connotazione positiva, riferendosi ai germogli del tralcio di vite appena spuntato e utile ad essere trapiantato, o connotazione negativa, riferendosi al grappolo d'uva con pochi e avvizziti acini che rimarr\u00e0 improduttivo e per questo andr\u00e0 potato. Per estensione, alcuni utilizzano il termine cacchio anche per i succhioni di piante da frutto diversa dalla vite.\nIn particolare il termine, nella sua connotazione negativa, paragona il grappolo improduttivo alle piante infestanti che arrecano danno alla pianta da frutto. Da qui l'espressione \"spuntare come cacchi\" cio\u00e8 come funghi. Inoltre, il termine pu\u00f2 indicare anche il germoglio di altre piante ed in particolare del sambuco quando formano i polloni che crescono alla base della pianta del nocciolo risucchiandone linfa utile alla produzione del frutto.\nEtimologia.\nIn contesto agricolo sembra che il termine derivi da \"cacciare\" nel senso di \"buttar fuori\", \"germogliare\" indicando quindi genericamente i germogli di una pianta. Tanto \u00e8 vero che in agronomia si utilizza il termine equivalente di \"ricacci\" per indicare i cacchi o succhioni specie quando sono ancora piccoli.\nPer quanto riguarda invece l'uso in contesti differenti, sembra pi\u00f9 opportuno pensare che si tratti di una forma sostitutiva, probabilmente dovuta al dialetto romanesco, della parola cazzo con un termine agricolo, sentito come meno volgare, piuttosto che una modifica di questa.\nRiferimenti culturali.\nL'accezione sostitutiva del termine \"cazzo\" ha assunto nel tempo ampissima diffusione rispetto a quello che era il suo significato originale, soprattutto grazie al cinema e ai media come la radio e la televisione. Ci\u00f2 \u00e8 dovuto principalmente al fatto che, specialmente prima degli anni ottanta e novanta, le volgarit\u00e0 ed il malcostume erano considerati dei tab\u00f9 e pertanto venivano sottoposte sia a meccanismi di censura che di autocensura. Ne consegue che, all'insorgere di esigenze espressive nell'allestimento degli spettacoli, risultava necessario sostituire i termini pi\u00f9 volgari con forme ritenute meno offensive per gli ascoltatori. Nel cinema fece sapiente uso del termine Tot\u00f2, coniando la celebre espressione \"Tomo tomo, cacchio cacchio\", ormai entrata a pieno diritto nel linguaggio comune, che non ha valenza scurrile ma indica un modo di compiere un'azione dando l'impressione di essere mogi e dimessi, facendo finta di nulla ma, in realt\u00e0, con un preciso secondo fine.\nNei periodi successivi agli anni ottanta, dopo gli ampi cambiamenti sociali e di costume cui l'Italia and\u00f2 incontro, la parola cacchio ha mantenuto nel linguaggio comune la sua diffusione e tale significato, ma ha assunto nei mezzi di telecomunicazione e nel cinema una funzione diversa, spesso comica o satirica, che gioca sull'ipocrisia dell'uso di questa parola laddove si vuole parlare con falso pudore di quelli che sono ancora oggi considerati dei tab\u00f9."}
{"id": "280589", "revid": "438678", "url": "https://it.wikipedia.org/wiki?curid=280589", "title": "La banda di Eddie", "text": "La banda di Eddie (\"Eddie and The Cruisers\") \u00e8 un film del 1983 diretto Martin Davidson.\nBasato sul romanzo \"Eddie and the Cruisers\" di P. F. Kluge e sulla musica di John Cafferty &amp; The Beaver Brown Band, ha avuto un sequel nel film \"\" del 1989 con protagonista Michael Par\u00e9, che reinterpret\u00f2 il ruolo del cantante Eddie Wilson.\nTrama.\nUna reporter televisiva di nome Maggie Foley propone alla sua emittente la realizzazione di un documentario sulla vita del cantante Eddie Wilson, morto in un misterioso incidente d'auto e frontman dei \"Eddie and the Cruisers\", una rock and roll band del New Jersey. L'interesse verso il gruppo \u00e8 derivato dalla ristampa del primo album del gruppo, dalla morte del cantante e dal furto delle registrazioni del secondo disco, mai rilasciato.\nMaggie visita l'ex paroliere Frank Ridgeway, il quale non rilascia interviste, ma inizia a ricordare i momenti passati. Attraverso dei flashback via a conoscenza di come Frank sia entrato a far parte della band, di come potenzi\u00f2 i testi delle canzoni creando una perfetta alchimia con la musica di Eddie, portando la band in tour promozionale con l'album \"Tender Years\".\nIl rinnovato interesse per il gruppo, fa nascere in Frank un rimpianto per gli anni passati e una curiosit\u00e0 sulla sorte dei suoi compagni: visita l'ex manager Doc Robbins e il bassista Sal Amato, che aveva appena organizzato un concerto tributo a Eddie. I ricordi per\u00f2 non sono sempre piacevoli: dalla morte del sassofonista Wendell Newton, all'episodio in cui Eddie present\u00f2 al pubblico Frank con un falso nome, Toby Tyler, durante un concerto, denigrandolo, alla registrazione del secondo album, mai pubblicato, \"A Season in Hell.\"\nIl disco era stato concepito dopo la morte per overdose di Wendell, colonna portante della musica di Eddie e ispirato all'omonima raccolta poetica di Arthur Rimbaud. A causa del sound molto pi\u00f9 duro e cupo rispetto all'album precedente, questo secondo album non fu accettato dai produttori, che decisero di togliere il supporto finanziario al suo completamento e relativa pubblicazione. La tensione era alta tra i componenti del gruppo e Sal disse che avrebbero dovuto limitarsi a creare un'altra \"On The\" \"Dark Side\", fatta di canzoni dal successo commerciale, poich\u00e9 dopotutto, erano solo un gruppo di ragazzi del New Jersey.\nEddie si rese conto che i suoi compagni avevano smesso di sognare e di cercare l'evoluzione del loro sound. L'incontro tra Frank e Joann porta alla luce quelle tensioni e della fuga di Eddie dallo studio di registrazione. Quel giorno Joann lo segu\u00ec e Eddie la guid\u00f2 fino al Palazzo della Depressione (\"Palace of Depression\"), un luogo pieno di ricordi d'infanzia per Eddie e definito dal suo creatore, un castello costruito dal niente, dalla spazzatura.\nEddie cap\u00ec che non vi era nessun motivo per continuare a suonare e abbandon\u00f2 Joann e la musica; il giorno seguente usc\u00ec la notizia dell'incidente e della morte del cantante, nonostante il corpo non venne mai trovato. La donna raccont\u00f2 inoltre di come vent'anni prima aveva rubato i nastri del secondo album e del presente stalking telefonico che stava ricevendo.\nJoann era ipnotizzata dall'ipotesi che il cantante potesse essere ancora vivo e insieme a Frank recuper\u00f2 le registrazioni: fu Doc che si present\u00f2 a ritirarle spacciandosi per Eddie, venne smascherato, ma Joann decise ugualmente di donargliele. In questo modo il documentario di Maggie fu terminato e durante la trasmissione, un vecchio Eddie guarda soddisfatto il rinnovato interesse per la sua musica.\nStile.\nIl film si caratterizza per un elevato uso di flashback dei componenti della band, che portano lo spettatore ad immedesimarsi nella giornalista e a conoscere gli avvenimenti attraverso piccoli tasselli. Il contesto storico utilizzato \u00e8 quello del New Jersey degli anni sessanta per i ricordi e gli anni ottanta per il presente, nonostante le sonorit\u00e0 musicali abbiano una chiara impronta di quest'ultimo periodo.\nIl regista voleva un cantante sconosciuto per la realizzazione della colonna sonora e rifiut\u00f2 un'offerta di finanziamento del film che includeva il musicista Rick Springfield come clausola musicale. Fu attraverso Kenny Vance dei Jay and the American che John Cafferty &amp; The Beaver Brown Band entrarono nel progetto, anche se inizialmente John Cafferty era riluttante a cedere i diritti per \"Tender Years\" e \"Wild Summer Nights\", di cui aveva gi\u00e0 rilasciato un 45 giri. La colonna sonora fu rilasciata con la CBS Records e ottenne un triplo disco di platino negli Stati Uniti, raggiungendo la posizione numero nove della Billboard 200 del 1983 e la settima posizione della Billboard Hot 100 dello stesso anno per il singolo \"On The Dark Side\".\nLa scelta sul ruolo di Eddie Wilson ricadde su Michael Par\u00e9, che venne scoperto in un ristorante di New York dove lavorava come cuoco. In seguito, fu lo stesso Par\u00e9 a sostenere la realizzazione del sequel del 1989, di cui per\u00f2 il regista Davison rifiut\u00f2 alla collaborazione e solo Matthew Laurance del cast originale entr\u00f2 a farne parte."}
{"id": "280592", "revid": "125837502", "url": "https://it.wikipedia.org/wiki?curid=280592", "title": "L'isola nel cielo", "text": "L'isola nel cielo \u00e8 un film d'avventura del 1953, diretto dal regista William A. Wellman. Basato sul romanzo \u201cIsland in the Sky\u201d di Ernest K. Gann, viene considerato un classico tra i \"film di aviazione\".\nTrama.\nNel 1942, durante la Seconda guerra mondiale, molti piloti civili di aerei di linea furono richiamati nell'Air Transport command dell'USAAF per contribuire allo \"sforzo bellico\". Il loro compito era di pilotare aerei cargo militari, sulla rotta settentrionale per l'Inghilterra, per rifornire i soldati \"alleati\".\nDurante uno di questi viaggi, il capitano Dooley, ai comandi di un Douglas C-47 \u00e8 costretto, dopo avere smarrito la rotta, ad un atterraggio di fortuna su un lago ghiacciato, nei pressi del confine Quebec-Labrador.\nInizia cos\u00ec un disperato gioco di sopravvivenza, nel quale Dooley e i suoi uomini di equipaggio devono vedersela con rigide temperature polari, scorte di cibo insufficienti, ripari limitati, abiti inadeguati, una radio di emergenza rudimentale e un'imminente tempesta artica.\nNel frattempo, i colleghi piloti di Dooley e i rispettivi equipaggi effettuano una disperata ricerca aerea sul desolato e inesplorato territorio, consapevoli che le probabilit\u00e0 di salvare i dispersi, diminuiscono ad ogni minuto che passa."}
{"id": "280594", "revid": "767487", "url": "https://it.wikipedia.org/wiki?curid=280594", "title": "La danza di Venere", "text": "La danza di Venere (\"Dancing Lady\") \u00e8 un film del 1933 diretto da Robert Z. Leonard e tratto dal romanzo omonimo di James Warner Bellah. Si tratta dell'esordio cinematografico di Fred Astaire che interpreta s\u00e9 stesso.\nTrama.\nIl ricco Tod Newton si reca con alcuni amici ad assistere a uno spettacolo di burlesque. Poco dopo, la polizia fa irruzione nel locale, arrestando le ballerine poco vestite che si esibiscono nello spettacolo. Tod, che \u00e8 rimasto colpito da una delle ragazze, Janie Barlow, le paga la cauzione, ma lei accetta il denaro solo a patto di poterglielo restituire. Alla ricerca di un lavoro, Janie decide di lasciare i bassifondi e di puntare in alto. Tenta di farsi assumere per uno spettacolo di Patch Gallagher. Ma i suoi tentativi falliscono e sar\u00e0 ancora una volta Tod a intervenire in suo aiuto: senza apparire, finanzia lo spettacolo, ma chiede a Patch di prendere anche Janie, La cosa non va gi\u00f9 a Patch che non vuole avere niente a che fare con la ragazza che lui considera solo la protetta di un milionario.\nTod, invece, chiede la mano a Janie che, da parte sua, accetta s\u00ec di sposarlo, ma solo se lo spettacolo non avr\u00e0 successo. Patch si rende conto della bravura del suo nuovo acquisto e decide di metterla nella prima fila del corpo di ballo. Nel corso delle prove, si accorge che lo spettacolo non funziona come dovrebbe e trova la soluzione facendo non solo alcuni cambiamenti, ma sostituendo Vivian, la star dello show, con Janie. Tra i due, nasce un'attrazione reciproca, ma Janie sceglie di andarsene con Tod quando lo spettacolo si ferma per mancanza di fondi. Il suo fidanzato, segretamente, ha ritirato la sua quota per far fallire lo show e poterla sposare. Quando Janie scopre l'inganno, torna da Patch - che intanto ha proseguito nell'allestimento dello show investendo tutto il proprio denaro - pregandolo di riprenderla. Al debutto, lo spettacolo ha un grande successo e Janie si esibisce accanto a due artisti come Fred Astaire e Nelson Eddy. Tod ammette con s\u00e9 stesso che Janie appartiene a Broadway e rinuncia a lei, mentre la ragazza e Patch si rendono conto di essere qualcosa di pi\u00f9 di un regista e un'attrice.\nProduzione.\nIl film, prodotto dalla Metro-Goldwyn-Mayer (MGM) (controlled by Loew's Incorporated), venne girato negli studi di Culver City, al 10202 di W. Washington Blvd.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 24 novembre 1933. Nel 1934, venne distribuito in Svezia (26 marzo, come \"Den dansande Venus\"), Spagna (31 marzo a Madrid come \"Alma de bailarina\"), Ungheria (12 aprile, come \"A t\u00e1ncol\u00f3 h\u00f6lgy\"), Finlandia (15 aprile, come \"Suurkaupungin tyt\u00e4r\"), Danimarca (22 aprile, come \"Den dansende Venus\"), Germania (12 ottobre, come \"Ich tanze nur f\u00fcr dich\"), Portogallo (23 ottobre, come \"O Turbilh\u00e3o da Dan\u00e7a\") e Austria (come \"Tanzende Venus\").\nEsiste al momento una sola edizione italiana Home-Video del film, edita da DNA Srl, inclusa come Extra nel DVD del film \"Balla con me\" (1940). Questa edizione non \u00e8 doppiata ma sottotitolata in italiano."}
{"id": "280599", "revid": "438678", "url": "https://it.wikipedia.org/wiki?curid=280599", "title": "L'ultima conquista", "text": "L'ultima conquista (\"Angel and the Badman\") \u00e8 un film del 1947 diretto da James Edward Grant.\n\u00c8 uno dei due film diretti da Grant, che \u00e8 stato scrittore e sceneggiatore, divenuto noto per i suoi lavori concernenti il Far West.\nTrama.\nQuirt Evans \u00e8 un fuorilegge rimasto ferito in una sparatoria, che viene soccorso e ospitato da una famiglia di quaccheri, i Worth. Evans si innamora della figlia dei Worth, ma la voglia di tornare alla vita di prima e la decisione di vendicare la morte del padre, non viene accettata dalla rigorosa non violenza della comunit\u00e0 protestante.\nProduzione.\nIl film venne girato a Sedona, in Arizona, e venne prodotto da John Wayne per la Republic Pictures.\nCritica.\nCritica italiana.\nPaolo Mereghetti ha scritto che questo film \u00e8 \"un western che non rinuncia a mescolare l'azione con la riflessione morale\".\nDistribuzione.\nUsc\u00ec nelle sale statunitensi il 15 febbraio del 1947.\ndate di uscita"}
{"id": "280600", "revid": "709565", "url": "https://it.wikipedia.org/wiki?curid=280600", "title": "Mercato contendibile", "text": "La teoria dei mercati contendibili, sviluppata da William Baumol, Robert Willig e John C. Panzar, sostiene che non solo il grado di concorrenza del mercato influenza la quantit\u00e0 offerta e il suo prezzo, ma anche l'esistenza di una \"minaccia di concorrenza\".\nInfatti, se un altro soggetto avesse la possibilit\u00e0 di entrare in un mercato monopolistico con una nuova impresa, il comportamento del monopolista cambierebbe e diventerebbe pi\u00f9 simile a quello di un produttore in concorrenza perfetta.\nUna siffatta evenienza pu\u00f2 capitare quando ci troviamo in un \"mercato perfettamente contendibile\", cio\u00e8 quando i costi di entrata e di uscita nel mercato, da parte di potenziali rivali con la stessa tecnologia del monopolista, sono nulli, e quindi nuove imprese entreranno, molto rapidamente, nel mercato, attirate dalla possibilit\u00e0 di ottenere extra profitti, ed eroderanno l'ammontare del profitto del monopolista, riducendolo al livello del profitto normale.\nSi comprende che la sola minaccia di una evenienza di questo tipo indurr\u00e0 il monopolista a mantenere bassi i prezzi e a produrre nel modo pi\u00f9 efficiente possibile, per mantenere bassi i costi, sfruttando tutte le economie di scala e ogni nuova tecnologia a sua disposizione.\nI costi nulli di entrata e di uscita (nel e) dal mercato costituiscono un incentivo per le imprese a entrare in un mercato dove \u00e8 presente una sola impresa; infatti, quando si crea una nuova impresa bisogna sostenere ingenti spese in impianti e macchinari.\nUna volta impiegato, il capitale diventa fisso.\nSe questo costo fisso non \u00e8 superiore a quello dell'impresa gi\u00e0 presente sul mercato, allora l'impresa entrante potrebbe riuscire ad operare sul mercato. Ma in caso di insuccesso, e quindi nella necessit\u00e0 di dover uscire dal mercato, l'impresa riesce a recuperare il capitale investito, per poterlo utilizzare in modo diverso, solo se \"non ci sono costi di uscita\".\nQuesto accade quando il capitale strumentale investito pu\u00f2 essere trasferito, cio\u00e8 non ci sono costi fissi irrecuperabili (\"Sunk Cost\").\nQuesta situazione incentiva le imprese a correre il rischio di entrare in un mercato monopolistico, perch\u00e9 sanno che, male che vada, potranno recuperare il capitale investito e destinarlo ad altri impieghi.\nPer esempio un'impresa di trasporti su ruota, che decide di aprire lo stesso servizio su una linea gi\u00e0 servita da una sola impresa, se non riesce a rimanere sul mercato, potr\u00e0 utilizzare i suoi mezzi di trasporto su un'altra linea in quanto il loro costo non \u00e8 irrecuperabile.\nQuanto minori sono i costi di uscita, tanto pi\u00f9 \"contendibile\" sar\u00e0 il mercato.\nQuanto pi\u00f9 contendibile \u00e8 il mercato, tanto pi\u00f9 un'industria, anche monopolistica, sar\u00e0 costretta ad operare in condizioni simili a quelle della concorrenza perfetta.\nQuindi se un monopolio riesce a operare in un mercato perfettamente contendibile, vuol dire che, grazie alle economie di scala, pu\u00f2 produrre a costi bassi, e mantenere il profitto e i prezzi pi\u00f9 bassi per effetto della concorrenza potenziale."}
{"id": "280601", "revid": "1543377", "url": "https://it.wikipedia.org/wiki?curid=280601", "title": "Troodontidae", "text": "I Troodontidae (il cui nome significa \"denti che feriscono\") sono una famiglia di dinosauri teropodi, originatesi nel Giurassico superiore per poi evolversi e diffondersi durante tutto il Cretaceo, dai 150 ai 65 milioni di anni fa (Kimmeridgiano-Maastrichtiano), in buona parte dell'Asia e del Nord America. Durante la maggior parte del ventesimo secolo, i fossili di troodontide erano molto rari e spesso disarticolati, ci\u00f2 ha reso difficile la loro classificazione e, in varie epoche, sono stati accomunati a diverse linee dinosauriche. Le pi\u00f9 recenti scoperte di fossili ed esemplari completi e articolati (inclusi esemplari che conservano piume, uova, embrioni e giovani) hanno contribuito ad accrescere la nostra comprensione su questo gruppo. Gli studi anatomici, in particolare gli studi sui troodontidi pi\u00f9 primitivi, come il \"Sinovenator\", dimostrano sorprendenti somiglianze anatomiche con \"Archaeopteryx\" e con altri dromaeosauridi primitivi, dimostrando di essere parte del \"clade\" dei Paraves.\nDescrizione.\nI troodontidi sono un gruppo di piccoli dinosauri simili ad uccelli, e dalla costituzione piuttosto gracile rispetto ad altri Maniraptora. Tutti i troodontidi hanno caratteristiche uniche del cranio, come un gran numero di denti strettamente distanziati nella mandibola. Inoltre, alcuni di questi animali avevano dei quozienti di encefalizzazione non-aviari molto elevati, suggerendo che avessero comportamenti complessi e certo grado di intelligenza. Tra i troodontidi il genere pi\u00f9 grande era il \"Troodon\", mentre il pi\u00f9 piccolo era l\"Anchiornis\". Caratteristica peculiare di questi animali erano le gambe insolitamente lunghe rispetto ad altri teropodi, e su ciascun piede, sul secondo dito era presente un grande artiglio curvo, simile all'artiglio a falce tipico dei dromaeosauridi. Tuttavia, l'artiglio a falce dei troodontidi non era cos\u00ec grande o ricurvo come nei loro parenti, e in alcuni casi non aveva molto mobilit\u00e0. Nel troodontide \"Borogovia\" l'artiglio era dritto, non curvo o a falce, e non poteva essere sollevato di tanto dal terreno.\nI troodontidi avevano cervelli insolitamente grandi tra i dinosauri, paragonabili a quelli di alcuni uccelli odierni. Anche i loro occhi erano grandi e puntati in avanti, indicando che avevano un'ottima visione binoculare. Anche le orecchie dei troodontidi erano piuttosto insolite per dei teropodi, avendo le cavit\u00e0 dell'orecchio medio allargate, indicando un fine senso dell'udito. Il posizionamento di questa cavit\u00e0 vicino al timpano potrebbe aver aiutato questi animali nella rilevazione dei suoni a bassa frequenza. In alcuni troodontidi, anche le orecchie erano asimmetriche, con un orecchio posto pi\u00f9 in alto rispetto all'altro, una caratteristica condivisa solo con alcuni gufi. La specializzazione delle orecchie pu\u00f2 indicare che i troodontidi cacciassero in modo simile ai gufi, usando il fine udito per individuare le piccole prede.\nAnche se la maggior parte dei paleontologi concorda che questi animali fossero predatori carnivori, i numerosi, piccoli e grossolani denti, le dimensioni dei denticoli e le mascelle a forma di U di alcune specie (in particolare \"Troodon\") suggeriscono che almeno alcune specie possano essere state onnivore, o addirittura erbivore. Alcuni paleontologi, in particolare, hanno notato una certa somiglianza tra i denti di alcuni troodontidi con quelli delle moderne iguana. Al contrario, alcune specie, come \"Byronosaurus\", presentavano un gran numero di denti ad ago, che sembrano pi\u00f9 adatti a ghermire piccole prede, come uccelli, lucertole e piccoli mammiferi. Altre caratteristiche morfologiche dei denti, come la forma dettagliata dei denticoli e la presenza di scanalature, sembrano indicare una dieta carnivora. Anche se si conosce ben poco del comportamento predatorio dei troodontidi, Fowler e colleghi hanno teorizzano che le gambe pi\u00f9 lunghe e gli artigli a falce pi\u00f9 piccoli (rispetto ai dromaeosauridi) dei troodontidi, potrebbero indicare uno stile di vita pi\u00f9 cursorio, anche se lo studio indica che troodontidi usassero effettivamente l'artiglio a falce per bloccare le prede. Le proporzioni dei metatarsali, dei tarsali e degli unguali dei troodontidi sembrano indicare che questi animali avessero piede pi\u00f9 mobili, ma pi\u00f9 deboli, forse meglio adattati per catturare e sottomettere piccole prede. Ci\u00f2 suggerisce una separazione ecologica dai pi\u00f9 lenti ma pi\u00f9 forti Dromaeosauridae.\nClassificazione.\nI fossili di Troodontide sono stati tra i primi dinosauri nordamericani a essere stati descritti. Inizialmente, Leidy (1856) pens\u00f2 che si trattassero di lecertiliane (lucertole), ma, nel 1924, furono riclassificati in Dinosauria, da Gilmore, che per\u00f2 li classific\u00f2 come ornitischi simili ai pachycephalosauri come \"Stegoceras\". Fu solo nel 1945 che CM Sternberg riconobbe i Troodontidae come una famiglia di teropodi. Dal 1969, Troodontidae \u00e8 stato tipicamente connesso ai Dromaeosauridae, in un \"clade\" (gruppo naturale) noto come Deinonychosauria, sebbene non tutti i paleontologi furono d'accordo con la sua interpretazione. Holtz (1994) eresse il clade Bullatosauria, unendo Ornithomimosauria (i \"dinosauri struzzo\") e i Troodontidae, sulla base di alcune caratteristiche condivise tra cui, una scatola cranica rigonfiata (\"parabasisphenoide\") e una lunga e bassa apertura nella mascella superiore (la \"fenestra mascellare\"). Le caratteristiche del bacino hanno anche suggerito che i troodontidi fossero meno evoluti dei dromaeosauridi. Nuove scoperte di troodontidi primitivi dalla Cina (come \"Sinovenator\" e \"Mei\") presentano tuttavia forti somiglianze tra Troodontidae, Dromaeosauridae e l'uccello primitivo \"Archaeopteryx\", pertanto la maggior parte dei paleontologi, tra cui Holtz, ora considera i troodontidi molto pi\u00f9 vicini agli uccelli rispetto agli ornithomimosauri, demolendo il \"clade\" dei Bullatosauria.\nUno studio sulla sistematica dei teropodi, condotta dai membri del Theropod Working Group, ha scoperto varie somiglianze tra i dromaeosauridi pi\u00f9 basali, i troodontidi e \"Archaeopteryx\". Questa \"clade\" \u00e8 stato chiamato Paraves da Novas e Pol. Il cladogramma pubblicato da Hwang \"et al.\" ha dimostrato che l\"Archaeopteryx\" rappresenta un ramo pi\u00f9 basale di Paraves, e mette i dromaeosauridi e troodontidi come pi\u00f9 derivati. Ci\u00f2 aumenta la possibilit\u00e0 che i comportamenti aerodinamici possano essere ancestrali a tutti i Deinonychosauria. L'estesa analisi cladistica condotta da Turner \"et al.\" (2012) sostiene la monofilia di Troodontidae.\nTassonomia.\nCi sono molteplici possibilit\u00e0 su quali generi siano inclusi in Troodontidae e come essi siano connessi tra di loro. Molte specie primitive, come \"Anchiornis huxleyi\", sono state alternativamente classificate come troodontidi primitivi o come membri basali di un gruppo strettamente correlato ad Avilalae, da vari studi. Il seguente cladogramma segue i risultati di uno studio di Pascal Godefroit \"et al.\" (2013):\nShen \"et al.\" (2017) ha esplorato la filogenetica di troodontidae usando una versione modificata del cladogramma di Tsuihiji \"et al.\" (2014). Tsuihiji \"et al.\" bas\u00f2 a sua volta i suoi studi sui dati pubblicati da Gao \"et al.\" (2012), una versione leggermente modificata degli studi Xu \"et al.\" (2011), concentrandosi sui troodontidi pi\u00f9 evoluti. Di seguito \u00e8 riportata una versione semplificata.\nNel 2014, Brusatte, Lloyd, Wang e Norell hanno pubblicato un'analisi su Coelurosauria, sulla base dei dati di Turner \"et al.\" (2012) che ha nominato una terza sottofamiglia di troodontidi, gli Jinfengopteryginae. La loro analisi comprendeva pi\u00f9 specie di troodontidi basali ma non riusc\u00ec a risolvere molte delle loro interrelazioni, con conseguenti grandi \"politomie\" (gruppi di specie in cui l'ordine di ramificazione nell'albero genealogico \u00e8 incerto). Una versione aggiornata dell'analisi di Brusatte \"et al.\", \u00e8 stata fornita da Shen \"et al.\" (2017), che includeva pi\u00f9 taxa e recuper\u00f2 una maggiore risoluzione. Shen \"et al.\" eresse una quarta sottofamiglia di troodontidi, i Sinovenatorinae. Di seguito \u00e8 riportata una versione semplificata della loro analisi.\nTroodontidi e l'evoluzione degli uccelli.\nI troodontidi sono importanti nella ricerca sull'origine degli uccelli poich\u00e9 condividono molte caratteristiche anatomiche con alcuni uccelli primitivi. La prova fisica di questa teoria \u00e8 rappresentata dall'esemplare fossile WDC DML 001 (\"Lori\") un troodontide della Formazione Morrison risalente al Giurassico superiore, quasi contemporaneo di \"Archaeopteryx\" e di altri numerosi esemplari potenzialmente troodontidi della precedente Formazione Tiaojishan della Cina (incluso \"Anchiornis\"). La scoperta di troodontidi giurassici \u00e8 una prova fisica positiva che i deinonychosauri derivanti erano presenti ancor prima dell'evoluzione degli aviani. Questo fatto invalida fortemente il \"paradosso temporale\" citato dai pochi rimanenti oppositori che ancora non accettano l'idea che gli uccelli siano strettamente legati ai dinosauri.\nPaleobiologia.\nSono stati descritti molti nidi di troodontidi, comprese le uova contenenti embrioni fossilizzati. Le ipotesi sulla riproduzione dei troodontidi sono state sviluppate propria su questa prova (vedi \"Troodon\").\nAlcuni fossili di troodontidi, compresi esemplari di \"Mei\" e \"Sinornithoides\", hanno dimostrato che questi animali dormivano come i moderni uccelli nascondendo la testa sotto le loro braccia piumate. Questi fossili, oltre a presentare numerose similitudini scheletriche con gli uccelli e relativi dinosauri piumati, supportano l'idea che i troodontids fossero ricoperti di piume e penne, come i moderni uccelli, come anche dimostrato dalla scoperta di troodontidi piumati come \"Anchiornis\" e \"Jianianhualong\".\nNel 2004, Mark Norell e colleghi hanno descritto due crani parziali di troodontidi (numeri di esemplari IGM 100/972 e IGM 100/974) trovati in un nido di oviraptoride nella Formazione Djadokhta, della Mongolia. Il nido \u00e8 certamente quello di un oviraptorosauro, poich\u00e9 tra le uova presenti vi era un embrione di oviraptoride conservato all'interno di una delle uova. I due teschi parodontidi parziali sono stati descritti per la prima volta da Norell \"et al.\" (1994) come dromaeosauridi, ma sono stati riassegnati al troodontide \"Byronosaurus\" dopo ulteriori studi. I troodontidi erano o dei pulcini appena schiusi o degli embrioni, e alcuni frammenti di guscio d'uovo di oviraptoride si sono aderiti ai loro crani. La presenza di piccoli troodontidi in un nido d'oviraptoride \u00e8 un enigma. Tra le ipotesi pi\u00f9 probabili vi \u00e8 quella che vede i due crani come prede di un oviraptoride adulto che portava il cibo ai suoi piccoli, oppure che il \"Byronosaurus\" praticasse il parassitismo di cova, deponendo le proprie uova nel nido di un altro dinosauro e facendo s\u00ec che quest'ultimo si prendesse cura dei suoi piccoli, come fa oggi il moderno cuculo."}
{"id": "280604", "revid": "11497", "url": "https://it.wikipedia.org/wiki?curid=280604", "title": "Stimmate", "text": ""}
{"id": "280605", "revid": "124880991", "url": "https://it.wikipedia.org/wiki?curid=280605", "title": "Mei long", "text": "Mei long (dal cinese Drago Dormiente) \u00e8 un dinosauro carnivoro della Cina vissuto nel Cretacico inferiore-medio, 120-130 milioni di anni fa.\nL'animale \u00e8 lungo 53 cm e risulta essere uno dei dinosauri pi\u00f9 piccoli scoperti. La particolarit\u00e0 di questo fossile \u00e8 la posizione in cui \u00e8 stato ritrovato: il fossile di \"Mei\" \u00e8 raggomitolato su s\u00e9 stesso tenendo la testa sotto l'ala sinistra. Questa posizione \u00e8 usata dagli uccelli mentre dormono per mantenere costante la temperatura corporea. Questo reperto \u00e8 un'ulteriore prova della familiarit\u00e0 tra uccelli e dinosauri (la maggior parte degli scienziati ritiene che gli uccelli \"sono\" dinosauri) e dell'omeotermia (sangue caldo) di questi ultimi. Probabilmente, il \"Mei\" \u00e8 stato ucciso nel sonno da una tempesta di sabbia o da qualche altra catastrofe naturale.\nLe caratteristiche fisiche del \"Mei\" sono: testa stretta e allungata, piccoli e sottili denti molto vicini tra loro, tibie pi\u00f9 lunghe dei femori (segno che era un dinosauro adatto alla corsa), occhi grandi, scatola cranica ampia e, forse, un corpo ricoperto di sottili piume o protopiume.\nSi alimentava di insetti e altri piccoli animali."}
{"id": "280644", "revid": "1169970", "url": "https://it.wikipedia.org/wiki?curid=280644", "title": "Breviario romano", "text": "Il Breviario romano (in latino: \"Breviarium Romanum\") \u00e8 un libro liturgico che contiene l'Ufficio divino della Chiesa cattolica. La parola deriva dal latino \"breviarium\" che significa sommario, abbreviazione, a sua volta derivante da \"brevis\" che significa breve.\nStoria.\nAnticamente le ore dell'Officio erano scritte in libri differenti, ma dal XII secolo si opt\u00f2 per l'adozione di un unico libro (eventualmente in pi\u00f9 volumi) per facilitare i chierici che si dovevano muovere con frequenza.\nIl Concilio di Trento cominci\u00f2 la riforma del breviario, ma per mancanza di tempo non port\u00f2 a termine il lavoro e affid\u00f2 l'incarico alla Sede apostolica. Papa Pio V promulg\u00f2 nel 1568 con la bolla \"Quod a Nobis\" un'edizione del \"Breviarium Romanum\" e rese obbligatorio il suo uso, eccetto laddove i vescovi optassero per breviari locali di antichit\u00e0 non minore di due secoli. Per questo venne chiamato Breviario di Pio V (\"Breviarium Pianum\").\nPapa Pio X, con la bolla \"Divino Afflatu\" del 1\u00ba novembre 1911, facilit\u00f2 la recita settimanale del salterio (una parte dell'attuale Breviario). Fu una vera e propria ripianificazione del Breviario in cui veniva ripristinato l'uso antico di recitare ogni settimana i 150 salmi e fu cambiata interamente la disposizione del salterio: furono tolte tutte le ripetizioni e fu data la possibilit\u00e0 di accordare il salterio feriale e il ciclo della lettura biblica con gli Uffici dei Santi. Inoltre l'Ufficio della domenica fu cos\u00ec accresciuto di grado e di importanza da essere generalmente anteposto alle feste dei santi.\nLa Sacra Congregazione dei Riti continu\u00f2 la riforma di Pio X dapprima con il decreto \"Cum hac nostra aetate\" del 23 marzo 1955, con il quale semplific\u00f2 le rubriche del rito romano, compreso il breviario, quindi con il decreto \"Rubricarum instructum\" del 25 luglio 1960, con cui le rubriche del Messale e del Breviario furono ulteriormente riviste.\nA partire della riforma del 1911, il Breviario Romano \u00e8 articolato in queste parti principali:\nLa riforma liturgica successiva al Concilio Vaticano II ha sostituito il Breviario con la \"Liturgia delle Ore\", il cui testo completo \u00e8 pubblicato in quattro distinti volumi, diversi per ogni periodo dell'anno liturgico: Avvento e Natale, Quaresima e Pasqua e due volumi per il Tempo ordinario. Il testo, e il relativo obbligo di sostituzione del Breviario, \u00e8 stato promulgato da papa Paolo VI con la costituzione apostolica \"Laudis canticum\" del 1\u00ba novembre 1970.\nIl dovere di recitare la Liturgia delle Ore pu\u00f2 provenire, per esempio, da un voto, dalle costituzioni di un istituto di perfezione o dall'essere chierici. Il Codice di diritto canonico dice: \"I sacerdoti e i diaconi aspiranti al presbiterato sono obbligati a recitare ogni giorno la liturgia delle ore secondo i libri liturgici propri e approvati; i diaconi permanenti nella misura definita dalla Conferenza Episcopale\".\nIl \"motu proprio\" \"Summorum Pontificum\" del 2007 dichiar\u00f2: \"Ai chierici costituiti \u201cin sacris\u201d \u00e8 lecito usare il Breviario Romano promulgato dal B. Giovanni XXIII nel 1962\". Nella Chiesa latina sono chierici solo i sacerdoti (vescovi e presbiteri) e i diaconi, visto che \"con l'ordinazione diaconale uno diviene chierico\". Il termine \"clerici in sacris\", che si trovava pi\u00f9 volte nell'edizione 1917 del Codice di diritto canonico, non appare affatto in quello attuale, quello dell'edizione 1985, gi\u00e0 da 22 anni in vigore nel 2007. Nel 2021, La Congregazione per il culto divino e la disciplina dei sacramenti, parlando nel 2021 del \"Rituale Romanum\" (ultima edizione tipica 1952) e del \"Pontificale Romanum\" precedente alla riforma liturgica, li descrisse come \"libri liturgici che, come tutte le norme, le istruzioni, le concessioni e le consuetudini precedenti, sono stati abrogati\" (per mezzo del motu proprio \"Traditionis custodes\")."}
{"id": "280645", "revid": "767487", "url": "https://it.wikipedia.org/wiki?curid=280645", "title": "Jinfengopteryx elegans", "text": "Jinfengopteryx elegans \u00e8 un minuscolo dinosauro carnivoro ritrovato in Cina nel 2005, vissuto probabilmente nei primi tempi del Cretacico inferiore o nel Giurassico superiore. \nUn piccolo dinosauro simile agli uccelli.\nQuesto dinosauro sarebbe ritenuto uno stretto parente di \"Archaeopteryx\", il primo uccello, ed \u00e8 considerato un vero dinosauro aviano. Il fossile di \"Jinfengopteryx\" \u00e8 molto importante perch\u00e9 supporta la teoria dell\"'origine del volo\" da parte di dinosauri terrestri e non arborei: presenta penne sulla sua coda e sulle zampe anteriori. La presenza di un piccolo artiglio protrattile sugli arti posteriori, unitamente alla brevit\u00e0 degli arti anteriori, permette di classificare \"Jinfengopteryx\" come un troodontide basale, a dimostrazione di quanto i piccoli dinosauri corridori siano vicini all'origine degli uccelli."}
{"id": "280646", "revid": "486946", "url": "https://it.wikipedia.org/wiki?curid=280646", "title": "Martelli da Guerra", "text": ""}
{"id": "280647", "revid": "729019", "url": "https://it.wikipedia.org/wiki?curid=280647", "title": "Battaglie del Baetis superiore", "text": "La battaglia del Baetis Superiore \u00e8 il nome che viene convenzionalmente dato a una serie di tre scontri principali e altri meno importanti che vennero combattuti fra le forze romane e quelle cartaginesi nei dintorni del fiume \"Baetis\" (il moderno Guadalquivir).\nI Cartaginesi, per meglio controllare il territorio, avevano diviso l'esercito in tre parti comandate da Asdrubale Giscone, Magone e Asdrubale Barca (questi due, figli di Amilcare detto \"Barca\" (\"Fulmine\") e fratelli di Annibale). I Romani erano comandati da Publio Cornelio Scipione e Gneo Cornelio Scipione, rispettivamente padre e zio del (poi) pi\u00f9 famoso Publio Cornelio Scipione Africano.\nContesto storico.\nDopo la sconfitta al Ticino i due fratelli Scipioni avevano avuto il comando delle forze in Spagna. L'importanza della guerra in Spagna, per Roma derivava dalla forza che questi possedimenti davano alla nemica Cartagine. Dalla penisola Iberica, la citt\u00e0 punica derivava ingenti quantitativi di metallo, soprattutto stagno necessario al bronzo per gli armamenti e reclutava grandi quantit\u00e0 di forze armate terrestri fra volontari e alleati forzosi.\nIn Spagna la seconda guerra punica si trascinava da un paio d'anni in scaramucce di poca consistenza e l'azione romana era servita soprattutto a impedire l'invio di aiuti ad Annibale in Italia. Infatti non solo dalla Spagna non si erano inviate truppe, molte forze cartaginesi furono deviate dal teatro bellico italico a quello iberico. Come ci dice Tito Livio:\nForze in campo.\nNel 212 a.C. (o nel 211 a.C.) i generali romani decisero di intraprendere una campagna decisiva nel tentativo di porre fine alla guerra in Spagna. Per questo gli Scipioni ritenevano di essere dotati di forze sufficienti avendo arruolato, nel corso dell'inverno, oltre ventimila celtiberi da aggiungere alle forze pi\u00f9 propriamente romane. Fu cos\u00ec che riunirono i loro eserciti dopo essere usciti dai quartieri d'inverno (\"hiberna\").\nI Cartaginesi avevano disposto le loro truppe in tre armate principali: le forze comandate da Asdrubale Barca, quelle guidate di Magone e dall'altro Asdrubale, figlio di Giscone, che si trovavano a circa cinque giorni di marcia dai Romani. Asdrubale Barca era pi\u00f9 vicino, accampato presso la citt\u00e0 di Amtorgi.\nGli Scipioni ritenevano di avere forze superiori a quelle di Asdrubale e che quindi fosse da attaccare per primo. Volevano, tuttavia, evitare di spaventare gli altri due comandanti punici poich\u00e9 in caso di vittoria romana, Magone e il collega non si ritirassero in luoghi impervi iniziando una sorta di interminabile guerriglia. Fu cos\u00ec deciso di dividere l'esercito romano in due armate. La prima, composta da due terzi dell'esercito, era guidata da Publio Cornelio e doveva attaccare Magone e Asdrubale di Gisgone; le forze romane rimanenti, rinforzate dai Celtiberi, dovevano muovere contro Asdrubale Barca. Tutto l'esercito si diresse prima verso il campo di Amtorgi poi, mentre Gneo vi si fermava, Publio continu\u00f2 la marcia per raggiungere Magone e Asdrubale Giscone.\nDefezione dei Celtiberi.\nQuando Asdrubale si accorse che negli accampamenti romani l'esercito di Gneo Scipione era di scarsa consistenza e che\nI Celtiberi abbandonarono cos\u00ec i Romani. E la cosa sembr\u00f2 loro naturale, avendo ricevuto un compenso talmente elevato, che sarebbe bastato a convincerli di combattere a fianco dei Cartaginesi; invece fecero ritorno alle loro abitazioni. Scipione, trovatosi improvvisamente in grave svantaggio numerico, non potendo n\u00e9 combattere n\u00e9 ricongiungersi al fratello inizi\u00f2 una lenta ritirata cercando di non offrire facili occasioni di attacco ai Cartaginesi che lo seguivano.\nMassinissa.\nIn quegli stessi giorni Publio Cornelio Scipione era assillato da un pericolo altrettanto grande e nuovo. Come Annibale al Ticino con Maarbale, Asdrubale scaten\u00f2 sulle truppe di Publio Scipione la cavalleria numidica del giovane alleato Massinissa (o Masinissa). Il principe numida non lasci\u00f2 tregua al comandante romano, impedendo che i soldati si allontanassero dal campo in cerca di foraggio cibo e legna, n\u00e9 di giorno n\u00e9 di notte, senza essere costantemente attaccati. Addirittura Massinissa e i suoi cavalieri attaccarono il campo romano\nI Romani si trovavano cos\u00ec sotto assedio.\nBattaglie.\nPrima battaglia.\nA peggiorare la situazione, i Romani sapevano che stava giungendo Indibile con i suoi 7.500 Suessetani, pronto ad unirsi alle forze dei Cartaginesi. Publio Cornelio, comandante cauto e previdente, fu costretto a prendere una decisione temeraria, quella di attaccare di notte il capo ispanico per eliminare questo pericolo e poter sperare di riuscire a fronteggiare Asdrubale. Lasciato al campo (presso \"Castulo\", l'attuale Linares) un piccolo presidio al comando di Tiberio Fonteio, Publio Cornelio attacc\u00f2 nottetempo la colonna di Indibile e probabilmente avrebbe avuto la meglio se, all'improvviso, non fosse sopraggiunto Massinissa. L'attacco della cavalleria numidica costrinse i Romani a frenare l'azione e, come colpo finale, alle spalle di Scipione arrivarono le truppe cartaginesi. L'accerchiamento fu completo.\nSeconda battaglia.\nI Cartaginesi non persero tempo, cercando di trarre il massimo profitto da quella fortunata circostanza. Dopo un breve riposo, a marce forzate si ricongiunsero alle forze di Asdrubale Barca, nella certezza di poter concludere la guerra, una volta unite le loro forze. Gneo Cornelio, pur non avendo ancora avuto notizia della disfatta subita dagli uomini di Publio, not\u00f2 che i nemici erano aumentati notevolmente di numero. Tanto che per supposizione e ragionamento egli era propenso a sospettare una sconfitta del fratello, piuttosto che a sperare in una sua sorte favorevole. Si domandava infatti in quale modo Magone e Asdrubale di Gisgone fossero riusciti a ricongiungersi al suo avversario diretto, senza combattere, se non a seguito di aver portato a termine la loro guerra con Publio. Gneo Cornelio, pieno di ansiet\u00e0 anche per la sorte del fratello, decise che la miglior soluzione fosse quella di ritirarsi quanto gli era possibile. In una sola notte, senza che il nemico se ne accorgesse, percorse un discreto tratto di strada. All'alba, quando i Cartaginesi si accorsero che i Romani erano partiti, ancora una volta mandarono avanti i Numidi di Massinissa ad attaccare la colonna romana e a ritardarne il cammino. La notte successiva i cavalieri Numidi raggiunsero i Romani, assalendoli alle spalle e ai fianchi, obbligando Scipione a incitare i suoi a combattere e nello stesso tempo a procedere nella marcia, prima di essere raggiunti dalla fanteria. Alla fine Scipione dovette fermare la marcia e si attest\u00f2 su una collinetta brulla e spoglia (non lontano dall'antica citt\u00e0 di \"Ilorci\" o \"Ilorca\", l'attuale Lorca) dove i Romani, collocati in mezzo i bagagli e la cavalleria, la fanteria disposta intorno, riuscirono a difendersi dagli attacchi di Massinissa. E pensando a quando ai Numidi si sarebbero aggregati di l\u00ec a poco anche i tre eserciti dei comandanti cartaginesi, Scipione cap\u00ec che i Romani avrebbero avuto scarse possibilit\u00e0 di difendersi. Inizi\u00f2 cos\u00ec a considerare la possibilit\u00e0 di creare una trincea per difendersi dal nemico.\nGiunti i tre comandanti cartaginesi insieme alle forze di fanteria. Spinsero le loro armate su per la collina incoraggiando gli uomini a superare quello strano e quasi inutile apparato. E dopo pochi sforzi infatti, i Cartaginesi usando dei pali, riuscirono a smuovere quella fragile barriera in molti punti, ad annullare le difese romane e a invadere il campo. In pochi e assaliti da molti, i soldati romani cedettero e si diedero alla fuga. Molti furono uccisi ma la maggior parte trov\u00f2 rifugio nel campo di Publio Cornelio che era presidiato da Tiberio Fonteio.\nGli ispanici provavano cordoglio e rimpianto per la perdita dei due generali, soprattutto per Gneo che pi\u00f9 a lungo li aveva governati e che prima del fratello aveva guadagnato la loro fiducia, dando loro per primo la testimonianza della giustizia e della moderazione dei Romani.\nLucio Marcio Settimo.\nLucio Marcio Settimo, grazie all'esperienza raccolta sotto Gneo Scipione, riusc\u00ec a raccogliere le disperse forze romane, a ricongiungersi al presidio di Tiberio Fonteio e a guidare i Romani oltre l'Ebro dove fortificarono gli accampamenti (probabilmente a sud e non molto distante da \"Tarraco\") e vi trasportarono i rifornimenti. Le truppe romane, radunate nei \"comitiis militaribus\" lo elessero comandante supremo all'unanimit\u00e0.\nTerza battaglia.\nAll'avvicinarsi di Asdrubale di Giscone, i Romani, in preda all'ira ed al furore, ricordandosi quali comandanti poco prima avevano avuto, afferrarono le armi e si precipitarono alle porte ad assalire il nemico incauto che avanzava in schiere disordinate. L'imprevista situazione gett\u00f2 nel panico i punici che non si aspettavano di trovare forze romane tanto numerose e organizzate, dal momento che l'esercito romano era quasi distrutto. Si chiesero poi chi fosse il comandante degli accampamenti ora che i due Scipioni erano stati uccisi. Davanti a tante circostanze cos\u00ec inattese, si ritirarono inizialmente stupefatti, poi respinti da un assalto violento dei Romani, si diedero alla fuga.\nI Cartaginesi, come videro che nessuno li inseguiva, rientrarono al loro campo, sottovalutando le forze avversarie che ritenevano i semplici resti di due eserciti pesantemente sconfitti. Marcio, fatte le debite esplorazioni e notando una scarsa vigilanza da parte dei Cartaginesi, concep\u00ec il piano di dare l'assalto agli accampamenti nemici del solo Asdrubale, piuttosto che attendere di essere assediato dagli eserciti riuniti dei tre comandanti cartaginesi.\nIl comandante romano allora arring\u00f2 i soldati (\"adlocutio\") e li avvis\u00f2 che li avrebbe condotti in un assalto notturno al campo di Asdrubale. Il resto della giornata venne impiegato a preparare le armi e a curare i corpi, mentre la maggior parte della notte fu dedicata a riposare. Alla quarta vigilia le schiere romane partirono (\"Quarta vigilia movere\").\nUna coorte di fanti e la cavalleria furono nascoste in un bosco che si trovava in una vallata profonda, fra il campo di Asdrubale e quello di altre forze cartaginesi, posto circa sei miglia pi\u00f9 lontano (9 km circa). Il resto delle truppe romane fu condotto, con una marcia silenziosa, verso il campo nemico pi\u00f9 vicino. Poich\u00e9 non vi erano n\u00e9 guardie n\u00e9 sentinelle i Romani entrarono nel campo cartaginese come se fosse il proprio.\nFermati i fuggiaschi, le forze romane si diressero verso l'altro campo, dove molti dei Cartaginesi erano usciti per cercare foraggio, legna e cibo. Qui trovarono ogni posizione ancor pi\u00f9 trascurata e abbandonata. Eliminati i soldati che erano fuori dal campo o alle sue porte, i Romani si avventarono all'interno dove per\u00f2 trovarono una resistenza pi\u00f9 accanita. La battaglia sarebbe stata lunga e dura se, alla vista degli scudi insanguinati dei Romani, i Cartaginesi non si fossero dati alla fuga, comprendendo che gi\u00e0 c'era stata una battaglia a loro sfavorevole. Tutti tranne quelli che rimasero uccisi, furono cacciati fuori dal campo. Marcio in una notte e un giorno fu padrone di entrambi gli accampamenti cartaginesi e venne acclamato \"dux\".\nConseguenze.\nTito Livio ricorda che, secondo l'annalista Claudio Quadrigario che tradusse dal greco Acilio, furono uccisi circa 7.000 nemici, ne furono catturati 1.830 e fu conquistato un enorme bottino. Fra gli oggetti predati vi era anche lo scudo d'argento del peso di 137 libbre (quasi 45 chilogrammi) con l'effigie di Asdrubale Barca. Questo trofeo, denominato scudo Marzio, rimase sul Campidoglio fino all'incendio del tempio.\nSecondo invece Valerio Anziate fu preso il solo campo di Magone con 7.000 nemici uccisi e con una seconda battaglia fu preso il campo di Asdrubale con 10.000 nemici uccisi e 4.330 prigionieri. Riferisce infine che, secondo Lucio Calpurnio Pisone Frugi, furono uccisi in un agguato 5.000 nemici, mentre Magone inseguiva i Romani in ritirata. Dopo questo successo, peraltro messo in dubbio da parte di alcuni storici moderni, sembra che le cose in Spagna si calmarono per qualche tempo, poich\u00e9 entrambe le parti esitavano a compiere una prima mossa, dopo tante disfatte subite e prodotte alla parte avversa."}
{"id": "280648", "revid": "53125942", "url": "https://it.wikipedia.org/wiki?curid=280648", "title": "La Legge di Lavoisier della conservazione delle masse", "text": ""}
{"id": "280653", "revid": "123975455", "url": "https://it.wikipedia.org/wiki?curid=280653", "title": "Santuario della Verna", "text": "Il santuario francescano della Verna, situato a pochi chilometri da Chiusi della Verna, in provincia di Arezzo e diocesi di Arezzo-Cortona-Sansepolcro, all'interno del parco nazionale delle Foreste Casentinesi, Monte Falterona e Campigna, \u00e8 famoso per essere il luogo in cui san Francesco d'Assisi avrebbe ricevuto le stigmate il 14 settembre 1224. Costruito nella parte meridionale del monte Penna a 1128 metri di altezza, il santuario\u00a0\u2013 destinazione di numerosi pellegrini\u00a0\u2013 ospita numerose cappelle e luoghi di preghiera e raccoglimento, oltre a diversi punti di notevole importanza religiosa.\nNell'agosto 1921 papa Benedetto XV elev\u00f2 la chiesa al rango di basilica minore.\nOrigine del nome.\nCome indica il suo stesso nome, il santuario sorse proprio sopra un luogo di culto della antica dea Laverna, questo fatto viene attestato dalla testimonianza di padre Salvatore Vitale, un erudito francescano del Seicento: \nL'antico culto pagano della dea Laverna, che d\u00e0 il nome anche al comune di Chiusi della Verna, era indirizzato come protettrice dei rifugiati, degli anfratti e dei nascondigli, tipici di questo territorio montano; dello stesso significato era l'antico culto pagano del dio della montagna Pen, da cui deriverebbe altres\u00ec il nome Appennino e il nome del monte Penna, presso il quale sorge il santuario.\nStoria.\nLa Verna \u00e8 il pi\u00f9 famoso dei conventi del Casentino e uno dei luoghi pi\u00f9 rilevanti del francescanesimo.\nLa fondazione di un primo nucleo eremitico risale alla presenza sul luogo di san Francesco, che nella primavera del 1213 incontr\u00f2 a San Leo, in Montefeltro, il conte Orlando di Chiusi in Casentino, il quale, colpito dalla sua predicazione, volle fargli dono del monte della Verna che successivamente divenne luogo di numerosi e prolungati periodi di ritiro. Negli anni successivi sorsero alcune piccole celle e la chiesetta di Santa Maria degli Angeli (1216-18).\nL'impulso decisivo allo sviluppo di un grande convento fu dato dall'episodio delle stimmate (1224), avvenuto su questo monte, prediletto dal santo come luogo ideale per dedicarsi alla meditazione. L'ultima visita di Francesco al monte avvenne nell'estate del 1224. Vi si ritir\u00f2 nel mese di agosto, per un digiuno di 40 giorni in preparazione per la festa di san Michele e, mentre era assorto in preghiera, ricevette le stimmate.\nDa allora la Verna divenne un suolo sacro. Papa Alessandro IV la prese sotto la protezione papale, nel 1260 vi fu eretta e consacrata una chiesa, alla presenza di san Bonaventura e di numerosi vescovi. Pochi anni dopo venne eretta la cappella delle Stimmate, finanziata dal conte Simone di Battifolle, vicino al luogo ove era avvenuto il miracolo. Una cappella pi\u00f9 antica, Santa Maria degli Angeli, costruita nel 1218 per san Francesco da Orlando, \u00e8 raggiungibile dalla sacrestia della chiesa maggiore, iniziata nel 1348 ma rimasta incompiuta fino al 1459. Da quest'ultima i frati che risiedono alla Verna si recano in solenne processione due volte al giorno (alle 14 e a mezzanotte) verso la cappella delle Stimmate. Nella solennit\u00e0 delle stimmate (17 settembre) e anche in altre occasioni, molte comunit\u00e0 parrocchiali dei dintorni o fedeli e turisti provenienti da pi\u00f9 lontano si recano a visitare questi luoghi, e i frati sono organizzati per ricevere ed accogliere circa 2000-3000 pellegrini.\nIl convento venne parzialmente distrutto da un incendio nel XV secolo ed in seguito restaurato; nuovi restauri si ebbero nei tre secoli successivi. Nel 1810 e nel 1866 i frati ne vennero temporaneamente espulsi a seguito delle soppressioni degli ordini religiosi.\nDescrizione.\nCappella (chiesetta) di Santa Maria degli Angeli.\nFu il primo nucleo del sito, voluta direttamente nel 1216 dallo stesso San Francesco, riprendendo la semplicit\u00e0 di Assisi, cos\u00ec come il nome, dedicato all'evento dell'apparizione mariana al santo, avvenuto nello stesso anno. Il conte Orlando aiut\u00f2 quindi a finanziare l'impianto originario, ma fu soltanto a partire dal 1250, per volere del cardinal Rainaldo da Segni e di Papa Innocenzo IV, che la chiesetta si ampli\u00f2 nella dimensioni attuali, per esser quindi consacrata soltanto nel 1260.\nEssa viene introdotta da un basso porticato situato a destra della Basilica Maggiore, ed alla quale si accede attraverso il portone. Il basso porticato comprende anche due ingressi al convento e una saletta, oggi adibita a mercatino, adiacente ad un passaggio verso il bosco della frazione Beccia.\nL'interno della cappella si presenta ad aula unica, suddivisa in due parti da un tramezzo. Ristrutturata ed ampliata dopo il 1250, conserv\u00f2 della struttura primitiva soltanto la campana del 1257, presente sul campaniletto a vela.\nAl suo interno, troviamo, sulle pareti, due tele del pittore fiorentino Ferdinando Folchi del 1877, raffiguranti una l'incontro tra San Francesco e il conte Orlando Catani presso la rocca di San Leo nel Montefeltro, quando quest'ultimo dona il sacro Monte della Verna al frate l'8 maggio 1213, l'altra raffigurante l'evento della dedicazione della chiesetta a Santa Maria degli Angeli.\nAi due lati del tramezzo sono posizionati due rilievi in terracotta invetriata, uno raffigurante la \"Nativit\u00e0 con San Francesco e San'Antonio\", l'altro il \"Cristo in Piet\u00e0 tra la Vergine e San Giovanni\", entrambe opere di Andrea col figlio Luca II Bartolomeo detto \"Il Giovane\" Della Robbia; entrambe queste due opere sono datate tra il 1490 e il 1493.\nPassando oltre il tramezzo, si pu\u00f2 ammirare, sopra l'altare, il grazioso dossale, sempre in terracotta invetriata, raffigurante l \"Assunta che dona la sua sacra cintola a San Tommaso, tra i Santi Gregorio, Francesco e Bonaventura\". Tale gesto affonda nella classica tradizione cristiana, che si diffuse in Toscana soprattutto nel X secolo. Il rilievo \u00e8 attribuito al solo Andrea della Robbia, realizzato intorno al 1488.\nQuadrante.\nIl \"Quadrante\" \u00e8 il piazzale lastricato del belvedere esterno, da cui \u00e8 possibile accedere a tutti i luoghi visitabili del santuario; circondato da un muro di pietra, deve il suo nome alla meridiana, l'orologio solare inciso sulla parete del campanile della Basilica. Nel piazzale \u00e8 presente una grande croce di legno, piantata nella roccia, oltrepassata la quale \u00e8 possibile osservare il suggestivo panorama della valle del Casentino (sono visibili, tra l'altro, anche i resti del castello del Conte Orlando di Chiusi).\nA sinistra si trova invece il \"pozzo della foresteria\": si tratta di una cisterna del XVI secolo che veniva utilizzata per pellegrini e ospiti, un valido esempio di architettura spontanea, opera dei frati e delle varie maestranze che nel corso del tempo vi lavorarono.\nAntistante al piazzale, vi \u00e8 il loggiato della Basilica maggiore; sotto il loggiato di destra, terminato nel 1536 ma completamente ricostruito nel secondo dopoguerra, \u00e8 presente un \"Crocifisso che abbraccia San Francesco\", copia in bronzo tratta da una tela dello spagnolo Murillo ed opera di Vincenzo Rosignoli, donato alla Verna nel 1888 da papa Leone XIII. Lo stesso artista esegu\u00ec, nel 1903, la statua in bronzo raffigurante \"San Francesco con un fanciullo\", posta al cancello d'ingresso dell'intero complesso religioso.\nBasilica maggiore.\nLa costruzione della Basilica maggiore fu iniziata a ridosso della chiesetta Santa Maria degli Angeli soltanto nel 1348, grazie al contributo del conte Tarlato di Pietramala, e terminata molto dopo, nel 1509, grazie al contributo dell'Arte della Lana di Firenze.\nProspiciente al piazzale del Quadrante, la Basilica fu dedicata alla Madonna Assunta, e consacrata nel 1568, quindi pi\u00f9 volte rimaneggiata negli anni successivi. Essa \u00e8 introdotta dal portico rinascimentale, che si prolunga sul fianco destro fino quasi al campanile, e presenta un impianto a croce latina a navata unica, con volte a crociera.\nAll'interno, troviamo altri importanti rilievi in terracotta invetriata; sulla parete di destra, vicino al portone d'ingresso, la \"Madonna del Rifugio\" (ovvero Madonna in trono con il Bambino tra i Santi Onofrio, Antonio abate, Maria Maddalena e Francesco), opera dei bottegai di Andrea Della Robbia, e datata 1500-1510.\nSempre proseguendo sul lato destro, si apre la piccola cappella delle Reliquie, risalente al 1635, dove sono conservati il saio del santo, al centro in alto un residuo del suo sangue, pi\u00f9 altre reliquie custodite sotto vetro.\nProseguendo sempre sulla destra, si trova la seconda uscita della chiesa, quindi la cappella frontale della \"Nativit\u00e0\", che conserva l'omonima opera di Andrea Della Robbia datata 1479. Ancora pi\u00f9 avanti, vicino al presbiterio e all'ingresso della sagrestia, fu quindi ricavata ancora una piccola cappella laterale, voluta dal principe Piero Ginori Conti (\"cappella Ginori\", appunto) sul finire del XIX secolo, consacrata dal vescovo Emanuele Mignone nel 1939, e sul quale spicca il secondo organo a canne.\nDietro il presbiterio si trova il coro, composto da due file di stalli in noce che nella parte centrale presentano tarsie raffiguranti Santa Maria Assunta, San Lorenzo e il Beato Giovanni, opera novecentesca di fra Leonardo Galiberti da Legnaia. Di qualit\u00e0 \u00e8 il bancone del 1509, intarsiato da Piero di Zanobi. Sui due lati del presbiterio vi sono le due figure di San Francesco e Sant'Antonio abate (1475-80 circa) di Andrea della Robbia.\nLa cappella laterale a sinistra del presbiterio, proprio dietro l'organo semplice, \u00e8 invece dedicata all'\"Ascensione di Ges\u00f9\", con l'imponente opera omonima in terracotta invetriata, di Andrea Della Robbia e il figlio Luca II Bartolomeo detto Il Giovane, eseguita nel 1480. Tornando indietro sul lato sinistro della chiesa, la cappella frontale gemella con il colonnato \u00e8 dedicata all\"'Annunciazione\", e conserva l'opera omonima di Andrea della Robbia, datata 1475.\nProseguendo ancora indietro verso l'ingresso, la \"cappella San Michele\", che conserva le spoglie del beato Giovanni della Verna (o da Fermo), frate del XIII secolo al quale apparve Cristo presso il luogo della \"cappella del faggio\", una piccola costruzione in pietra nel bosco sovrastante il santuario.\nOrgano a canne.\nNella basilica si trova l'organo a canne Tamburini \"opus 300\" inaugurato nel 1926. Restaurato ed ampliato nel 1951 e successivamente nel 1967 dalla ditta Cav. Giuseppe Zanin di Camino al Tagliamento (UD) portando i registri da 62 a 90 e le canne da 3000 a 5700 circa. Operazioni sullo strumento sono state eseguite anche dagli stessi eredi di Tamburini e dalla ditta Pinchi di Foligno (nuova consolle). Esso \u00e8 a trasmissione elettrica ed ha due consolle, entrambe con quattro tastiere di 61 note ciascuna e pedaliera concavo-radiale di 32 note. Sopra l'ingresso della cappella Ginori \u00e8 la cassa lignea riccamente scolpita che a suo tempo conteneva un interessante organo del 1586 attribuito a Onofrio Zeffirini di Cortona, e che contiene le canne della quarta tastiera (\"Eco espressivo\").\nCorridoio delle Stimmate.\nUscendo dalla parte destra del portico rinascimentale della basilica maggiore, si trova dapprima il passaggio sul retro del convento, connesso al sentiero pavimentato che conduce al piccolo parcheggio nel bosco, quindi, attraverso un arco su un secondo portico, si trova l'accesso al corridoio delle Stimmate, totalmente coperto.\nQui si pu\u00f2 ammirare su una piccola cappella aperta, dedicata al conte \"Checco di Montedoglio\" e contenente una \"Piet\u00e0\" tra i santi Giovanni Evangelista, Maria Maddalena, Francesco, Michele Arcangelo, Antonio da Padova e Girolamo, un rilievo in maiolica dipinta, opera dello scultore Santi Buglioni e dei suoi aiuti, databile 1525-1532 circa.\nAttraverso il passaggio ad arco si accede quindi al corridoio delle Stimmate, interamente coperto, edificato tra il 1578 e il 1582.In questo corridoio si svolge, dal 1431, la giornaliera processione dell'ora nona. Il corridoio fu affrescato con alcuni episodi della vita di San Francesco; trattasi di diciotto riquadri, che furono realizzati da Baccio Maria Bacci in due tempi, tra il 1929 e 1962, in sostituzione degli affreschi seicenteschi di fr\u00e0 Emanuele da Como, gi\u00e0 rinnovati nel 1840 da Luigi e Giovanni Ademollo, la cui opera \u00e8 ancora visibile negli ultimi tre riquadri. A circa met\u00e0 del corridoio, si trova, sulla destra, una porta di accesso all'esterno dove giace il \"letto\" di San Francesco. Si tratta di una piccola grotta, dove il santo si accingeva a riposare sulla nuda terra; a causa della razz\u00eca della stessa terra della grotta nel corso degli anni, da parte di turisti e affini, fu successivamente posta una griglia ferrata di protezione sopra la terra stessa.\nIl lato sinistro del corridoio \u00e8 costeggiato da un sentiero esterno pavimentato e parallelo, al quale si accede ad altri luoghi di preghiera e di meditazione del santo come, ad esempio, il \"sasso spicco\". Proseguendo quindi tutto il corridoio fino in fondo, si giunge quindi all'antico Romitorio, quindi all'accesso della cappella delle Stimmate.\nCappella delle Stimmate.\nAl fondo del Corridoio delle Stimmate, si giunge a un'area caratterizzata da vari piccoli locali; sulla parte destra si apre la \"Cappella Loddi\", con il passaggio verso l'antico romitorio. Pi\u00f9 avanti, si accede alla saletta detta \"Cappella della Croce\", con a sinistra l'\"oratorio di Sant'Antonio\", la \"cappella di S. Bonaventura\" e di \"S. Sebastiano\" (quest'ultima che si affaccia sull'esterno del precipizio), mentre sulla sinistra la \"cappella della Madonna della Scala\".\nPi\u00f9 in fondo, si accede alla famosa saletta della \"cappella delle Stimmate\", il cuore del santuario, che fu eretta sul luogo dell'evento miracoloso, intorno al 1263, a navata unica e coperta da volta a crociera. Sul pavimento, \u00e8 segnalato da una lapide il luogo dove sarebbe avvenuto il miracolo delle Stimmate. Sopra la porta \u00e8 un tondo di bottega di Andrea della Robbia e allievi di bottega con la \"Madonna con Bambino benedicente\", del 1480-1485.\nSulla parete di fondo, \u00e8 posta una monumentale pala centinata, sempre in terracotta invetriata, raffigurante la \"Crocifissione\", fra angeli, con ai piedi la Madonna, San Giovanni San Francesco e San Girolamo dolenti, eseguita nel 1481 da Andrea della Robbia.\nAspetti naturalistici.\nForesta monumentale de La Verna.\nDi grande interesse naturalistico \u00e8 la foresta monumentale de La Verna la quale \u00e8 giunta fino ai giorni nostri anche grazie alla sapiente opera dei francescani che l'hanno curata nei secoli, in una perfetta armonizzazione tra uomo e natura. Il bosco principale \u00e8 rappresentato dalla consociazione abete faggio, con esemplari che raggiungono i 50 metri di altezza e diametri fino a 180\u00a0cm. Nella zona nord-ovest del santuario \u00e8 presente la faggeta pura.\nLa foresta \u00e8 caratterizzata anche da una straordinaria ricchezza botanica e dalla presenza di una numerosa fauna selvatica che annovera quattro specie di ungulati, il cervo, il daino, il capriolo e il cinghiale, oltre al loro predatore naturale, il lupo. Sono presenti anche numerose specie di uccelli, tra cui i rapaci gufo reale e falco pellegrino."}
{"id": "280654", "revid": "100029", "url": "https://it.wikipedia.org/wiki?curid=280654", "title": "Francescanesimo", "text": ""}
{"id": "280656", "revid": "74173", "url": "https://it.wikipedia.org/wiki?curid=280656", "title": "Mar\u00eda Teresa Fern\u00e1ndez de la Vega", "text": " \u00c8 stata la prima donna vicepresidente del consiglio in Spagna, dal 18 aprile 2004 al 20 ottobre 2010.\nStudi e carriera.\nLaureata in giurisprudenza all'Universit\u00e0 Complutense di Madrid, ha ottenuto il dottorato a Barcellona. Entrata nel \"Cuerpo de Secretarios Jur\u00eddicos Laborables\", dal 1982 al 1985 \u00e8 stata capo di gabinetto del Ministero della Giustizia, quando \u00e8 stata nominata direttrice generale di servizi all'interno del medesimo dicastero.\nNel 1986 Fern\u00e1ndez de la Vega ha fatto parte del comitato di cooperazione giuridica del Consiglio d'Europa. Nel 1990 \u00e8 entrata nella magistratura, fino a diventare segretaria di stato per la Giustizia nel 1994, su nomina dell'allora ministro Juan Alberto Belloch.\nIn seguito si \u00e8 dedicata alla politica e nel 1996 \u00e8 stata eletta deputata tra le file del PSOE (Partito Socialista Operaio Spagnolo) per il collegio di Ja\u00e9n, diventando anche segretaria generale del partito. Nella successiva legislatura (2000) Fern\u00e1ndez de la Vega \u00e8 stata rieletta nel collegio di Segovia ed ha ricoperto la carica di segretaria generale del gruppo parlamentare socialista.\nNelle successive elezioni politiche del 14 marzo 2004 Fern\u00e1ndez de la Vega \u00e8 stata ulteriormente confermata grazie ai voti ottenuti nel collegio di Madrid. In seguito alla vittoria elettorale del PSOE e alla formazione del governo socialista, il 18 marzo successivo Jos\u00e9 Luis Rodr\u00edguez Zapatero l'ha nominata primo vicepresidente del governo e ministro della Presidenza.\nMar\u00eda Teresa Fern\u00e1ndez de la Vega \u00e8 stata la prima donna a presiedere un consiglio dei ministri nella storia di Spagna, fatto avvenuto il 24 maggio 2004 in occasione di una visita all'estero del premier Zapatero."}
{"id": "280664", "revid": "154893", "url": "https://it.wikipedia.org/wiki?curid=280664", "title": "Vangelo di Matteo", "text": ""}
{"id": "280692", "revid": "729019", "url": "https://it.wikipedia.org/wiki?curid=280692", "title": "Battaglia di Smolensk (1812)", "text": "La battaglia di Smolensk fu combattuta il 17 agosto 1812 durante la campagna di Russia tra la Grande Armata francese di Napoleone e l'esercito russo del generale Michael Barclay de Tolly. Napoleone aveva progettato una vasta manovra di aggiramento a sud del Dnepr per sorprendere l'armata nemica, intercettare le sue linee di comunicazione e costringerla ad una battaglia decisiva a Smolensk. Nonostante la brillante riuscita iniziale della manovra a partire dal 13 agosto, errori tattici dei suoi subordinati e la resistenza di alcuni reparti russi non permisero all'imperatore di raggiungere il successo totale.\nNapoleone attacc\u00f2 i sobborghi meridionali della citt\u00e0 difesi da una parte delle truppe russe. La battaglia fu caratterizzata dai costosi attacchi frontali francesi ai sobborghi meridionali ed alla cinta muraria di Smolensk e venne vinta dai francesi al termine di scontri aspri e sanguinosi. La citt\u00e0 venne distrutta dal fuoco d'artiglieria e poi incendiata dai russi prima di ritirarsi. Il 18 agosto le truppe francesi entrarono nella citt\u00e0 in rovina ma nel frattempo i russi si erano gi\u00e0 ritirati lungo la riva settentrionale del fiume ed erano riusciti ad evitare una disfatta, frustrando le speranze di vittoria decisiva dell'imperatore.\nDa Vicebsk a Smolensk.\nNapoleone a Vicebsk.\nAlla fine del mese di luglio 1812 la campagna di Russia era giunta ad un primo momento critico; Napoleone, dopo il fallimento dei suoi tentativi di agganciare le armate nemiche e combattere una grande battaglia decisiva, sembrava risoluto a fermare la Grande Armata sulle posizioni raggiunte lungo la Dvina e il Dnepr e riorganizzare metodicamente le sue forze, prima di riprendere l'avanzata nel cuore della Russia. Giunto a Vicebsk il 28 luglio con il grosso dell'armata, era molto preoccupato per il rapido logoramento delle sue truppe e sembrava convinto dagli inviti alla prudenza dei suoi principali luogotenenti; disse esplicitamente che la \"campagna del 1812 \u00e8 finita\".\nSulla carta l'imperatore aveva gi\u00e0 identificato le posizioni fondamentali del previsto schieramento difensivo; l'ala sinistra avrebbe assediato Riga e avrebbe difeso la Dvina tra D\u00fcnaburg e Polock; al centro l'armata principale con Napoleone sarebbe rimasta a Vicebsk dove il terreno boscoso e collinoso si prestava alla difesa; l'ala meridionale avrebbe sfruttato il corso della Beresina ed il terreno paludoso; Babrujsk avrebbe dovuto essere conquistata e avrebbe costituito il caposaldo di questo settore, mentre pi\u00f9 a sud l'imperatore contava sull'insurrezione della popolazione per neutralizzare l'armata russa. Sarebbero stati organizzati vasti depositi, oltre che a Danzica, a Vilnius e a Minsk; l'approvvigionamento dell'armata sarebbe stato assicurato.\nCon Joachim Murat che, impaziente e temerario, sollecitava la ripresa dell'avanzata, Napoleone apparentemente conferm\u00f2 la sua decisione: la campagna di Russia era finita, nel 1813 e 1814 si sarebbe marciato prima su Mosca e poi su Pietroburgo. La Grande Armata rimase ferma per otto giorni, durante i quali i ritardatari e gli sbandati raggiunsero la colonna principale e si cerc\u00f2 di migliorare la situazione materiale delle truppe. In realt\u00e0 l'imperatore era inquieto e incerto; egli considerava la situazione globale in Europa, i rischi di un prolungamento della guerra, la mancanza di risorse sufficienti a Vicebsk; tuttavia riteneva ancora che una marcia diretta su Mosca avrebbe potuto risolvere subito la guerra in suo favore e ben presto rintorn\u00f2 sulla sua decisione.\nDurante lunghi colloqui con il maresciallo Louis Alexandre Berthier, il generale Georges Mouton, i consiglieri Armand de Caulaincourt, G\u00e9raud Duroc e Pierre Daru, prospett\u00f2 la possibilit\u00e0 di riprendere subito l'avanzata, cerc\u00f2 di convincerli della validit\u00e0 dei suoi piani e della inevitabilit\u00e0 della sua audace decisione; egli si irrit\u00f2 per le loro critiche e il loro scetticismo. L'imperatore convoc\u00f2 anche i suoi generali ed evoc\u00f2 la vittoria dopo la conquista di Mosca; la maggior parte dei suoi luogotenenti ader\u00ec ai piani di avanzata e si conform\u00f2 ai suoi progetti; tra le truppe c'era incertezza e irrequietezza per la sosta, ma il morale di ufficiali e soldati era ancora alto, l'ambizione di bottino e gloria con la conquista di Smolensk e Mosca attirava molti, i passati trionfi sostenevano la fiducia e l'ottimismo.\nLa massa principale della Grande Armata, sotto il controllo diretto dell'imperatore, era raggruppata in un'area compresa tra Besenkovi\u010di, Sura\u017e e Or\u0161a; intorno a Vicebsk, dove era il quartier generale di Napoleone, si trovavano la Guardia imperiale, il IV corpo del principe Eugenio Beauharnais, il VI corpo del generale Laurent Gouvion-Saint-Cyr; a sud, lungo il corso del Dnepr, erano schierati il V corpo del principe J\u00f3zef Antoni Poniatowski, formato dai soldati polacchi del Granducato di Varsavia, e l'VIII corpo del generale Jean-Andoche Junot, costituito da truppe della Vestfalia. Distribuiti tra questi due raggruppamenti erano il I corpo del maresciallo Louis-Nicolas Davout, il III corpo del maresciallo Michel Ney e la riserva di cavalleria di Murat che controllava le vie di accesso occidentali. Mentre Napoleone rimaneva a Vicebsk, immerso nelle sue complesse valutazioni politiche e militari, la guerra continuava con fasi alterne nei settori periferici dell'ampio fronte; inoltre nuovi e importanti sviluppi diplomatici influirono sulle decisioni finali dell'imperatore.\nSul fianco sinistro a partire dal 1\u00ba agosto il maresciallo Nicolas Oudinot aveva combattuto una dura e incerta battaglia a Kljasti\u010di per quattro giorni contro le forze russe del generale Peter Wittgenstein; il II corpo era stato messo in difficolt\u00e0 e Napoleone, preoccupato per l'andamento delle operazioni lungo la Dvina, decise quindi di distaccare il VI corpo del generale Gouvion-Saint-Cyr, costituito da truppe bavaresi, e inviarlo per rinforzare il corpo del maresciallo Oudinot. Contemporaneamente una notizia comunicata da Duroc provoc\u00f2 viva inquietudine nell'imperatore; si era appreso che il trattato di Bucarest, concluso tra la Russia e l'Impero ottomano, era stato definitivamente ratificato; quindi l'armata russa del Danubio sarebbe presto stata libera di risalire a nord e minacciare il fianco e le retrovie della Grande Armata. Napoleone ritenne che queste notizie modificassero la situazione: l'attesa e la difensiva si presentavano problematiche e difficili, il nemico si sarebbe rinforzato e avrebbe potuto attaccare in pi\u00f9 punti lo schieramento francese.\nLa manovra di Smolensk.\nL'8 agosto 1812 un duro e inaspettato scontro tra reparti di cavalleria a Inkovo, vicino al Dnepr, svel\u00f2 a Napoleone i nuovi e sorprendenti piani dei russi; l'esercito nemico sembrava deciso a passare all'offensiva lungo la riva settentrionale del fiume con l'intenzione di attaccare la Grande Armata di sorpresa, mentre non era ancora concentrata. Nella battaglia di Inkovo il generale Horace S\u00e9bastiani, comandante della 2\u00aa divisione di cavalleria leggera venne attaccato di sorpresa da un numeroso reparto di cavalleria cosacca al comando del generale Matvei Platov; i francesi in difficolt\u00e0 riuscirono a sganciarsi solo dopo aver subito dure perdite. Nonostante la sconfitta del generale S\u00e9bastiani, Napoleone accolse con piena soddisfazione la notizia dello scontro di Inkovo; l'armata russa era evidentemente in movimento, preceduta dalla sua cavalleria leggera, e si presentava finalmente l'opportunit\u00e0 di combattere e vincere una grande battaglia decisiva.\nIl 2 agosto si erano ricongiunte a Smolensk le due armate russe del generale Michael Barclay de Tolly e del generale P\u00ebtr Bagration che, essendo state attaccate all'inizio della campagna mentre non erano ancora raggruppate, avevano battuto in ritirata rischiando in pi\u00f9 occasioni di essere bloccate e attaccate dalle truppe francesi della Grande Armata. Nelle settimane precedenti il generale Barclay, comandante della 1\u00aa armata, aveva ripiegato a nord abbandonando Vilnius e Vicebsk, il generale Bagration, comandante della pi\u00f9 piccola 2\u00aa armata, aveva rischiato di essere accerchiato a sud ma era riuscito a ritirarsi in salvo attraverso Minsk, Babrujsk e Mahil\u00eb\u016d. I rapporti tra i due generali russi non erano buoni e nonostante dimostrassero all'inizio piena volont\u00e0 di operare uniti per fermare l'invasore, la loro personalit\u00e0 e le loro concezioni strategiche erano profondamente diverse e contrastanti.\nIl generale Bagration, aggressivo e audace, e la maggior parte dei generali russi ritenevano umiliante continuare a ripiegare e richiedevano con forza di interrompere la tattica di attesa e di passare all'offensiva dopo il riuscito ricongiungimento delle due armate; il generale Barclay, ufficialmente comandante in capo dell'esercito russo riunito, era oggetto di forti critiche per la sua prudenza e per la sua origine \"tedesca\". Il generale Aleksej Ermolov scrisse allo zar, condannando la strategia del generale Barclay e invocando l'offensiva; tra le truppe c'era irritazione e preoccupazione per la perdita di territori della Russia profonda. Anche lo zar Alessandro, che in precedenza aveva concordato con il generale Barclay una strategia prudente evitando battaglie decisive e prolungando la guerra per logorare la Grande Armata, il 9 agosto scrisse al generale Barclay invitandolo a passare all'offensiva e fermare l'invasione. Il generale Barclay all'inizio della campagna aveva promesso allo zar che dopo il congiungimento delle due armate avrebbe attaccato, ma manteneva tutti i suoi dubbi e continuava a ritenere vantaggioso guadagnare tempo ed evitare battaglie decisive; temeva inoltre la superiore capacit\u00e0 operativa di Napoleone in una guerra di movimento.\nIl 6 agosto, durante un consiglio di guerra, il generale Barclay decise finalmente di aderire alle richieste del generale Bagration e altri generali e di organizzare un'offensiva a nord del Dnepr in direzione di Vicebsk; il 7 agosto le due armate russe raggruppate iniziarono l'avanzata ma l'operazione si svolse nella confusione e nell'incertezza. Il generale Barclay, temendo possibili manovre a sorpresa dell'imperatore, avanz\u00f2 con grande cautela a ovest di Smolensk verso Rudnja con il suo esercito diviso in tre colonne; notizie infondate sulla presenza nemica pi\u00f9 a nord, accrebbero i timori del comandante in capo che cambi\u00f2 la direzione di avanzata. Gli ufficiali e le truppe erano esasperate per la lentezza ed il disordine della marcia; la notizia dell'inatteso scontro dei cosacchi con la cavalleria francese a Inkovo fece temere che i piani russi fossero stati scoperti.\nGi\u00e0 prima di aver appreso le notizie dello scontro di Inkovo e quindi dell'avanzata dell'esercito russo in direzione di Vicebsk, Napoleone era ormai deciso a riprendere subito la campagna per raggiungere una decisione prima dell'inverno marciando su Smolensk e poi su Mosca. Venuto a conoscenza dei movimenti del nemico, egli inizialmente pens\u00f2 di concentrare le sue forze a nord del Dnepr per affrontare direttamente l'esercito russo in avvicinamento, poi vedendo la confusione del nemico che sembrava essersi fermato, il 10 agosto cambi\u00f2 completamente i suoi piani e mise in atto una grandiosa manovra strategica di aggiramento. La cosiddetta \"manovra di Smolensk\" in teoria avrebbe potuto concludersi con un successo totale e pertanto \u00e8 stata considerata dal punto di vista strategico una delle operazioni pi\u00f9 brillanti concepite da Napoleone durante la sua carriera. L'imperatore decise di cambiare la sua linea di operazioni di Vicebsk con quella di Minsk, concentrare tutte le sue forze, attraversare in massa e di sorpresa il Dnepr e marciare rapidamente lungo la riva meridionale sul fianco e alle spalle dell'esercito russo, attardato nella sua lenta offensiva a nord del fiume, precedendolo a Smolensk e tagliandolo fuori dalle sue comunicazioni con Mosca.\nDopo aver preso la sua decisione, Napoleone inizi\u00f2 una frenetica elaborazione di ordini e direttive per i suoi luogotenenti; il 10 agosto scrisse al maresciallo Davout di attendersi una grande battaglia a Smolensk e che sarebbe stata \"una faccenda risolutiva\"; il nuovo centro di operazioni sarebbe stato Or\u0161a; ospedali andavano preparati a Mahil\u00eb\u016d, Or\u0161a, B\u00f3br, Barysa\u016d, Minsk. In quattro giorni, a partire dal 10 agosto, l'armata con 185.000 uomini doveva essere concentrata sulla riva meridionale del Dnepr, intorno a Liadi; l'imperatore part\u00ec da Vicebsk per raggiungere le sue truppe il 13 agosto.\nFin dall'11 agosto l'armata era in marcia per effettuare la concentrazione; Napoleone prevedeva che le truppe, divise in due grandi colonne, avrebbero raggiunto di sorpresa il fiume Dnepr e lo avrebbero attraversato tra Rosasna e Or\u0161a. Le forze dirette a Rosasna erano guidate personalmente dall'imperatore e comprendevano la cavalleria di Murat, il III corpo del maresciallo Ney, il IV corpo del principe Eugenio e la Guardia imperiale; a sud il maresciallo Davout avrebbe passato il fiume a Or\u0161a con il I corpo, il V corpo del principe Poniatowski e l'VIII corpo del generale Junot. Superato il Dnepr l'armata avrebbe puntato vwerso oriente organizzata in un grande \"bataillon carr\u00e9\"; l'imperatore riteneva possibile raggiungere un successo schiacciante come nella battaglia di Jena.\nLa marcia, mascherata con abilit\u00e0 dalla cavalleria che imped\u00ec ai russi di identificare il movimento, si effettu\u00f2 con rapidit\u00e0 ed in segreto; in particolare il I corpo del maresciallo Davout diede prova di disciplina ed organizzazione durante la veloce avanzata. Il 13 agosto le due colonne erano gi\u00e0 ammassate a nord del fiume, pronte ad attraversare; anche Napoleone, dopo aver superato in ventiquattro ore il terreno tra Vicebsk e il Dnepr, era giunto a Rosasna. Nella notte tra il 13 e il 14 agosto l'esercito francese attravers\u00f2 il fiume sui quattro ponti di barche costruiti dai genieri del generale Jean Baptiste Ebl\u00e9. Le truppe, inizialmente eccitate e incuriosite dall'idea di superare il Dnepr, passarono rapidamente il fiume, in quel tratto stretto e incassato, e all'alba circa 175.000 uomini raggiunsero la riva meridionale; l'imperatore attravers\u00f2 a Rosasna e si ripos\u00f2 nella sua tenda. La manovra sembrava pienamente riuscita e non c'era traccia del nemico; all'alba del 14 agosto ebbe inizio la grande avanzata verso est, in direzione di Smolensk, dell'armata raggruppata sotto il comando diretto di Napoleone.\nLa battaglia.\nCombattimento di Krasnoi.\nL'armata avanzava freneticamente verso est preceduta da avanguardie che dispersero facilmente due reparti di cosacchi che ripiegarono rapidamente; la marcia si effettuava senza una precisa organizzazione logistica; ogni corpo si muoveva in autonomia, i soldati saccheggiavano i villaggi, attraversavano i corsi d'acqua su guadi improvvisati e proseguivano subito senza attendere l'arrivo degli altri reparti. Le colonne si lasciavano dietro gruppi di sbandati e saccheggiatori di cui nessuno si curava; l'avanzata si svolgeva nel disordine e nella fretta; l'armata attravers\u00f2 inizialmente una serie di villaggi abitati da ebrei a cui seguirono terre desolate e povere; alle ore 03.00 del 15 agosto le truppe di testa del maresciallo Ney raggiunsero la cittadina di Krasnoi e sgominarono rapidamente un reggimento russo che aveva tentato di resistere.\nLe forze russe incontrate dai francesi nella zona, in grado di contrastare l'avanzata della Grande Armata su Smolensk, appartenevano alla 27\u00aa divisione del generale Dmitrij Neverovskij costituita da 7.200 soldati; si trattava di un reparto inesperto composto principalmente da reclute ma rinforzato da due reggimenti veterani, un reggimento di dragoni, alcuni cosacchi e quattordici cannoni. Il generale Barclay aveva lasciato prudentemente a sud del Dnepr questa formazione prima di iniziare la sua incerta offensiva verso Vicebsk.\nIl contatto tra l'avanguardia francese e il reparto del generale Neverovskij avvenne su un terreno irregolare ma idoneo all'impiego della cavalleria e Murat decise quindi di attaccare subito; sorsero tuttavia difficolt\u00e0 per trovare dei guadi adatti alla cavalleria e il re di Napoli perse tempo prima di poter concentrare le sue forze e sferrare un attacco in forze; inoltre l'artiglieria francese venne intralciata dal crollo di ponte e in un primo tempo non pot\u00e9 intervenire. Infine, dopo aver completato il suo schieramento, la cavalleria di Murat prima disperse il debole reparto di cavalieri russi e quindi attacc\u00f2 la colonna di fanteria del generale Neverovskij, ma i russi mantennero la coesione, il generale riusc\u00ec a disporre le sue truppe in quadrato e condusse una abile ritirata combattuta respingendo le continue cariche dei francesi. I soldati russi sospendevano ad intervalli il ripiegamento per tirare metodicamente contro i cavalieri francesi e riuscirono a guadagnare tempo mentre si avvicinavano a Smolensk. Murat continu\u00f2 ostinatamente a lanciare attacchi con la cavalleria, i suoi uomini intaccarono i quadrati ma non riuscirono a disgregarli nonostante che le truppe del generale Neverovskij si fossero trovate parzialmente ostacolate nella loro ritirata da una palizzata che delimitava il terreno.\nI soldati russi, sottoposti ad una forte pressione, riuscirono ugualmente a superare l'ostacolo ed a mantenere la distanza dall'avanguardia di Murat; il re di Napoli pot\u00e9 finalmente disporre di alcuni cannoni che inflissero in questa fase pesanti perdite alla divisione del generale Neverovskij. Murat sperava inoltre di poter intercettare e distruggere la tenace colonna nemica grazie all'arrivo dei cavalieri del generale Emmanuel de Grouchy di cui era previsto l'intervento alle spalle del nemico per occupare una gola da cui avrebbero dovuto passare i russi. Disposizioni sbagliate ed errori di direzione fecero invece dirottare gran parte di questa cavalleria, e il generale Grouchy pot\u00e9 intervenire solo con tre reggimenti di cavalleria leggera che, nonostante una serie di cariche, non poterono infrangere le difese dei russi schierati in formazione serrata e protetti da filari di alberi di betulla.\nLa battaglia di Krasnoi aveva grande importanza; se Murat fosse riuscito a sbaragliare rapidamente la divisione del generale Neverovskij avrebbe potuto sbucare, direttamente e senza ostacoli, a Smolensk e conquistare la citt\u00e0 ancora indifesa, coronando la manovra strategica di Napoleone e tagliando fuori dalla strada di Mosca l'esercito dei generali Barclay e Bagration. Il generale Neverovskij si trov\u00f2 in una situazione molto difficile e perse durante la battaglia 1.200 morti e feriti, 1.000 prigionieri e otto cannoni, ma riusc\u00ec a completare una ritirata combattuta di venti chilometri. Nell'ultima parte della manovra di ripiegamento le tenaci truppe del generale vennero sostenute dai reparti della divisione del generale Ivan Paskevi\u010d, inviata dal generale Bagration a sud del Dnepr per rinforzare le difese di Smolensk; insieme le due formazioni russe riuscirono a completare la ritirata e nel pomeriggio del 15 agosto raggiunsero la citt\u00e0 dove giunse pi\u00f9 tardi anche il generale Nikolaj Raevskij, comandante del 7\u00ba corpo d'armata, che assunse il comando di tutte le forze disponibili. Nel frattempo il generale Barclay, informato della critica situazione del generale Neverovskij e della presenza di grandi forze francesi a sud del Dnepr, aveva definitivamente arrestato la sua l'offensiva verso Vicebsk e iniziato il 15 agosto la ritirata, mentre il generale Bagration si affrettava a marciare con le sue forze su Smolensk per salvaguardare le linee di comunicazione dell'esercito; la manovra del generale Barclay era completamente fallita e l'esercito russo si trovava in una situazione precaria, mentre infuriavano polemiche e contrasti tra i generali.\nNel frattempo le forze francesi si stavano concentrando a sud di Smolensk; Murat e il maresciallo Ney completarono l'inseguimento della divisione del generale Neverovskij e raggiunsero le difese esterne della citt\u00e0; l'imperatore era pi\u00f9 indietro; egli riteneva imminente una grande battaglia e ne parl\u00f2 con fiducia al principe Eugenio. Tuttavia era teso e irritabile; il 15 agosto essendo il giorno del suo compleanno, Murat e il maresciallo Ney fecero sparare in segno di festa una salva di cento cannoni utilizzando polvere da sparo catturata ai russi, ma Napoleone non sembr\u00f2 apprezzare molto questo saluto alla vigilia di una battaglia. Tra i suoi collaboratori e luogotenenti crescevano la preoccupazione e il timore di un pericoloso prolungamento della campagna.\nBattaglia per Smolensk.\nLa citt\u00e0 di Smolensk era situata principalmente sulla riva sinistra del Dnepr e nel 1812 contava 12.000 abitanti; i soldati del maresciallo Ney quando la videro rimasero impressionati dalle sue caratteristiche e dalla cinta di mura che sembrava racchiudere tutta la citt\u00e0 e mascherava la vista delle case; si scorgevano solo le cupole della cattedrale dell'Assunzione. Le mura in mattoni erano alte otto metri e larghe quattro; la cinta era rinforzata da trentadue torri di cui alcune in non buono stato di conservazione; in altri punti erano stati organizzati dei ridotti fortificati con cannoni da fortezza; ad ovest, lungo la strada proveniente da Or\u0161a, sorgeva la cittadella reale, una fortificazione in terra con cinque bastioni; era presente inoltre un largo fossato. A sud della cinta muraria c'erano alcuni sobborghi che coprivano gli accessi alle porte della strada di Mahil\u00eb\u016d e del Dnepr; il terreno, irregolare e scosceso si presentava particolarmente impervio dalla parte della cittadella reale a occidente. A nord del fiume era situata la parte nuova della citt\u00e0, il sobborgo di San Pietro; questa zona, organizzata come centro commerciale, era priva della cinta muraria, ma per la sua posizione pi\u00f9 elevata sovrastava la parte vecchia a sud del Dnepr; due ponti attraversavano il Dnepr e permettevano i collegamenti tra le due parti della citt\u00e0.\nIl generale Raevskij, dopo aver preso contatto con le stremate forze della divisione del generale Neverovskij, organizz\u00f2 subito la difesa di Smolensk con le truppe del suo corpo d'armata; dopo aver rafforzato le difese della guarnigione all'interno della cinta muraria, il generale schier\u00f2 una linea difensiva a sud del Dnepr, nel settore dei sobborghi meridionali e occidentali della citt\u00e0, che avrebbe dovuto affrontare le forze francesi in arrivo e rallentarne l'avanzata. I reparti francesi in avvicinamento erano guidati da Murat, la cui cavalleria avanzava verso il settore orientale di Smolensk nel punto dove il fiume varca le mura della citt\u00e0, e dal maresciallo Ney che marciava con i suoi soldati del III corpo d'armata verso il settore occidentale; subito dietro stava avanzando il V corpo del principe Poniatowski che, provenendo direttamente da Mahil\u00eb\u016d e avanzando lungo la riva meridionale del fiume, avrebbe dovuto rafforzare la cavalleria di Murat sull'ala destra del fronte di battaglia della Grande Armata.\nIl III corpo del maresciallo Ney raggiunse Smolensk alle ore 08.00 del 16 agosto nel settore occidentale, caratterizzato da un terreno boscoso e irregolare; il maresciallo, impetuoso e audace, effettu\u00f2 una ricognizione personale e venne anche leggermente ferito al collo, un battaglione venne lanciato all'attacco ma dopo una coraggiosa avanzata venne decimato e dovette ripiegare. Il maresciallo Ney apprezz\u00f2 la solidit\u00e0 della cinta muraria, guarnita dalle torri e difesa da numerosi cannoni; a ovest venne individuata la grande fortificazione della cittadella reale. A parere del maresciallo Ney sarebbe stato difficile conquistare d'assalto la citt\u00e0 ma la presenza dei sobborghi a sud delle mura avrebbe permesso di coprire l'avvicinamento delle truppe francesi fino ai piedi delle fortificazioni. Nella mattinata la fanteria leggera del III corpo affront\u00f2 i fucilieri russi schierati dal generale Raevskij che cercavano di rallentare l'avanzata verso i sobborghi; dopo violenti scontri a fuoco i fucilieri furono respinti e la fanteria francese del maresciallo Ney penetr\u00f2 nei sobborghi, ma per il resto della giornata non ci furono attacchi in massa.\nNapoleone era giunto sul campo di battaglia e aveva posto il suo quartier generale a due chilometri dalle mura; allertato dal maresciallo Ney che aveva individuato lunghe colonne nemiche in movimento a nord del Dnepr, si rec\u00f2 sul posto e in un primo tempo si dimostr\u00f2 soddisfatto e convinto che i russi avrebbero finalmente accettato la battaglia. In serata fu preda dei dubbi, Caulaincourt si disse convinto che i russi si sarebbero ancora ritirati. Su ordine dell'imperatore l'artiglieria francese inizi\u00f2 a bombardare la citt\u00e0 e il ponte che attraversava il Dnepr; fino alla sera continuarono gli scambi a fuoco di artiglieria tra le due parti; nella notte i combattimenti si arrestarono. L'imperatore organizz\u00f2 personalmente il suo schieramento per attaccare Smolensk il 17 agosto; sull'ala sinistra era posizionato il III corpo del maresciallo Ney, il maresciallo Davout e il generale Georges Mouton si allinearono sulla destra con le divisioni del I corpo; l'ala destra della Grande Armata venne assegnata a Murat e al V corpo del principe Poniatowski. Al centro in riserva rimasero la Guardia imperiale e il IV corpo del principe Eugenio; pi\u00f9 lontano era l'VIII corpo del generale Junot.\nPer attirare i russi a sud del fiume e combattere una grande battaglia campale, Napoleone fece arretrare le forze di Murat e del principe Poniatowski sull'ala destra, allontanandole dalla citt\u00e0 e lasciando spazio per un eventuale schieramento nemico; l'imperatore rinunci\u00f2 anche a manovre di aggiramento sul fianco ed a movimenti strategici, attraversando il fiume a monte, che avrebbero potuto mettere in pericolo le comunicazioni del nemico lungo la strada di Mosca. Napoleone cercava una battaglia e una vittoria decisiva; egli temeva che i russi si sarebbero subito ritirati se avessero visto minacciate le loro comunicazioni; quindi l'imperatore organizz\u00f2 un attacco diretto su Smolensk per bloccare e distruggere l'esercito russo. Napoleone inoltre riteneva pericoloso scoprire le sue linee di comunicazione trasferendo il grosso delle sue forze a nord del fiume mentre i russi mantenevano ancora il possesso di Smolensk e dei ponti sul Dnepr.\nIl generale Raevskij il 16 agosto disponeva di soli 15.000 soldati; durante la notte afflu\u00ec a nord del fiume il grosso dell'esercito russo con i generali Barclay e Bagration; il generale Dmitrij Dochturov, comandante del 6\u00ba corpo d'armata, assunse il comando delle difese a sud del Dnepr con le truppe del suo corpo d'armata e i soldati russi disponibili salirono a 30.000 uomini. Un attacco in forze dei francesi il 16 agosto, mentre le difese nemiche erano ancora deboli, avrebbe potuto avere successo ma l'imperatore rimase indeciso per tutta la giornata e rinvi\u00f2 l'attacco al 17 agosto. Il generale Dochturov rafforz\u00f2 le sue difese nei sobborghi meridionali e respinse le avanguardie francesi gi\u00e0 penetrate nella zona. In realt\u00e0 il generale Barclay era intenzionato soprattutto a proteggere la fuga degli abitanti della citt\u00e0, l'evacuazione dei materiali e a difendere le sue vie di comunicazione; il generale Bagration e altri generali russi erano invece intenzionati a battersi. Inoltre il generale Barclay era estremamente preoccupato per le sue linee di comunicazione lungo la strada di Mosca sulla riva settentrionale del Dnepr che riteneva esposte ad una manovra di aggiramento di Napoleone; egli quindi fin dalla sera del 16 agosto ordin\u00f2 al generale Bagration di iniziare a ripiegare lungo la riva settentrionale con la sua armata.\nNapoleone posizion\u00f2 il suo posto di comando al centro delle linee nei pressi di una gola; egli era ancora ottimista e sperava che i russi si sarebbero battuti per difendere l'antica citt\u00e0; Murat invece era scettico ed anche il maresciallo Ney si aspettava una nuova ritirata del nemico; al primo mattino del 17 agosto l'imperatore rimase deluso per l'assenza delle truppe nemiche nella pianura a sud della citt\u00e0, ma alcune informazioni provenienti dal settore centrale riportarono che battaglioni russi sembravano in movimento; solo il maresciallo Davout condivideva le speranze di Napoleone. Le notizie portate dal generale Augustin Daniel Belliard, mandato in avanscoperta con reparti di cavalleria, fecero svanire le illusioni e confermarono che i russi battevano in ritirata lungo la strada per Mosca; grandi colonne di truppe e artiglieria erano state identificate in marcia a nord del fiume.\nDopo aver rinunciato ad attraversare subito il fiume con una parte delle truppe per intercettare la ritirata, Napoleone decise di sferrare ugualmente un attacco generale alla citt\u00e0, nonostante le forti riserve di Murat che, considerando che i russi si stavano ritirando, chiedeva di rinunciare ad un'offensiva ormai inutile. Il re di Napoli non riusc\u00ec a convincere l'imperatore che apparve deciso ad attaccare Smolensk e poi proseguire verso Mosca; Murat, molto scosso dal colloquio con l'imperatore, si port\u00f2 sulla linea del fuoco dove era in corso un violento scontro di artiglieria e sembr\u00f2 ricercare la morte in combattimento.\nL'attacco generale della Grande Armata ordinato da Napoleone ebbe inizio nel primo pomeriggio del 17 agosto; l'imperatore aveva concentrato oltre 150 cannoni per battere le posizioni russe all'interno della citt\u00e0 e a nord del Dnepr; l'artiglieria della Guardia avrebbe dovuto frantumare le mura e le torri con i suoi pezzi pesanti da dodici libbre ma il compito si dimostr\u00f2 difficile ed anche i cannoni pesanti furono presto impiegati per colpire la citt\u00e0 e il fossato. L'artiglieria russa rispose al fuoco e, schierata sulle posizioni dominanti a nord del fiume, pot\u00e9 infliggere dure perdite alle colonne d'assalto della fanteria francese. Il piano di Napoleone prevedeva che il maresciallo Ney attaccasse con il III corpo la cittadella reale sul fianco sinistro, mentre il maresciallo Davout e il generale Mouton avrebbero conquistato i sobborghi meridionali della citt\u00e0; infine il principe Poniatowski con il V corpo avrebbe disceso il corso del fiume sul fianco destro, attaccato il sobborgo orientale e distrutto i ponti, bloccando in questo modo la ritirata delle truppe russe schierate a sud del Dnepr.\nL'attacco delle truppe francesi contro i sobborghi meridionali e orientali diede luogo a scontri di grande violenza; i francesi attaccarono alla baionetta, mentre l'artiglieria delle due parti intervenne in massa con effetti distruttivi; il fumo avvolse il campo di battaglia. I soldati russi mostrarono un morale molto alto e contrattaccarono pi\u00f9 volte; una serie di attacchi furono respinti; tuttavia le truppe francesi ebbero la meglio in molti settori. Costretti a ripiegare, alcuni reparti russi si trovarono la strada sbarrata verso la citt\u00e0 e vennero decimati; numerosi soldati caddero davanti alle porte di accesso alle mura, le perdite furono elevatissime. Il maresciallo Davout, il generale Mouton e il principe Poniatowski riuscirono a rastrellare i sobborghi e a respingere i russi verso i bastioni dove molti furono uccisi; i superstiti del generale Dochturov trovarono scampo oltre la cinta muraria. Anche le perdite francesi furono pesanti, i reparti avanzavano ma dovevano lamentare continuamente numerosi morti e feriti e arrivarono ai bastioni indeboliti e logorati.\nI sobborghi meridionali di Smolensk erano stati conquistati dai francesi, ma contemporaneamente l'attacco del maresciallo Ney con il III corpo contro la cittadella era invece fallito e i russi poterono organizzare la resistenza nella cinta fortificata da dove l'artiglieria continuava ad infliggere gravi perdite ai soldati francesi allo scoperto; un battaglione venne decimato dal fuoco dei cannoni. In questa fase il generale Barclay per sostenere la difesa della citt\u00e0 invi\u00f2 di rinforzo al generale Dochturov la divisione del principe Eugenio di W\u00fcrttemberg, proveniente dal 2\u00ba corpo d'armata.\nI francesi, dopo aver occupato i sobborghi, fecero il tentativo di prendere d'assalto le mura e penetrare nella citt\u00e0 vecchia a sud del Dnepr; l'attacco venne condotto con grande coraggio e disciplina nonostante il violento fuoco dei fucilieri e dell'artiglieria nemica, ma le perdite delle colonne d'assalto furono numerose. La brigata del generale Alexandre Dalton, appartenente al I corpo del maresciallo Davout, ebbe il suo comandante ferito e perse cinque comandanti di battaglione e 1.500 uomini e non riusc\u00ec a penetrare dentro le mura; un contrattacco dei reparti russi del principe Eugenio di W\u00fcrttemberg imped\u00ec uno sfondamento della cinta muraria e un ultimo tentativo alle ore 19.00 venne ancora respinto. I soldati russi si difesero con grande accanimento fino all'ultimo. Le truppe francesi quindi rimasero sotto le mura delle citt\u00e0 vecchia e i soldati cercarono riparo dal fuoco nemico in edifici dei sobborghi o in ripari del terreno, lo scambio di fuoco di fucileria continu\u00f2 ancora fino alla notte.\nLa citt\u00e0 di Smolensk aveva subito un continuo fuoco di artiglieria durante la battaglia e stava bruciando; i cannoni del generale Mouton alla fine della giornata ripresero il bombardamento e moltiplicarono gli incendi e le distruzioni; poco dopo furono viste alte fiamme e dense colonne di fumo diffondersi rapidamente in tutti i quartieri della citt\u00e0. L'incendio si estese nel corso della notte; Smolensk stava bruciando interamente; il drammatico evento venne osservato da Napoleone nel suo posto di comando. L'imperatore, cupo e nervoso, comment\u00f2 in modo cinico e brutale la distruzione e la morte dentro le mura di Smolensk con l'ambasciatore Caulaincourt che era impressionato dalle dimensioni del disastro; tutto l'esercito francese rimase in allarme durante la notte mentre l'incendio di Smolensk diveniva sempre pi\u00f9 vasto e distruttivo.\nAlle ore 03.00 del 18 agosto un sottufficiale francese appartenente al I corpo del maresciallo Davout fece un tentativo di scalare le mura ed entrare dentro la citt\u00e0; sorpreso dall'assenza di rumori e resistenza, pot\u00e9 superare la cinta e penetrare nell'abitato dove ben presto incontr\u00f2 i soldati polacchi del V corpo del principe Poniatowski che in precedenza erano gi\u00e0 entrati, avendo rilevato la mancanza di segni del nemico. La citt\u00e0 era deserta ed in rovina; le truppe della Grande Armata esplorarono tutto il settore a sud del Dnepr e non trovarono traccia dei russi; vennero quindi abbattute le porte per consentire al grosso dell'armata di entrare in Smolensk. Napoleone volle organizzare un ingresso formale nella citt\u00e0 conquistata ed i reparti sfilarono in ordine preceduti dalla musica militare; nessuno era ad accoglierli, gli abitanti di Smolensk erano fuggiti, l'abitato era coperto di macerie e cadaveri, il denso fumo circondava i soldati francesi mentre marciavano dentro le rovine della citt\u00e0.\nDifficile ritirata dei russi.\nA partire dalle ore 01.00 del 18 agosto le forze russe del generale Dochturov, che avevano difeso tenacemente i sobborghi meridionali durante i combattimenti del 17 agosto e quindi erano rifluite all'interno della cinta muraria, avevano dato inizio alla ritirata generale a nord del Dnepr abbandonando la citt\u00e0 vecchia. Il generale Dochturov aveva appreso con disappunto la decisione del generale Barclay e, insieme agli altri generali, aveva criticato fortemente l'operato del comandante in capo. Il generale Barclay tuttavia riteneva troppo pericoloso rimanere sulle posizioni e aveva ordinato al generale Bagration fin dal 16 agosto di iniziare a ripiegare lungo la strada di Mosca; egli temeva una manovra di Napoleone a nord del Dnepr per tagliare le sue linee di comunicazione e prese quindi la decisione di rinunciare a difendere Smolensk e ripiegare con tutte le forze a nord del fiume.\nIl generale Barclay era a conoscenza delle pesanti critiche dei suoi luogotenenti, del malumore delle truppe desiderose di battersi per difendere l'antica citt\u00e0 russa ed era consapevole dell'ira che avrebbe suscitato nello zar Alessandro la notizia della caduta di Smolensk; Napoleone stesso credeva che il generale russo non avrebbe avuto il coraggio di abbandonare una citt\u00e0 cos\u00ec importante. Egli tuttavia si assunse la responsabilit\u00e0 di questa decisione e quindi durante la notte le truppe russe fecero saltare la grande polveriera, incendiarono gli edifici gi\u00e0 in parte devastati dal bombardamento dell'artiglieria francese, ed evacuarono la citt\u00e0 vecchia. La popolazione era gi\u00e0 in gran parte fuggita o era perita durante i combattimenti, solo un migliaio di persone rimasero tra le rovine; la ritirata si svolse ordinatamente ma non fu possibile portare in salvo il gran numero di feriti che quindi furono abbandonati sul posto e in parte morirono nell'incendio. Al mattino le truppe del generale Dochturov erano nel sobborgo settentrionale, dopo aver fatto saltare i due ponti sul fiume. Il generale Barclay decise di far riposare i soldati estenuati dalla battaglia per tutto il 18 agosto prima di iniziare la ritirata generale dell'armata che avrebbe avuto inizio la notte tra il 18 e il 19 agosto 1812.\nNapoleone, dopo aver appreso che Smolensk era stata abbandonata dal nemico e che le truppe della Grande Armata erano entrate ed avevano occupato tutta la citt\u00e0 vecchia, decise di recarsi personalmente a controllare il campo di battaglia. Egli apparve teso e preoccupato, osserv\u00f2 il terreno disseminato di cadaveri e di macerie, poi si rec\u00f2 insieme ai marescialli Ney, Davout e Mortier, al generale Mouton ed a Duroc fino alla sponda del Dnepr, di fronte al sobborgo settentrionale di Smolensk, dove erano ancora le truppe russe. In questa occasione parl\u00f2 ai suoi luogotenenti; derise la passivit\u00e0 e la timidezza operativa del generale Barclay, descrisse ottimisticamente la presunta debolezza dell'esercito russo, la sua mancanza di coraggio e la sua scarsa combattivit\u00e0. Nonostante volessero dimostrare risolutezza e fiducia, le sue parole non convinsero i luogotenenti che compresero la preoccupazione e l'irritazione dell'imperatore mascherata da questi discorsi. Ripartito a cavallo, si rec\u00f2 quindi a visitare la citt\u00e0 in rovina.\nL'imperatore entr\u00f2 all'interno della cinta muraria e vide le vaste distruzioni, le macerie, i resti dell'incendio, i cadaveri, i feriti; egli apparve turbato e contrariato per la mancata vittoria decisiva; alcuni luogotenenti colsero l'occasione per proporre di fermare l'avanzata e organizzare i quartieri d'inverno dell'armata, esausta e disorganizzata, nelle rovine di Smolensk. Una parte dei feriti, lasciati senza assistenza per ventiquattro ore, vennero raccolti precariamente in quindici edifici risparmiati dall'incendio, altri furono avviati nelle retrovie; Napoleone cerc\u00f2 di migliorare la situazione, ordinando di organizzare il pattugliamento delle rovine, lo sgombero delle macerie, la rimozione dei cadaveri.\nNella notte tra il 18 e il 19 agosto il generale Barclay aveva dato ordine alle truppe rimaste nel sobborgo settentrionale della citt\u00e0 di ripiegare verso nord, e il generale Dochturov abbandon\u00f2 le posizioni dopo aver incendiato anche quel quartiere di Smolensk. Il maresciallo Ney, dopo aver impiegato la giornata del 18 agosto per riorganizzare le sue truppe e ricostruire i ponti sul Dnepr, attravers\u00f2 quindi il fiume con il III corpo prima dell'alba del 19 agosto mentre infuriavano gli incendi; i francesi si inoltrarono nel sobborgo settentrionale in fiamme, percorrendo lentamente le strade minacciate dall'incendio e avanzando verso nord senza trovare opposizione; i russi se ne erano andati e furono visti solo gruppi di cosacchi che si ritirarono rapidamente. Il maresciallo Ney occup\u00f2 il sobborgo e raggiunse la biforcazione delle due strade verso Pietroburgo e verso Mosca; egli, incerto sulla direzione della ritirata del nemico, al mattino del 19 agosto, ferm\u00f2 le truppe a nord della citt\u00e0.\nNel frattempo la ritirata dell'armata del generale Barclay stava rischiando di trasformarsi in un disastro per i russi e i francesi avrebbero avuto nella giornata del 19 agosto l'inattesa opportunit\u00e0 di raggiungere il successo decisivo sfuggito a Smolensk. Mentre il generale Bagration aveva potuto ripiegare dal 16 agosto lungo la strada maestra per Mosca che correva sulla riva settentrionale del Dnepr, il generale Barclay, temendo di subire gli attacchi francesi e il fuoco della loro artiglieria attraverso il fiume, decise di ripiegare dalla notte del 19 agosto, con la sua armata frazionata in colonne separate, percorrendo le disagevoli strade secondarie che attraversavano i boschi a nord-est di Smolensk. In questo modo la manovra si svolse nella confusione e i reparti persero i collegamenti tra loro. Il maresciallo Ney ebbe quindi la possibilit\u00e0 di avanzare nella tarda mattinata del 19 agosto lungo la strada maestra di Mosca senza trovare opposizione, minacciando di tagliare fuori tutte le truppe russe ancora attardate nelle strade secondarie.\nDurante la giornata l'armata russa del generale Barclay riusc\u00ec ad evitare la disfatta grazie soprattutto alla ostinata ed abile resistenza dei reparti del principe Eugenio di W\u00fcrttemberg e del generale Pavel Tu\u010dkov che riuscirono a rallentare l'avanzata del III corpo del maresciallo Ney con la tenace resistenza a Valutino. In questo modo riuscirono, dopo aspri combattimenti, a mantenere aperta la strada per il grosso dell'esercito che cercava di sboccare dai sentieri secondari attraverso la foresta. Il maresciallo Ney alla fine occup\u00f2 l'altura di Valutino ma nel frattempo l'armata del generale Barclay era riuscita a raggiungere la strada di Mosca, continuando la ritirata verso est e ricongiungendosi con le truppe del generale Bagration. Nel momento decisivo il generale Junot, incaricato da Napoleone di attraversare il Dnepr a monte per prendere alle spalle i nemici, era rimasto inattivo invece di attaccare. Lo stesso Napoleone, ritenendo poco probabile una nuova battaglia, era presto rientrato a Smolensk senza coordinare la marcia dei suoi corpi; solo in tarda serata apprese le notizie e il giorno seguente si rec\u00f2 sul camapo di battaglia; ormai i russi erano sfuggiti e l'imperatore pot\u00e9 solo sostenere il morale dei suoi soldati con altisonanti proclami e con l'assegnazione di numerosi premi e riconoscimenti al valore.\nBilancio e conseguenze.\nDopo la battaglia di Smolensk e nonostante la deludente conclusione dell'azione di Valutino, Napoleone continu\u00f2 a manifestare esteriormente ottimismo e piena fiducia; a Caulaincourt disse che sarebbero arrivati a Mosca in meno di un mese e che \"in sei settimane avremo la pace\"; alla moglie Maria Luisa d'Austria scrisse di aver conquistato Smolensk e di aver inflitto gravi perdite ai russi; concluse affermando di essere in buona salute e che \"i miei affari vanno bene\".\nIn realt\u00e0 Napoleone era preoccupato e comprendeva la difficolt\u00e0 crescente della campagna; la determinazione dei russi non sembrava scalfita dalla ritirata e dalle sconfitte, essi non avevano avuto incertezze a incendiare Smolensk; la popolazione, incitata alla resistenza contro l'invasore \"diabolico\" dai nobili e dai religiosi, abbandonava le case e distruggeva i raccolti. L'armata francese si logorava sempre di pi\u00f9 e la massa di manovra dopo Smolensk si era ridotta a soli 160.000 soldati. Nonostante queste gravi preoccupazioni, Napoleone, dopo aver scartato la possibilit\u00e0 di marciare a nord verso Pietroburgo, decise di continuare l'avanzata verso Mosca; egli riteneva in questo modo di attaccare al cuore la nobilt\u00e0 e la religione russa. L'imperatore sperava che questa volta l'esercito russo si sarebbe fermato e avrebbe combattuto per salvare la citt\u00e0; contava inoltre di poter rovinare il morale dello zar conquistando l'antica capitale.\nNonostante il generale Barclay fosse riuscito a portare in salvo il suo esercito, il completo fallimento del tentativo di offensiva, la perdita e la distruzione di Smolensk e la nuova ritirata, fecero esplodere le polemiche all'interno del quartier generale russo, minando la coesione tra i generali; a Pietroburgo l'opinione pubblica, la nobilit\u00e0 e lo stesso zar Alessandro criticarono fortemente il comandante in capo. Il generale Bagration espresse esplicitamente il suo disappunto e il suo giudizio fortemente negativo sul generale Barclay, ritenuto inetto e pusillanime; i generali Ermolov e Levin von Bennigsen condividevano gli stessi giudizi e premevano per una sostituzione del comandante.\nAnche tra le truppe il generale Barclay era ormai impopolare; soprannominato con un gioco di parole con il suo nome \"Boltaj i tol'ko\" (\"Soltanto chiacchiere\"), era considerato poco combattivo; il morale e la disciplina dei soldati declinarono temporaneamente durante la nuova ritirata. Entro pochi giorni lo zar Alessandro prese la sua decisione e affid\u00f2 il comando in capo dell'esercito all'anziano, esperto e popolare generale Michail Kutuzov; in realt\u00e0 lo zar non era un estimatore del vecchio generale ma decise di nominarlo considerando che non c'erano alternative credibili e che la nobilt\u00e0 e l'opinione pubblica erano favorevoli. Il generale Kutuzov condivideva in gran parte la strategia del suo predecessore generale Barclay; egli decise tuttavia di assecondare la volont\u00e0 generale e di rinsaldare lo spirito di resistenza decidendo di interrompere la ritirata e di affrontare una grande battaglia per difendere Mosca. Il 7 settembre sarebbe stata combattuta la battaglia di Borodino."}
{"id": "280693", "revid": "1776051", "url": "https://it.wikipedia.org/wiki?curid=280693", "title": "Libert\u00e0 e segretezza della corrispondenza", "text": "La libert\u00e0 e segretezza della corrispondenza \u00e8 un diritto fondamentale riconosciuto al cittadino.\nDisciplina della libert\u00e0 e segretezza della corrispondenza.\nFondamenti normativi.\nLa Convenzione europea per la salvaguardia dei diritti dell'uomo e delle libert\u00e0 fondamentali stabilisce, al comma 1 dell'art. 10 (\"Libert\u00e0 di espressione\"), che \"ogni persona ha (...) libert\u00e0 di ricevere o di comunicare informazioni o idee senza che vi possa essere ingerenza da parte delle autorit\u00e0 pubbliche e senza considerazione di frontiera\". Tuttavia, la garanzia della Convenzione sembra essere ristretta, dal momento che questo e altri articoli riguardanti i diritti della persona contengono un riferimento alla possibile limitazione della libert\u00e0.\nL'art. 15 della Costituzione italiana.\nLa Costituzione italiana ha introdotto la nozione di libert\u00e0 e segretezza della corrispondenza per la prima volta nello Stato italiano, superando cos\u00ec la visione dello Statuto Albertino che la escludeva. La Costituzione del 1948 supera inoltre la \"vecchia\" visione di corrispondenza, allargandola a ogni mezzo di comunicazione. L'art. 15 Cost. contiene un principio supremo e recita:\n\"La libert\u00e0 e la segretezza della corrispondenza e di ogni altra forma di comunicazione sono inviolabili.\"&lt;br&gt;\n\"La loro limitazione pu\u00f2 avvenire soltanto per atto motivato dell'autorit\u00e0 giudiziaria con le garanzie stabilite dalla legge.\"\nDiritti e libert\u00e0.\nI principi contenuti nell'art. 15 sono i seguenti:\nProblematiche aperte.\nOggi \u00e8 molto discussa la distinzione che intercorre tra l'art. 15 e l'art. 21 della Costituzione. Ci sono inoltre situazioni in cui vale la dottrina di minoranza, secondo cui il mezzo assume un certo rilievo. Con le nuove tecnologie, infatti, non basta pi\u00f9 la determinatezza o determinabilit\u00e0 del destinatario a caratterizzare l'art. 15, principalmente a causa della \"convergenza multimediale\". In questo caso pu\u00f2 infatti sussistere la contemporaneit\u00e0 di situazioni opposte, come nei sistemi di videoconferenza: una comunicazione interpersonale con un numero alto di destinatari.&lt;br&gt;Altri requisiti sono quindi:\nRiserve di legge e di giurisdizione.\nL'art. 15 Cost., al secondo comma, chiama in causa il sistema noto delle riserve. In questo caso \u00e8 presente una doppia riserva, di legge e di giurisdizione, ma si differenzia dagli artt. 13 (libert\u00e0 personale) e 14 (libert\u00e0 di domicilio) per l'assenza della possibilit\u00e0 di intervento straordinario dell'autorit\u00e0 di pubblica sicurezza. Per questo la riserva di giurisdizione si dice \"assoluta\", rendendo il giudice l'unico soggetto in grado di limitare la libert\u00e0 di corrispondenza.&lt;br&gt;\nPer quanto concerne la riserva di legge, anch'essa \u00e8 assoluta, per cui spetta a una legge formale (cio\u00e8 prodotta con procedimento parlamentare) dello Stato stabilire con precisione i campi e le modalit\u00e0 di intervento giudiziario, in mancanza della quale spetta al giudice decidere sulla limitazione.\nIntercettazione.\nL'intercettazione \u00e8 formalmente una limitazione della segretezza della corrispondenza. La Corte costituzionale \u00e8 intervenuta sulla materia con la sentenza n. 34/1973, in cui stabiliva che il potere di intercettazione \u00e8 riconosciuto al magistrato (e non alla polizia), previo controllo dell'effettiva necessit\u00e0 di ricorrere alla limitazione per reprimere gli illeciti penali (controllo di legittimit\u00e0). Inoltre, oltre alla motivazione, il giudice deve stabilire durata ed eventuale proroga dell'intercettazione.\nIl Codice di procedura penale dedica una sezione alle \"intercettazioni di conversazioni o comunicazioni\". L'art. 267, in particolare, stabilisce che \"l'autorizzazione \u00e8 data con decreto motivato quando vi sono gravi indizi di reato e l'intercettazione \u00e8 assolutamente indispensabile ai fini della prosecuzione delle indagini\".\nDisciplinamento secondo la Legge sul Diritto d\u2019Autore italiano (L. 633/41).\nArt. 93 l.d.a..\nDisciplina i diritti relativi agli scritti che contengono informazioni di carattere confidenziale e personale, inerenti all'intimit\u00e0 della vita privata, \nLe opere prese in considerazione sono: epistolari, corrispondenze epistolari, memorie familiari e personali e altri scritti della medesima natura.\nQueste sono considerabili opere dell'ingegno tutelabili dal diritto d'autore quando presentino il carattere della creativit\u00e0, in assenza del quale sono liberamente riproducibili, salvo il limite della tutela del diritto al segreto e alla riservatezza del contenuto.\nIn tal caso, a prescindere dal carattere della creativit\u00e0 e dalla qualificazione degli scritti come opere dell'ingegno, \u00e8 necessario il consenso della persona cui i fatti si riferiscono. Se, invece, si tratta di scritti creativi ed originali (es. opere letterarie) l'autore sar\u00e0 titolare dei diritti di natura morale ed economica che la legge riconosce a tutti gli artisti sulle proprie opere. Pertanto, quando la corrispondenza abbia carattere confidenziale o sia relativa all'intimit\u00e0 della vita privata, i diritti dello scrittore-autore delle lettere, saranno vincolati dalla prestazione del consenso della persona cui tali fatti si riferiscono. \nIl consenso che legittima la cessazione del segreto pu\u00f2 essere dato, dopo la morte dell'autore o del destinatario, dal coniuge o dai figli e, in loro mancanza, dai genitori; dai fratelli e dalle sorelle, se mancano i primi; se mancano anche questi ultimi, dagli ascendenti e discendenti diretti fino al 4\u00ba grado. Nel caso di dissenso tra le persone sopra indicate, decide l'autorit\u00e0 giudiziaria (\"art. 93 comma 2 e 3 l.d.a\").\nLimitazioni.\nIl limite posto al libero esercizio del diritto d'autore \u00e8 rappresentato dalla tutela del diritto connesso alla segretezza della corrispondenza epistolare e dei fatti personali in esso narrati, di cui sono titolari lo scrivente (nei confronti del contenuto delle lettere spedite) e il destinatario (rispetto al contenuto delle lettere ricevute).Il limite del diritto al segreto epistolare \u00e8 bilaterale, poich\u00e9 devono prestare il proprio consenso alla pubblicazione sia lo scrivente che il destinatario delle lettere, pertanto il consenso di uno solo di essi non rende lecita la divulgazione, salvo il caso delle memorie familiari nelle quali manca l'interlocutore. Tale diritto \u00e8: \nNel caso in cui attraverso la pubblicazione della corrispondenza intercorsa tra due soggetti, o delle memorie familiari e personali, vengano resi noti avvenimenti o atti, privati e confidenziali, che riguardano terze persone, diverse dal mittente e dal destinatario delle lettere o dallo scrivente delle memorie, che hanno interesse a mantenere il segreto su tali fatti, per tutelare il diritto alla riservatezza di queste persone, \u00e8 necessario anche il loro consenso alla divulgazione dei fatti.\nAnche il diritto al segreto epistolare, tuttavia, subisce delle limitazioni, quando concorrono con esso interessi pubblici ad esempio giudizio civile o penale o per esigenze di difesa dell'onore o della reputazione personale o familiare (\"art. 94 l.d.a.\"); o quando si tratti di corrispondenze ufficiali o che presentino un interesse di Stato (\"art. 95 l.d.a.\")."}
{"id": "280694", "revid": "125740780", "url": "https://it.wikipedia.org/wiki?curid=280694", "title": "Vitige", "text": "Biografia.\nL'ascesa al trono.\nVitige non era di famiglia nobile. Generale dell'esercito ostrogoto, dom\u00f2 con energia una rivolta scoppiata nella citt\u00e0 di Locri a causa delle angherie di alcuni funzionari regi. Fu acclamato re nel 535 al posto di Teodato, eliminato da una rivolta, e ne prese il posto a Ravenna. Spos\u00f2 Matasunta, l'unica figlia della regina Amalasunta (536), creando cos\u00ec un legame con la famiglia di Teodorico, di cui quest\u2019ultima era figlia.\nLa Guerra gotica.\nL'assedio di Roma del 537-538.\nNel 535 l'esercito bizantino dell'imperatore Giustiniano I aveva conquistato la Sicilia, e sotto il comando di Belisario aveva risalito l'Italia conquistando Napoli, Cuma ed ottenendo la resa degli Ostrogoti nel Sannio. Questi ultimi avvenimenti in particolare, oltre all'inettitudine militare e politica, produssero una rivolta contro il re Teodato, che fu ucciso mentre era in fuga verso Ravenna, e sostituito da Vitige il quale, esperto militare, rioccup\u00f2 Roma e si affrett\u00f2 a concludere le ostilit\u00e0 contro i Franchi. Le truppe cos\u00ec svincolate dagli impegni sul fronte franco vennero velocemente riutilizzate come presidio di Roma, quindi, ottenuto il giuramento di fedelt\u00e0 da parte dei Romani, torn\u00f2 a Ravenna con molti senatori come ostaggi. Il matrimonio a cui costrinse Matasunta, nipote del re Teodorico, gli tornava utile sia per assicurarsi i favori di quella parte del popolo goto rimasto fedele alla famiglia teodoriciana, sia per tentare un ammorbidimento delle posizioni di Costantinopoli, che di Teodorico era stata alleata. Nel frattempo si assicur\u00f2 l'alleanza dei Franchi con il pagamento di una cospicua quantit\u00e0 d'oro e la cessione della Provenza, da cui pot\u00e9 quindi svincolare altre truppe. Ma il voltafaccia dei Romani (causato oltre all'odio per gli Ostrogoti, anche dal timore dell'attacco dei Bizantini), con il benestare delle autorit\u00e0 cittadine e dello stesso papa Silverio, consent\u00ec il 9 dicembre 536 l'ingresso in citt\u00e0 alle truppe bizantine del generale Belisario, con il presidio gotico che, insufficiente a difendere la citt\u00e0, contemporaneamente l'abbandonava.\nAll'inizio di marzo del 537 l'esercito goto, forte, secondo lo storico Procopio, di 150.000 uomini (ma il numero sembra decisamente eccessivo) si impegnava nel primo scontro fuori dalle mura di Roma che Belisario aveva appena rafforzato e restaurato. Fallito il tentativo di prendere la citt\u00e0 al primo assalto, Vitige la cinse d'assedio, ma l'ampiezza della circonferenza delle mura era tale che le truppe gotiche (che dunque dovevano essere molto inferiori rispetto a quanto affermato da Procopio) non riuscirono a chiudere l'anello, lasciando praticamente libera la parte meridionale della citt\u00e0. Fu durante questo assedio che Vitige ordin\u00f2 di tagliare tutti gli antichi acquedotti che approvvigionavano d'acqua Roma. E Belisario, dal canto suo, ne fece murare gli sbocchi affinch\u00e9 non potessero essere utilizzati come passaggi per introdursi in citt\u00e0. Tranne rari casi, gli acquedotti di Roma non furono pi\u00f9 ripristinati.\nApprofittando del malcontento che cominciava a serpeggiare in citt\u00e0 (mal difesa e ormai prossima alla carestia), Vitige tent\u00f2 di offrire la pace, per evitare altri danni, ma al rifiuto di Belisario sferr\u00f2 l'attacco decisivo su tutto il fronte dell'assedio, attacco che fu per\u00f2 respinto con gravi perdite da parte dei Goti. L'assedio continu\u00f2, ma la situazione era mutata: i Romani ormai si fidavano del genio militare di Belisario, che si sentiva del resto pi\u00f9 sicuro della vittoria, mentre l'esercito di Vitige aveva decisamente perso l'euforia iniziale. Fu probabilmente a causa di questo stato di cose che il re goto, forse per un impeto d'ira, si macchi\u00f2 di un'azione difficilmente giustificabile, ordinando di eliminare tutti i senatori che precedentemente aveva portato con s\u00e9 a Ravenna come ostaggi.\nRicevuti rinforzi dalla parte lasciata libera dall'accerchiamento, i Bizantini tentarono una sortita che, nei loro piani, doveva risolvere l'assedio, ma Vitige ne venne preventivamente informato e, accolto il nemico in forze, riusc\u00ec a ricacciarlo entro le mura. In citt\u00e0 la carestia si faceva sempre pi\u00f9 grave, per la mancanza di rifornimenti che, avendo i Goti occupato \"Portus\" (il porto di Roma alla foce del Tevere), non riuscivano pi\u00f9 ad arrivare in citt\u00e0, ma anche gli assedianti avevano grosse difficolt\u00e0 in quanto, oltre alle azioni di disturbo della cavalleria bizantina che, con continue sortite, rendeva difficile l'approvvigionamento, lo stesso taglio degli acquedotti che doveva creare problemi agli assediati stava rendendo paludosa e acquitrinosa tutta la campagna romana in cui erano accampati, a causa dell'acqua che precipitava libera dalle condutture tagliate, con conseguente insorgere di febbri malariche. L'arrivo, poi, di rinforzi per i Bizantini e l'avvicinarsi di altre truppe nemiche e rifornimenti convinsero Vitige a proporre una tregua per poter inviare all'imperatore le proposte di pace. Nel frattempo i Goti furono costretti ad abbandonare sia \"Portus\" che la citt\u00e0 di Albano ed altre postazioni strategiche, prontamente occupate, nonostante la tregua, dai Bizantini, mentre Belisario inviava il collega Giovanni ad occupare e devastare i territori che sarebbero serviti ai Goti per la ritirata.\nAvuta notizia, peraltro vera solo in minima parte, che le truppe bizantine si erano ribellate a Belisario, Vitige si decise a rompere la tregua (comunque gi\u00e0 pi\u00f9 volte infranta dai Bizantini) e tent\u00f2 un nuovo assalto alle porte di Roma, da cui venne per\u00f2 respinto. Ma il generale Giovanni stava rapidamente avvicinandosi a Ravenna, dove Vitige temeva che la regina Matasunta, piena d'astio nei suoi confronti per essere stata costretta al matrimonio, avrebbe potuto consegnare se stessa e la citt\u00e0 al nemico, e dunque, considerato anche che da Costantinopoli non giungevano notizie e che l'assedio di Roma si stava rivelando un disastro, nel marzo del 538 fu costretto ad interrompere l'assedio e a risalire verso Ravenna.\nProsecuzione della guerra al nord.\nBelisario si pose subito all'inseguimento del nemico, ottenendo diversi successi militari, ma nel 539, grazie anche alle discordie sorte tra lo stesso Belisario e il collega Narsete, inviato da Costantinopoli per affiancarlo, Vitige riusc\u00ec a riconquistare l'Italia settentrionale, radendo tra l'altro al suolo Milano e trucidandone la popolazione.\nL'anno successivo Belisario, grazie anche all'abbandono dell'alleanza che i Franchi avevano stretto con Vitige, riusc\u00ec a riprendere in mano la situazione e attacc\u00f2 la capitale degli Ostrogoti. Vitige si rese conto che ormai la situazione era irrimediabilmente compromessa e tent\u00f2 infruttuosi accordi con Costantinopoli, ma data la forte opposizione interna si offr\u00ec anche di rinunciare al trono in favore di Belisario. Costui finse di tradire il suo imperatore ed accett\u00f2 la corona d'Italia, ma in realt\u00e0 trad\u00ec la fiducia degli Ostrogoti, occup\u00f2 Ravenna, prese prigioniero Vitige e lo port\u00f2 a Costantinopoli assieme alla moglie Matasunta e al tesoro reale di Teodorico.\nL\u00e0 Vitige mor\u00ec, nello stesso anno, senza eredi. La sua successione era destinata al nipote Uraia, che tuttavia prefer\u00ec cedere il posto a Ildibaldo.\nDopo la sua morte Matasunta spos\u00f2 Germano Giustino, un cugino dell'imperatore d'Oriente.\nLeggenda.\nWitige (in norrena Vi\u00f0ga) \u00e8 uno degli eroi della letteratura epica fiorita intorno alla figura di Dietrich von Bern (Teodorico da Verona).\nWitige \u00e8 figlio del mitico fabbro Wieland e a dodici anni lascia la casa paterna per cercare avventure. Giunto a Bern (Verona), sfida a duello il giovane principe Dietrich e lo sconfigge grazie alla spada donatagli dal padre, Mimminc. Dietrich e Witege stringono un patto di fratellanza. Tra gli eroi al servizio di Dietrich ci sono anche il vecchio Hildebrand e il valoroso Heime.\nIl re degli Unni Etzel chiede l'aiuto di Dietrich per una campagna militare conto il re svedese \u00d3santrix. Durante la battaglia Witege viene catturato e Vildifer, suo fedele amico, architettata uno stratagemma per liberarlo: Vildifer si traveste da orso e si infiltra alla corte di \u00d3santrix nei panni di orso danzante al seguito di un menestrello. In questo modo scopre dove Witege \u00e8 tenuto prigioniero, aggredisce re \u00d3santrix e lo uccide, e libera l'amico.\nIn seguito all'episodio scoppia una lite tra Witege e Heime per la propriet\u00e0 della spada Mimminc, che il secondo aveva preso dopo che il primo era stato catturato e dato per morto. Witege ottiene indietro la propria spada e i due si giurano amicizia.\nPer ottenere la mano della bella Bolfrina, Witege lascia la corte di Dietrich e giura fedelt\u00e0 a re Ermrich, zio di Dietrich. Allorch\u00e9 Ermrich dichiara guerra al nipote, Witege \u00e8 costretto a schierarsi con Ermrich: Dietrich fugge innanzi all'esercito nemico e si rifugia alla corte di Etzel, re degli Unni. \nDopo diversi anni Dietrich, grazie al sostegno di Etzel, organizza una campagna per riconquistare il proprio regno. Dietrich confida ancora nell'amicizia di Witige, ma questi continua ad essere fedele a Ermrich. Durante un duello Witige si trova costretto a uccidere Orte e Scharphe, figli di Etzel, e Diether, fratello di Dietrich, tutti e tre ancora ragazzini. Dietrich \u00e8 furioso e si lancia all'inseguimento di Witege, che per salvarsi si getta in mare, dove lo accoglie la sirena Wachilde, sua antenata.\nTrasporto dalla sirena in Zelanda, Witege vive per molti anni su un isolotto deserto, dando il preciso ordine al traghettatore di non portarvi Dietrich, del quale fornisce una statua. Dietrich, tuttavia, trova il nascondiglio di Witege e, volendo a tutti i costi vendicare il fratello Diether, si fa togliere un occhio per non essere riconosciuto dal traghettatore. Giunto alla dimora di Witege, Dietrich sottrae all'eroe la spada Mimminc , poi lo sfida a duello. Witege, privo della sua arma migliore, viene sopraffatto e muore, non prima di aver inferto profonde ferite all'avversario. Dietrich, dopo aver gettato in un lago Mimminc, muore per le ferite infertegli da Witege."}
{"id": "280695", "revid": "486946", "url": "https://it.wikipedia.org/wiki?curid=280695", "title": "Eurofestival (1963)", "text": ""}
{"id": "280700", "revid": "1431409", "url": "https://it.wikipedia.org/wiki?curid=280700", "title": "Fabrizio Pucci", "text": "Biografia.\nIn un'intervista ha rivelato di essere nato il 31 dicembre 1956, ma \u00e8 stato registrato il giorno e l'anno successivo. \u00c8 noto soprattutto per essere il doppiatore ufficiale di Hugh Jackman, per aver doppiato Brendan Fraser nella maggior parte dei suoi film e BoJack Horseman per tutta la durata dell'omonima serie. Anche conosciuto per personaggi come Garfield nel primo doppiaggio della serie e Joe il Condor in \"La battaglia dei pianeti\".\nTra gli altri attori doppiati figurano Russell Crowe, Dolph Lundgren, Josh Brolin e Jon Hamm.\nFabrizio Pucci ha doppiato anche Christopher Eccleston nella serie TV \"Doctor Who\" e a Chris Potter e Robert Gant in \"Queer as Folk e\" Billy Bob Thornton nella serie antologica \"Fargo\"\nNel 2008 ha sostituito Claudio Capone, dopo la sua prematura scomparsa, nel doppiaggio di Ronn Moss nella soap opera \"Beautiful\", ma a sua volta dal 2014 dopo il recast del personaggio viene sostituito da Massimo Rossi.\nDoppia, tra il 2008 ed il 2009, Jeff Goldblum, interpretante il ruolo del Detective Zachary Nicols, nell'8\u00aa e 9\u00aa stagione di \"\".\nNel 2009 ha sostituito Luca Ward nel doppiaggio di Alexander Mahone personaggio della serie televisiva \"Prison Break\", interpretato da William Fichtner, ed \u00e8 stato impegnato nel doppiaggio di Miguel Prado, personaggio della serie televisiva \"Dexter\", interpretato da Jimmy Smits.\nNel 2010, dopo \"A Beautiful Mind\", torna a doppiare Russell Crowe nel film \"Robin Hood\" di Ridley Scott, causa la non disponibilit\u00e0 all'epoca di Luca Ward. Nel 2014 ritorna a doppiare lo stesso attore per il film \"Noah\" di Darren Aronofsky.\nNel 2012 doppia il personaggio di William Miles, padre del protagonista Desmond Miles della popolare saga di videogiochi \"Assassin's Creed\". Sempre nello stesso anno doppia Richard Armitage che interpreta Thorin Scudodiquercia nel film \"Lo Hobbit - Un viaggio inaspettato\" e gli anni successivi nei suoi seguiti \"Lo Hobbit - La desolazione di Smaug\" e \"Lo Hobbit - La battaglia delle cinque armate\".\nDal 2014 doppia BoJack Horseman, protagonista della omonima serie animata targata Netflix.\nNel 2018, regia lo spettacolo teatrale di Giuseppe Manfridi \"Ti amo Maria\". Interpreta i ruoli principali con sua moglie Marina Guadagno.\nVita privata.\n\u00c8 stato sposato con la doppiatrice e attrice Giuppy Izzo, dalla quale ha avuto una figlia, Nike, anch'ella doppiatrice. Ha una seconda figlia, Ginevra, doppiatrice anche lei. \u00c8 sposato con l'attrice e doppiatrice Marina Guadagno."}
{"id": "280701", "revid": "118637429", "url": "https://it.wikipedia.org/wiki?curid=280701", "title": "Anny Duperey", "text": "Biografia.\nFiglia di un fotografo, il 6 novembre 1955 rimase orfana di entrambi i genitori, periti accidentalmente a causa di esalazioni di monossido di carbonio.\nFrequent\u00f2 il Cours Simon, finanziando i suoi studi di recitazione facendo l'indossatrice. Venne scritturata da Jean Meyer per la pi\u00e8ce teatrale \"Les Trois mariages de M\u00e9lanie\".\nLa Duperey debutt\u00f2 sul grande schermo nel 1967, nel film \"Due o tre cose che so di lei\" di Jean-Luc Godard. Nel 1974 interpret\u00f2 Arlette, bellissima moglie dell'esuberante truffatore Alexandre Stavisky (Jean-Paul Belmondo) nel film \"Stavisky il grande truffatore\" di Alain Resnais.\nNel 1977 l'attrice fu candidata al Premio C\u00e9sar per la migliore attrice non protagonista per la sua interpretazione in \"Certi piccolissimi peccati\". Per il suo lavoro in televisione, vinse due premi 7 d'or come miglior attrice.\nAnny Duperey apparve inoltre al fianco di Al Pacino nel film \"Un attimo una vita\" di Sydney Pollack (1977). Tra le altre sue interpretazioni di rilievo, da ricordare quella in \"Les comp\u00e8res - Noi siamo tuo padre\" (1983) di Francis Veber.\nOltre alle sue doti come attrice, la Duperey \u00e8 una scrittrice di successo di best seller come \" L'admiroir\" (1976), \" Le Nez de Mazarin\" (\"Il Naso di Mazarino\") (1986), \"Le voile noir\" (\"Il velo nero\") (1992), \"Je vous \u00e9cris\" (\"Ti sto scrivendo\") (1993), \"Les chats de hasard\" (\"I gatti della fortuna\") (1999), \"Allons plus loin, veux-tu?\" (\"Andiamo pi\u00f9 avanti, ti va?\") (2002) \"Les chats mots\" (\"Le parole di gatti\") (2003) and \"Une soir\u00e9e\" (\"Una sera\") (2005).\nAlla fine del 2006 apparve in un remake di \"Oscar et la dame rose\" (\"Oscar e la dama rosa\"), tratto dal libro scritto da \u00c9ric-Emmanuel Schmitt e messo in scena al teatro \"L'Avant-Seine\", a Colombes.\nAttivista sociale, Anny Duperey si offr\u00ec come volontaria per SOS Villaggi dei bambini, l'organizzazione internazionale a tutela dell'infanzia, ed \u00e8 madrina di SOS-PAPA, un'organizzazione francese che aiuta ad assicurare ai bambini la premura di entrambi i genitori, nel momento del loro divorzio. Il suo impegno civile le valse nel 1977 la nomina a Cavaliere della Legion d'Onore.\nLe esperienze vissute in occasione della morte dei propri genitori e le fotografie del padre sono le caratteristiche fondamentali del libro \"Il velo nero\", mentre le molte lettere e le vicende della sua vita dopo la pubblicazione de \"Il velo nero\" furono raccolto nel libro \"Je vous \u00e9cris\".\nA lungo compagna dell'attore Bernard Giraudeau, da lui ebbe due figli, Ga\u00ebl (1982) e Sara (1985)."}
{"id": "280708", "revid": "339392", "url": "https://it.wikipedia.org/wiki?curid=280708", "title": "Eurofestival (2005)", "text": ""}
{"id": "280709", "revid": "729019", "url": "https://it.wikipedia.org/wiki?curid=280709", "title": "Battaglia di Ligny", "text": "La battaglia di Ligny (16 giugno 1815) ebbe luogo nel corso della guerra della settima coalizione contro Napoleone Bonaparte (campagna di Waterloo) e fu il prologo alla successiva battaglia di Waterloo, che venne combattuta due giorni dopo.\nA Ligny Napoleone colse la sua ultima vittoria e inflisse una pesante sconfitta all'armata prussiana del feldmaresciallo Gebhard Leberecht von Bl\u00fccher, ma il successo dell'Imperatore non fu decisivo a causa soprattutto di alcuni errori dei suoi luogotenenti; i prussiani riuscirono, pur con gravi perdite, a sganciarsi e contribuirono alla vittoria dei coalizzati a Waterloo il 18 giugno 1815.\nLo svolgimento della Battaglia.\nL'armata di Napoleone stava muovendo verso Bruxelles con l'intenzione di attaccare prima l'esercito anglo-alleato del duca di Wellington e successivamente i prussiani di Gebhard Leberecht von Bl\u00fccher. Le truppe di quest'ultimo si pararono invece di fronte all'Imperatore francese lungo il fiume Ligne.\nIl feldmaresciallo prussiano infatti, ben lontano da ripiegare senza combattere verso Liegi e Namur come credeva l'imperatore, alle ore 16.00 del 15 giugno era giunto a Sombreffe e aveva deciso di schierare il giorno seguente tutta la sua armata su posizioni difensive dietro il ruscello Ligne, gi\u00e0 identificate alcuni mesi prima dal suo stato maggiore e ritenute idonee a bloccare un'eventuale offensiva francese da Charleroi. Bl\u00fccher era deciso alla battaglia, appariva molto fiducioso e credeva di poter raggiungere una grande vittoria; egli tuttavia ebbe grandi difficolt\u00e0 a concentrare tutte le sue forze come previsto entro il 16 giugno 1815.\nInizialmente c'erano i trentaduemila uomini del I corpo d'armata generale prussiano Ziethen, fronteggiati dal III corpo d'armata del francese Vandamme nei pressi del villaggio di St. Amand, quindi il II e i il III corpo d'armata prussiani dei generali prussiani Pirch e Thielmann, per un totale di circa 85.000 effettivi (di cui almeno 8.000 appartenenti alla cavalleria) e 220 cannoni.\nQuesta imponente armata si schier\u00f2 lungo il fiume Ligne per una lunghezza di oltre dieci chilometri che incorporava una dozzina di villaggi nei quali si trincerarono le forze prussiane. Bl\u00fccher fece schierare le truppe sul versante delle colline che sovrastavano la zona paludosa del Ligne, confidando nell'imminente arrivo dei rinforzi del generale von B\u00fclow e di quelli dello stesso Wellington. In realt\u00e0 il generale prussiano si faceva delle illusioni sul possibile aiuto che avrebbe potuto ricevere dai suoi alleati.\nAlle ore 12.00 il comandante in capo britannico era giunto al mulino di Brye insieme al generale von M\u00fcffling ed altri ufficiali del suo stato maggiore per conferire personalmente con Bl\u00fccher; l'incontr\u00f2 si prolung\u00f2 circa un'ora senza grandi risultati. Le fonti non permettono di chiarire tutti gli aspetti di questi colloqui: secondo gli autori britannici, Wellington avrebbe espresso i suoi forti dubbi sulla posizione scelta dai prussiani e avrebbe consigliato di evitare una battaglia campale; sembra che egli fosse sicuro di una loro sconfitta. Le fonti tedesche e francesi danno un giudizio molto pi\u00f9 negativo sull'operato del generale britannico; Wellington, sempre timoroso per il suo fianco destro a Mons, avrebbe rifiutato di marciare lungo la strada di Namur per raggiungere i prussiani e schierarsi in riserva come aveva proposto von Gneisenau e non avrebbe neppure aderito al piano di M\u00fcffling che consigliava una concentrazione a Frasnes per attaccare il fianco sinistro francese. Il Duca alla fine avrebbe manifestato enfaticamente la sua decisione di attaccare le truppe \"che si trovano davanti a me\" e marciare su Gollelies; in realt\u00e0 egli alla fine, prima di ritornare a Quatre-Bras, non diede alcuna assicurazione formale di intervenire in aiuto dei prussiani e concluse in modo reticente che \"vedr\u00f2 che posso fare, se non sar\u00f2 attaccato a mia volta...\".\nVista la posizione sfavorevole scelta dal suo avversario (il versante delle colline era troppo esposto al tiro della micidiale artiglieria francese), Napoleone decise, contrariamente a quanto aveva precedentemente pensato di fare, di attaccare i prussiani. Di fronte a questi Napoleone schier\u00f2 poco meno di 70.000 uomini e 210 pezzi d'artiglieria. All'ala destra dello schieramento francese stava la cavalleria dei generali Pajol ed Exelmann dell'armata del Maresciallo dell'Impero Grouchy, il centro e l'ala sinistra erano costituiti dalle truppe del III corpo del generale Vandamme e del IV corpo del generale G\u00e9rard che dovevano sostenere l'attacco iniziale. La Guardia imperiale ai diretti comandi di Napoleone sarebbe intervenuta per il colpo finale.\nLa battaglia inizi\u00f2 alle ore 15 del 16 giugno dopo che Napoleone ebbe accuratamente controllato lo schieramento nemico che egli ritenne troppo esteso e vulnerabile sul fianco destro; l'imperatore era molto ottimista, la battaglia sarebbe stata accanita ma c'era la concreta possibilit\u00e0 di annientare in un colpo solo l'intero esercito prussiano e vincere subito la campagna.\nL'attacco francese ebbe inizio alle ore 15.00 con il segnale dei cannoni della Guardia, sull'ala sinistra dove il generale Vandamme sferr\u00f2 l'assalto con la divisione Lefol contro il villaggio di Saint-Armand; i soldati francesi del 15\u00b0 leggero e del 23\u00b0, 37\u00b0 e 64\u00b0 di linea andarono all'assalto con grande slancio, al suono dei tamburi e cantando la marcia rivoluzionaria \"Le chant du d\u00e9part\". In un primo momento l'attacco ebbe successo e dopo un'avanzata della fanteria nei campi allo scoperto, i francesi occuparono in trenta minuti il borgo costringendo alla ritirata la brigata Jagow; i prussiani tuttavia passarono prontamente al contrattacco con l'aiuto di una parte della brigata Steinmetz. Per sostenere Lefol, anche Vandamme invi\u00f2 le sue riserve e la divisione Barthezene si schier\u00f2 sulla sinistra, mentre la divisione Girard attaccava con l'11\u00ba reggimento leggero i villaggi di Hameau e La Haye.\nContemporaneamente all'attacco della divisione Lefol su Saint-Armand, il generale Gerard aveva sferrato l'attacco a Ligny con la divisione Pecheux; la cittadina, estesa a nord e a sud del ruscello Ligne, era occupata dalla brigata Henckel che, sostenuta dal fuoco di 24 cannoni e rinforzata 19\u00ba reggimento e dal 4\u00ba reggimento \"Landwehr\" della Westfalia, si difese con grande accanimento. I combattimenti per Ligny furono estremamente combattuti e sanguinosi; i francesi delle brigate Schoeffer e Le Capitaine riuscirono lentamente a conquistare, dopo quattro tentativi, la parte meridionale del villaggio, nonostante i contrattacchi prussiani; l'artiglieria francese del IV corpo, rinforzata dalle batterie della Guardia, intervenne con un fuoco micidiale, molte edifici si incendiarono. I prussiani tuttavia cercarono ancora di contrattaccare all'arma bianca e si accesero a sud del ruscello aspri combattimenti corpo a corpo descritti come \"senza quartiere\" e animati da odio feroce tra \"mortali nemici\"; alla fine i francesi presero il sopravvento e respinsero il nemico a nord della Ligne.\nI francesi del 30\u00ba e 96\u00ba reggimento in un primo tempo attraversarono il ruscello e affrontarono nuovi, cruenti combattimenti nel settore settentrionale del villaggio ma i prussiani, rinforzati da nuovi battaglioni della brigata Kraft contrattaccarono: i francesi furono respinti a sud del ruscello; il 30\u00ba reggimento perse tutti i suoi ufficiali superiori, il generale Le Capitaine fu ucciso; gli scontri divennero ancor pi\u00f9 accaniti all'interno di Ligny in fiamme; i prussiani cercarono a loro volta di passare i ponti sulla Ligne e i combattimenti continuarono con esito alterno. Le perdite nei furibondi scontri a distanza ravvicinata, divennero elevatissime per entrambe le parti; i soldati francesi e prussiani si affrontarono con i fucili a pochi metri di distanza attraverso il ruscello, con le baionette e con i calci dei fucili nel cimitero, nella chiesa, nelle fattorie \"En-Haut\", meridionale, e \"En-Bas\", settentrionale; secondo Georges Blond, furono \"combattimenti pieni di odio come non si erano mai visti\"\nNel frattempo l'area della battaglia si era progressivamente estesa verso est con l'intervento delle truppe del maresciallo Grouchy: la cavalleria occup\u00f2 Boign\u00e9e mentre la divisione Hulot attacc\u00f2 l'ala sinistra prussiana tra i villaggi di Tongrinelle e Potriaux difese dalla brigata Luck del corpo d'armata del generale Thielmann.\nLa battaglia fu cruenta e i francesi dovettero lanciare tre attacchi sulla linea dei villaggi occupati dai prussiani prima di averne ragione. Napoleone invi\u00f2 un messaggio al Maresciallo Ney affinch\u00e9 intervenisse colpendo l'armata di Bl\u00fccher alle spalle, ma ci\u00f2 non fu possibile poich\u00e9 Ney era gi\u00e0 impegnato presso il villaggio di Quatre Bras contro le truppe inglesi.\nQuattro ore dopo Napoleone stava per far intervenire la sua Guardia a colpire definitivamente i tenaci prussiani quando un falso allarme (movimenti sospetti di truppe nemiche in arrivo, rivelatesi poi in realt\u00e0 le avanguardie del I Corpo d'armata del generale D'Erlon) fece sospendere l'attacco per circa un'ora, dopo di che la Guardia Imperiale entr\u00f2 finalmente in azione. L'imperatore concentr\u00f2 un potente schieramento di artiglieria per fiaccare le posizioni nemiche nell'abitato di Ligny. Vennero raggruppati circa sessanta cannoni delle batterie del IV corpo d'armata e della riserva d'artiglieria della Guardia che colpirono duramente con un fuoco continuo e potente le linee prussiane. Mentre iniziava a piovere intensamente e il fumo delle esplosioni copriva il campo di battaglia, alle ore 19.40 la fanteria della Vecchia Guardia sferr\u00f2 l'attacco decisivo; le truppe francesi erano particolarmente eccitate e vennero sollecitate dai loro comandanti a \"non dare quartiere\" al nemico e \"non fare prigionieri\". I granatieri e i cacciatori della Vecchia Guardia sconvolsero il fronte avversario e, appoggiate anche dai reparti ancora efficienti del IV corpo di Gerard, ebbero rapidamente successo. I prussiani delle divisioni Kraft, Jagow e Langen cedettero le posizioni a Ligny e batterono confusamente in ritirata; i soldati della Vecchia Guardia combatterono con particolare accanimento e non risparmiarono i superstiti; i soldati prussiani sbandati vennero snidati e in buona parte uccisi sommariamente.\nApprofittando delle tenebre, dopo aver tentato un ultimo, disperato assalto di cavalleria da lui personalmente e con gran rischio guidata (egli rischi\u00f2 infatti di essere preso prigioniero dai francesi: il suo cavallo, colpito a morte, lo travolse nella caduta impedendogli poi di svincolarsi. Solo le tenebre e la coraggiosa costanza di un attendente che gli stette vicino mentre la cavalleria francese gli passava sopra, gli consentirono di salvarsi), Bl\u00fccher diede l'ordine della ritirata che avvenne rapidamente favorita dalle sopraggiunte tenebre, le quali impedirono ai francesi di cogliere appieno i frutti della vittoria con l'inseguimento e l'annientamento del nemico che aveva lasciato sul campo 16.000 uomini ed altri 10.000 dispersi, oltre a qualche decina di cannoni."}
{"id": "280714", "revid": "486946", "url": "https://it.wikipedia.org/wiki?curid=280714", "title": "Eurofestival (1964)", "text": ""}
{"id": "280716", "revid": "1711941", "url": "https://it.wikipedia.org/wiki?curid=280716", "title": "Melian", "text": ""}
{"id": "280718", "revid": "729019", "url": "https://it.wikipedia.org/wiki?curid=280718", "title": "Battaglia di Bautzen", "text": "La battaglia di Bautzen fu combattuta durante la guerra della sesta coalizione in Sassonia dal 20 al 21 maggio 1813. Alla battaglia parteciparono l'esercito francese e i suoi alleati, comandati personalmente dall'imperatore Napoleone Bonaparte, e gli eserciti coalizzati di Impero russo e Regno di Prussia guidati rispettivamente dai generali Peter Wittgenstein e Gebhard Leberecht von Bl\u00fccher.\nDopo l'inconcludente battaglia di L\u00fctzen, l'armata coalizzata di Wittgenstein si attest\u00f2 su una solida posizione difensiva dietro il fiume Sprea nei dintorni di Bautzen. Napoleone, in schiacciante superiorit\u00e0 numerica, progett\u00f2 un vasto piano per accerchiare l'armata nemica e annientarla in una battaglia campale, ma il suo piano non funzion\u00f2 a dovere: mentre il corpo centrale della Grande Armata teneva impegnate le forze russo-prussiane con una serie di attacchi frontali, i corpi d'armata del maresciallo Michel Ney e del generale Jacques de Lauriston tentarono di aggirarne il fianco provenendo da nord, ma fraintendimenti di ordini, ritardi degli spostamenti e attacchi a posizioni inutili fecero fallire la manovra.\nNapoleone si assicur\u00f2 la vittoria, ma i coalizzati poterono ritirarsi in buon ordine facendo mancare all'imperatore quel successo definitivo che stava cercando.\nAntefatti.\nL'inconcludente battaglia di L\u00fctzen.\nLa catastrofica sconfitta patita da Napoleone Bonaparte nella sua campagna di Russia alla fine del 1812 port\u00f2 a rapidi rivolgimenti nella sfera di influenza del Primo Impero francese.\nMentre le armate russe avanzavano in Polonia all'inseguimento della Grande Armata in ritirata, il Regno di Prussia, un riluttante alleato della Francia, si sollev\u00f2 contro Bonaparte: il trattato di Kalisz del 7 febbraio 1813 segn\u00f2 formalmente l'alleanza tra Alessandro I di Russia e Federico Guglielmo III di Prussia, e le armate russo-prussiane iniziarono ben presto a ricacciare i francesi dalle loro posizioni difensive allestite sul fiume Elba. L'obiettivo dei coalizzati si spost\u00f2 quindi a sud della Prussia: il Regno di Sassonia era un elemento chiave della Confederazione del Reno filo-francese, perno del controllo della Francia sulla Germania, e fu per questo invaso dai russo-prussiani. L'esercito della Sassonia era stato in gran parte distrutto durante la campagna di Russia, e la capitale sassone di Dresda fu occupata senza colpo ferire il 27 marzo 1813 mentre il re Federico Augusto I fuggiva a Praga sotto la protezione dell'Austria. I coalizzati tuttavia sprecarono il vantaggio acquisito perdendo tempo in discussioni su come procedere con la campagna, dando modo a Napoleone di scatenare il contrattacco.\nDopo aver consolidato la sua base di potere in Francia, Napoleone aveva faticato non poco per ricostruire la sua armata rimpinguandone i ranghi di coscritti francesi, unit\u00e0 richiamate dal teatro di guerra della Penisola iberica e truppe di sempre pi\u00f9 diffidenti alleati tedeschi e italiani; i ranghi non erano ancora completamente formati, ma un importante successo bellico avrebbe intimidito l'Austria (che stava dando preoccupanti segni di intesa con Russia e Prussia) e consolidato il controllo francese della Germania, e pertanto Napoleone sferr\u00f2 il suo contrattacco in Sassonia ai primi di maggio 1813 avanzando oltre il fiume Saale. La mossa di Napoleone port\u00f2 alla battaglia di L\u00fctzen il 2 maggio: sotto gli occhi dei monarchi coalizzati, l'armata russo-prussiana agli ordini del generale russo Peter Wittgenstein contrattacc\u00f2 i francesi avanzati oltre il Saale ma fu infine battuta e costretta a ritirarsi. L\u00fctzen fu tutto tranne che il successo decisivo ricercato da Napoleone, che quindi si gett\u00f2 all'inseguimento del nemico.\nIl cammino verso la battaglia.\nL'esercito coalizzato lasci\u00f2 il campo di battaglia di L\u00fctzen la sera del 2 maggio ripiegando verso est. I monarchi alleati erano intenzionati a continuare a dare battaglia, ma con l'iniziativa tornata in mano a Napoleone Wittgenstein voleva invece portare la sua armata al sicuro sulla riva destra dell'Elba, per dirigere poi in Slesia incontro ai rinforzi russi in arrivo dalla Polonia; le truppe russe di Wittgenstein, con aggregate le unit\u00e0 prussiane del generale Gebhard Leberecht von Bl\u00fccher per un totale di circa 78.000 uomini, diressero quindi agli attraversamenti sull'Elba a Dresda e Mei\u00dfen, mentre un corpo di 30.000 truppe prussiane sotto il generale Friedrich Wilhelm von B\u00fclow, schierato sul basso corso del Saale e non impegnato a L\u00fctzen, varc\u00f2 l'Elba a Ro\u00dflau dirigendo a nord a protezione di Berlino. Una seconda forza prussiana pi\u00f9 piccola, 5.000 uomini al comando del generale Friedrich von Kleist, gravitava nella zona tra Torgau e Mei\u00dfen per mantenere i collegamenti tra le forze di B\u00fclow a nord e quelle di Wittgenstein e Bl\u00fccher a sud.\nNapoleone era poco lontano: la carenza di cavalleria dovuta alle gravi perdite patite in Russia aveva impedito quel serrato inseguimento che spesso aveva trasformato le vittorie campali napoleoniche in grandi trionfi, e le inesperte fanterie francesi dovettero muovere a tappe forzate per tenere dietro al nemico. Il corpo principale francese agli ordini diretti di Napoleone, pari a circa 70.000 uomini della Guardia imperiale e dei corpi d'armata dei marescialli Auguste Marmont, Nicolas Charles Oudinot, \u00c9tienne Macdonald e del generale Henri Gatien Bertrand, insegu\u00ec il nemico in ritirata da L\u00fctzen in direzione est verso Dresda, con il corpo distaccato del generale Jacques de Lauriston (circa 29.000 uomini) diretto invece a Mei\u00dfen alla caccia delle forze di Kleist di cui non era chiara la collocazione; il maresciallo Michel Ney, con circa 45.000 uomini del suo corpo d'armata e dei corpi del maresciallo Claude-Victor Perrin e del generale Horace S\u00e9bastiani (ancora in marcia dalla Francia), doveva muovere verso nord in direzione di Torgau e Wittenberg, incorporare i resti dell'esercito sassone asserragliati nella stessa Torgau e marciare quindi alla volta di Berlino.\nIl 7 maggio Wittgenstein aveva portato le sue truppe oltre l'Elba; l'intenzione del generale russo era quella di dare battaglia ai francesi mentre erano impegnati a valicare il grande fiume, ma fu anticipato: l'8 maggio l'avanguardia di Napoleone, il corpo di Macdonald, cattur\u00f2 di slancio Dresda e i suoi ponti sull'Elba lasciati intatti, mentre pi\u00f9 a nord Lauriston occup\u00f2 Mei\u00dfen dopo aver piegato una debole resistenza. Il 9 maggio forze russe agli ordini del generale Michail Andreevi\u010d Miloradovi\u010d contrattaccarono la testa di ponte stabilita dai francesi a \u00dcbigau vicino a Dresda, ma furono respinte dall'inteso fuoco d'artiglieria consentendo ai pontieri francesi di lanciare ulteriori ponti di barche oltre il corso del fiume. Nel frattempo, il 7 maggio Ney era arrivato a Torgau dove per\u00f2 il comandante dell'esercito sassone generale Johann von Thielmann, lasciato privo di ordini, si rifiut\u00f2 di aprirgli le porte della fortezza; adirato dalla notizia, Napoleone invi\u00f2 un ultimatum al re Federico Augusto, che da suo esilio a Praga stava avviando timide trattative per portare la Sassonia fuori dal conflitto. Alla fine il monarca si pieg\u00f2 al \"dicktat\" di Napoleone, e conferm\u00f2 la sua adesione alla Confederazione del Reno; disgustato, von Thielemann disert\u00f2 e pass\u00f2 dalla parte dei coalizzati. Entro il 10 maggio Ney aveva portato il suo corpo oltre l'Elba a Torgau, incorporando nelle sue forze 6.000 truppe sassoni ora agli ordini del generale francese Jean Reynier; il corpo di Victor attravers\u00f2 l'Elba a Wittemberg, mentre S\u00e9bastiani era in arrivo da Magdeburgo.\nSegu\u00ec una fase di stasi nelle operazioni. Wittgenstein non era certo di quale degli attraversamenti francesi a Dresda, Mei\u00dfen e Torgau fosse quello principale e quali invece semplici finte; alla fine decise di ritirarsi di diversi chilometri pi\u00f9 a est per rifugiarsi oltre il corso del fiume Sprea, attestandosi infine a Bautzen il 12 maggio. Qui fu raggiunto dalle unit\u00e0 di Kleist e da 13.000 russi di rinforzo arrivati dalla Polonia agli ordini del generale Michael Andreas Barclay de Tolly, che portarono le forze ai suoi ordini a circa 92.000 soldati, 4.000 cosacchi irregolari e 622 cannoni; Wittgenstein quindi si trincer\u00f2 in attesa del nemico. Nel frattempo Napoleone aveva dovuto fermare l'avanzata per far rifiatare le sue esauste truppe; privo di adeguata cavalleria, aveva perso il contatto con le forze nemiche e rimase in attesa che la situazione si chiarisse. L'imperatore consider\u00f2 diversi piani, tra cui l'avanzare verso est in Slesia per occupare Breslavia e il piegare a nord per appoggiare l'avanzata di Ney su Berlino, ma quando il 12 maggio ricevette notizie certe sulla presenza dei russo-prussiani a Bautzen Napoleone decise di concentrare l\u00ec tutte le forze disponibili; con l'arrivo di ulteriori rinforzi dalla Francia capitanati dal maresciallo Nicolas Jean-de-Dieu Soult Napoleone aveva ormai pi\u00f9 di 200.000 uomini schierati nella Sassonia orientale (122.000 ai suoi ordini diretti, 84.000 con le forze di Ney e Lauriston), il che gli dava un considerevole vantaggio numerico sul nemico.\nLa battaglia.\nMosse di avvicinamento.\nIl 16 maggio l'avanguardia del corpo di Macdonald entr\u00f2 in contatto con le posizioni dei coalizzati lungo lo Sprea, confermando cos\u00ec a Napoleone la collocazione delle forze di Wittgenstein; il 19 maggio lo stesso imperatore comp\u00ec una ricognizione delle posizioni occupate dalle truppe russo-prussiane che, sovrastimandole notevolmente, ritenne ammontanti a circa 150.000 uomini. Napoleone decise tenere bloccato lo schieramento russo-prussiano con un assalto frontale dei corpi di Macdonald, Marmont e Bertrand mentre il corpo di Oudinot teneva impegnata l'ala sinistra dei coalizzati, ma il colpo decisivo doveva essere sferrato dalle forze di Lauriston e Ney che da nord dovevano calare rispettivamente sull'ala destra e sulle retrovie dell'armata di Wittgenstein, la quale si sarebbe quindi ritrovata accerchiata.\nLa tempistica era essenziale per la riuscita del piano, ma vari intoppi nelle comunicazioni fecero s\u00ec che gli ordini di Napoleone raggiungessero Ney con notevole ritardo, tardando la sua messa in moto; oltretutto, Ney fraintese il suo ruolo e si diresse non a sud verso Bautzen ma a est verso Maukendorf, tardando ulteriormente il suo approccio al campo di battaglia. Il ritardo nella trasmissione delle istruzioni di Napoleone fu ancora pi\u00f9 elevato nel caso del corpo di Victor e dei sassoni di Reynier, in marcia sulla scia di Ney: le istruzioni dell'imperatore giunsero con tale ritardo che quando infine i due corpi raggiunsero Bautzen la battaglia era ormai terminata.\nIl ritardo di Ney obblig\u00f2 Napoleone a spostare al 20 maggio l'inizio della progettata battaglia. Ad ogni modo quello stesso 19 maggio si verificarono alcuni scontri preliminari tra le opposte forze: rapporti della ricognizione riferirono di un concentramento di unit\u00e0 francesi sul fianco nord dei coalizzati, e Wittgenstein invi\u00f2 le truppe russe di Barclay de Tolly e quelle prussiane del generale Ludwig Yorck oltre lo Sprea per attaccarle. Attorno alle 13:00 si svilupp\u00f2 uno scontro nei pressi del villaggio di K\u00f6nigswartha, a nord di Bautzen: la divisione italiana del generale Luigi Gaspare Peyri, avanguardia del corpo d'armata di Bertrand, fu sorpresa e messa in rotta dai russi di Barclay de Tolly lasciando diversi prigionieri (tra cui lo stesso Peyri) in mano al nemico; alle 15:00 invece fu York a incappare ed essere respinto dall'avanguardia del corpo d'armata di Lauriston, appena sopraggiunto, e alla fine Wittgenstein richiam\u00f2 i suoi sottoposti al sicuro sulla riva destra dello Sprea.\nL'atmosfera al quartier generale dei coalizzati era caotica. Il ruolo di Wittgenstein come comandante supremo era messo in dubbio dalla presenza di Barclay de Tolly, dotato di un'anzianit\u00e0 di servizio maggiore della sua, e apertamente scavalcata dallo zar Alessandro, che pretendeva di dare lui stesso gli ordini. Fu lo zar a convincersi che l'attacco di Napoleone si sarebbe abbattuto sul fianco meridionale dell'armata alleata, onde tagliare le sue comunicazioni con l'Austria, e pertanto ordin\u00f2 a Wittgenstein di rafforzare l'ala sinistra; questo sguarn\u00ec ulteriormente il fianco destro dei russo-prussiani, verso cui stavano convergendo le truppe di Ney.\nIl primo giorno di battaglia.\nAlle 8:00 del 20 maggio Napoleone eman\u00f2 gli ordini finali per l'attacco, anche se non vi erano notizie certe sulla posizione del corpo di Ney: l'ala sinistra era rappresentata dalle forze di Lauriston (ancora in fase di afflusso), con al centro (da nord a sud) i corpi di Bertrand (ora sostituito nel comando dal maresciallo Soult), Marmont e Macdonald; sulla destra dei francesi si trovava il corpo di Oudinot, mentre la Guardia imperiale era in riserva alle spalle del centro. Il fronte francese copriva un'estensione di pi\u00f9 di dieci chilometri. Sull'altro lato dello Sprea i coalizzati erano attestati su due linee di difesa sui due lati dell'abitato di Bautzen, disposte lungo le asperit\u00e0 del terreno e in parte protette da fortificazioni campali. La prima linea vedeva da nord a sud i prussiani di Kleist sulle alture attorno al villaggio di Buck e i corpi russi del principe Eugenio di W\u00fcrttemberg e del generale Michail Andreevi\u010d Miloradovi\u010d sui due lati di Bautzen, con unit\u00e0 di cavalleria russa a prolungare ulteriormente la linea verso sud. La seconda linea vedeva da nord a sud il corpo russo di Barclay de Tolly e quelli prussiani di Bl\u00fccher e York, con i russi di Michail Dmitrievi\u010d Gor\u010dakov ancora pi\u00f9 a sud; la guardia imperiale russa al comando del granduca Costantino costituiva la riserva dell'armata.\nSempre in attesa di Ney, Napoleone inizi\u00f2 intanto a sviluppare l'azione sul centro e soprattutto sulla sinistra dei coalizzati, onde distoglierne l'attenzione dal loro fianco destro. Precedute da un intenso bombardamento di artiglieria lungo tutta la linea, le forze francesi si misero in marcia nella tarda mattinata: le tre divisioni del corpo di Oudinot attaccarono l'ala sinistra dei coalizzati nella zona del villaggio di Singwitz, conquistandolo alla cavalleria russa che lo difendeva ma venendo infine bloccate da un intenso fuoco di artiglieria; l'obiettivo di Oudinot era stato comunque pienamente raggiunto, perch\u00e9 forti riserve russo-prussiane presero a convergere sull'ala sinistra dell'armata. Al centro, gli uomini del corpo di Macdonald si misero in marcia poco dopo Oudinot con obiettivo l'abitato di Bautzen: la divisione di testa prese intatto il ponte di pietra sullo Sprea ma fu bloccata in scontri all'interno della stessa Bautzen dalle forze russe del generale Miloradovi\u010d, mentre le altre due divisioni che tentavano di aggirare la citt\u00e0 da sud furono bloccate lungo il fiume.\nAlle 13:00 fu Marmont a mettersi in marcia: appoggiato dal fuoco di una \"grande batteria\" di 60 cannoni il francese respinse gli avamposti lungo lo Sprea dei russi del principe Eugenio e attravers\u00f2 rapidamente il fiume; una delle divisioni di Marmont pieg\u00f2 a sud e attacc\u00f2 Bautzen da nord, obbligando infine Miloradovi\u010d ad abbandonare la citt\u00e0 verso le 16:00. I russi di Miloradovi\u010d e del principe Eugenio attuarono una ritirata combattendo sulla seconda linea di resistenza, lungo il crinale tra i villaggi di Auritz e Jenkwitz, portata a termine verso le 18:00; i tentativi francesi di fare pressione in avanti furono tutti respinti. Nel frattempo Soult aveva attaccato il corpo prussiano di Kleist lungo l'ala destra dei coalizzati: intorno alle 19:00, con le sue posizioni a rischio di essere tagliate fuori dalle truppe francesi largamente superiori in numero, Kleist si ritir\u00f2 sulla seconda linea in direzione del villaggio di Litten.\nL'avanzata di Oudinot sulla sinistra impensieriva i generali coalizzati (anche se non lo stesso Wittgenstein, poco convinto che quella fosse la spallata decisiva dei francesi), e alle 19:00 il corpo russo di Gor\u010dakov fu lanciato al contrattacco: le divisioni francesi furono impegnate in duri scontri fin verso le 22:00, quando il buio pose fine alle ostilit\u00e0. Nel frattempo, il corpo di Ney era finalmente giunto sul campo di battaglia: la sua divisione di testa, la comando del generale Joseph Souham, fu subito lanciata all'attacco e sgombr\u00f2 dalle avanguardie russe la riva sinistra dello Sprea, apprestandosi per attraversare il fiume la mattina successiva. Il primo giorno di battaglia era stato pesante per le forze francesi, che avevano dovuto lamentare la perdita di 5.600 uomini tra morti e feriti; Napoleone per\u00f2 era ora in possesso di ampi tratti della riva destra dello Sprea, e quella sera i genieri francesi lavorarono alacremente per allestire ponti di barche sul fiume in preparazione dell'attacco finale.\nIl secondo giorno di battaglia.\nI combattimenti iniziarono presto la mattina del 21 maggio. Intorno alle 05:00, alle prime luci dell'alba, forze russe attaccarono le avanguardie del corpo di Oudinot e le ricacciarono indietro; Napoleone ordin\u00f2 un immediato contrattacco: come per il giorno prima, Oudinot doveva attirare l'attenzione dei coalizzati e distrarli dall'attacco risolutivo sulla loro ala destra che dovevano scatenare Ney e Lauriston. Superiori in numero, e appoggiate dal corpo di Macdonald con un forte fuoco d'artiglieria, le tre divisioni di Oudinot (comandate dai generali Pacthod, Lorencez e Raglovich) ricacciarono indietro i russi; la divisione di Pacthod assalt\u00f2 e conquist\u00f2 il villaggio di Rieschen, mentre poco dopo Lorencez cattur\u00f2 il villaggio di Mehltheuer. Per le 11:00 le unit\u00e0 francesi avevano obbligato al ripiegamento ampi tratti dell'ala sinistra dei coalizzati, infiltrandosi anche alle sue spalle per catturare i villaggi di Pielitz e Gross-Kunitz.\nAncora una volta, lo zar scavalc\u00f2 l'autorit\u00e0 di Wittgenstein e gli ordin\u00f2 di inviare altre truppe sull'ala sinistra dell'armata. Dodici battaglioni della Guardia imperiale, truppe d'\u00e9lite, furono inviati in appoggio del corpo di Miloradovi\u010d, che poco dopo le 11:00 contrattacc\u00f2 con decisione le posizioni di Oudinot: i villaggi di Pielitz e Gross-Kunitz furono riconquistati e la divisione di Lorencez fu messa in rotta, mentre anche il corpo del principe Eugenio si un\u00ec all'assalto strappando il controllo del villaggio di Rieschen ai francesi di Pacthod; solo la dura resistenza della divisione bavarese di Raglovich e un attacco d'appoggio del corpo di Macdonald sul fianco settentrionale impedirono un completo collasso del corpo di Oudinot. Il maresciallo si appell\u00f2 a Napoleone per ricevere rinforzi, ma questi gli rispose che per le 15:00 la battaglia sarebbe stata vinta e che per il momento doveva tenere duro con le truppe che aveva. Oudinot ripieg\u00f2 su una linea che andava dal villaggio di Ebendorfel a quello di Grubitz, dove resistette agli attacchi russi finch\u00e9 verso le 16:30 questi non si ritirarono.\nNel frattempo, il tanto atteso attacco francese all'ala destra dei coalizzati prese vita: i corpi di Ney e Lauriston si erano intralciati a vicenda nella marcia di avvicinamento, ma alle 06:00 la divisione di testa del corpo di Lauriston, quella del generale Nicolas Joseph Maison, varc\u00f2 lo Sprea presso il villaggio di Klix e fu subito impegnata in duri scontri con i reparti russi del generale Tschaplitz, attestati nel villaggio di Salga; le altre due divisioni di Lauriston sopravanzarono la divisione di Maison e Tschaplitz, attaccato sul fronte e minacciato di aggiramento sul fianco sinistro, si ritir\u00f2 sul villaggio di Gotta dietro la protezione del ruscello Cannewitz. Nel frattempo, Ney era in ritardo: alle 07:00 il maresciallo invi\u00f2 un dispaccio a Napoleone chiedendo conferma dei suoi ordini che prescrivevano un'avanzata verso est via Baruth e Wei\u00dfenberg, visto che si udivano distintamente rumori di battaglia verso Bautzen e Hochkirch a ovest; temendo che Ney potesse arrivare in ritardo, Napoleone cambi\u00f2 i suoi piani: al maresciallo fu ordinato di convergere sull'ala destra dei coalizzati a Preititz, mentre Lauriston la aggirava. Al corpo di Soult, fino a quel momento tenuto in disparte, fu ordinato di tenersi pronto ad attaccare per ricongiungersi alle truppe di Ney.\nNel mentre, Barclay de Tolly aveva continuato a insistere con il quartier generale per ricevere rinforzi contro l'imminente attacco francese, ma lo zar lo ignor\u00f2 continuando a mantenere la sua attenzione sul fianco sinistro. Prima che qualsiasi aiuto potesse arrivare, i corpi di Lauriston e Ney attaccarono in massa le posizioni di Barclay de Tolly: soverchiati, i russi ripiegarono su Preititz e Buchwalde dove il terreno paludoso e il corso del ruscello Blossaer Wasser li aiutarono a trattenere il nemico. Ney attacc\u00f2 Preititz espugnando il villaggio verso le 11:00, ma la sua richiesta di appoggio inviata a Lauriston fu ignorata da quest'ultimo e rinforzi russi ripresero Preititz poco dopo; solo a questo punto Lauriston venne in aiuto di Ney. Segu\u00ec una feroce lotta per la conquista del villaggio di Preititz, che non fece altro che distrarre Ney e Lauriston dal loro vero obiettivo: convergere alle spalle della linea nemica a Hochkirch e tagliare la via di ritirata ai russo-prussiani.\nLe unit\u00e0 francesi schierate al centro erano rimaste sulle loro posizioni per tutta la mattina, con solo alcuni attacchi del corpo di Marmont volti pi\u00f9 che altro a tenere impegnato il nemico; i rumori dei combattimenti provenienti da Preititz confermarono a Napoleone che Ney era finalmente entrato in battaglia, ma l'attacco d'appoggio del corpo di Soult si faceva attendere perch\u00e9 le truppe del maresciallo erano ancora in gran parte sulla riva sinistra dello Sprea e la costruzione di ponti nella zona era resa difficoltosa dalla profondit\u00e0 del fiume. Solo alle 13:00 Soult pot\u00e9 partire all'attacco dei prussiani di Bl\u00fccher: si svilupparono feroci scontri nella zona del villaggio di Plislowitz, ma quando alle 14:00 Napoleone invi\u00f2 una batteria di 60 cannoni in appoggio di Soult i prussiani furono costretti a ripiegare; ad ogni modo, Bl\u00fccher si attest\u00f2 su una posizione secondaria a Klein Burschwitz impedendo un completo sfondamento della linea dei coalizzati. Attacchi d'appoggio dei corpi di Marmont e Macdonald sul fianco meridionale di Soult furono efficacemente rintuzzati dai russi di Miloradovi\u010d, rinforzati dalla cavalleria e dall'artiglieria della guardia russa.\nNapoleone fece entrate in azione la sua guardia imperiale sul fianco sinistro di Bl\u00fccher, che inizi\u00f2 a ritirarsi verso le 15:00 seguito ben presto dal reso dell'armata dei coalizzati. Quando infine le unit\u00e0 di Soult si ricongiunsero al corpo di Ney nei pressi di Klein Burschwitz i russo-prussiani si erano ormai sottratti a qualsiasi accerchiamento, ripiegando con ordine verso est in direzione di Wei\u00dfenberg e L\u00f6bau. La carenza di cavalleria, lo scoppio di un violento temporale e la stanchezza per la dura battaglia impedirono ai francesi di mettere in atto un efficace inseguimento del nemico, e lo scontro and\u00f2 spegnendosi.\nConseguenze.\nI due giorni di battaglia a Bautzen furono molto costosi per la Grande Armata napoleonica, che dovette registrare la perdita di 25.000 uomini tra morti e feriti; di contro, i russo-prussiani lamentarono la perdita di 10.850 tra morti e feriti: Napoleone riport\u00f2 pi\u00f9 del doppio delle perdite solo per vedere il nemico ritirarsi con ordine dal campo di battaglia, una nuova \"vittoria di Pirro\" che bissava il risultato della battaglia di L\u00fctzen di un mese prima. Napoleone si lasci\u00f2 sfuggire dalle mani una vittoria decisiva; come scrisse David G. Chandler, \u00abBautzen avrebbe potuto essere la battaglia napoleonica per eccellenza, se non fosse stato per gli errori di Ney, la lentezza di Lauriston e la mancanza generale di cavalleria che rese impossibile un efficace sfruttamento\u00bb. La mancanza di una guida chiara e i dissidi in seno all'alto comando avevano quasi portato al disastro l'armata dei coalizzati, la quale tuttavia era sopravvissuta a un'altra grande battaglia campale contro Napoleone continuando cos\u00ec a rappresentare un simbolo della loro determinazione a battersi contro la Francia.\nCon la sua autorit\u00e0 distrutta, Wittgenstein rassegn\u00f2 le dimissioni da comandante in capo il 26 maggio e fu sostituito dal generale Barclay de Tolly; l'intenzione del nuovo comandante era quella di ripiegare molto pi\u00f9 a est fino alle basi russe in Polonia, anche se Bl\u00fccher e i prussiani, riluttanti ad abbandonare la loro madrepatria, riuscirono a convincerlo a dirigersi sulla Slesia, onde non allontanarsi troppo dal confine con la sempre pi\u00f9 amichevole Austria. Napoleone tent\u00f2 di tenere dietro ai coalizzati in ritirata, e un nuovo scontro si accese subito il 22 maggio; la battaglia di Reichenbach fu una nuova inutile vittoria dei francesi: la retroguardia russa guidata dal principe Eugenio fu agganciata in battaglia, ma dopo uno scontro durato tutto il giorno pot\u00e9 continuare la sua ritirata. Nuove scaramucce tra inseguitori e inseguiti si verificarono il 24 maggio a Siegersdorf, mentre il 26 maggio la divisione del generale Maison, avanguardia delle forze di Napoleone, cadde in un'imboscata della cavalleria prussiana e fu messa in rotta nel corso della battaglia di Haynau.\nPer i primi di giugno i russo-prussiani si erano rifugiati al sicuro in Slesia, attestandosi oltre il corso del fiume Katzbach nei pressi di Schweidnitz dove, soprattutto per insistenza dei due monarchi, si prepararono a una nuova battaglia. L'armata di Napoleone era un poco pi\u00f9 a nord-ovest, andando a occupare il 1\u00ba giugno la citt\u00e0 di Breslavia. La posizione dei coalizzati a Schweidnitz era piuttosto sfavorevole, ma Napoleone non aveva un'idea esatta della collocazione delle forze nemiche e le truppe francesi necessitavano pi\u00f9 che mai di un periodo di riposo e riorganizzazione dopo un mese di marce forzate e battaglie campali. Su suggerimento di inviati austriaci, le due parti siglarono un cessate il fuoco il 2 giugno, trasformato poi il 4 giugno seguente in un vero e proprio armistizio. Le due parti avviarono trattative di pace rivelatesi ben presto sterili di risultati, mentre l'Austria e la Svezia andavano ad aggiungersi apertamente ai membri della coalizione anti-napoleonica; la pausa serv\u00ec ai due contendenti solo per radunare nuove truppe, e il 16 agosto i combattimenti ripresero in tutta la loro intensit\u00e0."}
{"id": "280720", "revid": "125480679", "url": "https://it.wikipedia.org/wiki?curid=280720", "title": "Vincent Gallo", "text": "\u00c8 noto soprattutto per aver partecipato a numerosi film indipendenti, sia in veste di attore che di regista e produttore.\nBiografia.\nIn veste di regista ed attore il suo film pi\u00f9 rappresentativo \u00e8 \"Buffalo '66\", che ha scritto, diretto e interpretato. Negli anni ottanta Gallo ha lavorato come artista figurativo a New York, si \u00e8 esibito in un duo rap ed ha suonato in una band chiamata Bohack. Verso la fine degli anni novanta ha suonato in un gruppo rock chiamato Bunny, che in seguito ha pubblicato alcuni lavori. Nel settembre 2010 vince il premio come miglior attore (\"Coppa Volpi\") al 67\u00b0 \"Festival del Cinema di Venezia\" per il film \"Essential Killing\", di Jerzy Skolimowski."}
{"id": "280721", "revid": "104458", "url": "https://it.wikipedia.org/wiki?curid=280721", "title": "Ottone III", "text": ""}
{"id": "280723", "revid": "174925", "url": "https://it.wikipedia.org/wiki?curid=280723", "title": "Klezmer", "text": "Il Klezmer (Yiddish: \u05db\u05dc\u05d9\u05d6\u05de\u05e8 o \u05e7\u05dc\u05e2\u05d6\u05de\u05e2\u05e8 [\"klezmer\"], pl.: \u05db\u05dc\u05d9\u05d6\u05de\u05e8\u05d9\u05dd [\"klezmorim\"] - strumenti di musica) \u00e8 un genere musicale tradizionale degli ebrei aschenaziti dell'Est Europa. Il genere, suonato dai \"klezmorim\", era composto prevalentemente da musiche che accompagnavano balli e rappresentazioni per matrimoni ed altre celebrazioni.\nNegli Stati Uniti il genere conobbe una considerevole evoluzione in virt\u00f9 della contaminazione con il jazz americano, che gli immigrati ebrei di lingua yiddish provenienti dall'Europa Orientale conobbero ed assimilarono tra il 1880 ed il 1924.[1] Anzi, negli anni del revival klezmer, nei primi anni Settanta, ci si riferiva normalmente proprio a questa variante contaminata. Nel secolo corrente, invece, i musicisti (come Josh Horowitz, Yale Strom e Bob Cohen) hanno cominciano a ricercare e a prestare maggiore attenzione al klezmer \"originale\", dell'era pre-jazz.\nRispetto ad altre musiche tradizionali europee, del klezmer si sa relativamente poco e molte cose sono legate a mere congetture.[2]\nEtimologia.\nLa parola \"klezmer\" deriva da una combinazione delle parole ebraiche \"kley\", che significa \"strumento, utensile\", e \"zemer\", che significa \"per fare musica\"; da cui deriva \"kley\" zemer\" \u05db\u05b0\u05bc\u05dc\u05b4\u05d9 \u05d6\u05b6\u05de\u05b6\u05e8, \"strumento musicale\".\nEffettivamente in origine il termine \"klezmer\" si riferiva solo agli strumenti musicali e solo in seguito fu esteso, in senso dispregiativo, ai musicisti stessi.[3] Dal XVI al XVIII secolo la parola sostitu\u00ec altri termini pi\u00f9 arcaici come \"leyts\" (clown).[4]\nSolo nel tardo XX secolo la parola cominci\u00f2 ad identificare un genere musicale: ad inizio secolo, infatti, le registrazioni e le composizioni erano note come \"musica yiddish\", anche se a volte veniva pure chiamata \"musica \"freilech\"\" (letteralmente \"musica felice\"). Le prime incisioni ad usare il termine klezmer furono \"East Side Wedding\" e \"Streets of Gold\" del 1977/78 dei The Klezmorim, seguite da Andy Statman e Zev Feldman con \"Jewish Klezmer Music\" nel 1979.\nStile.\nIl klezmer \u00e8 facilmente riconoscibile per le sue melodie espressive, che ricordano un po' la voce umana, anche nel ridere e nel piangere. Non \u00e8 un caso: lo stile vuole infatti imitare il canto \"khazone\" e paraliturgico. Per produrlo vengono usati numerosi \"dreydlekh\" (parola yiddish che indica gli abbellimenti musicali), tra i quali i \"krekhts\" (\"singhiozzi\").\nSono diversi gli stili musicali che hanno influenzato la musica klezmer: il principale e pi\u00f9 duraturo \u00e8 probabilmente la musica tradizionale rumena, che i musicisti klezmer ascoltarono ed adattarono e che si rispecchia nelle forme di danza tuttora presenti nel repertorio musicale klezmer (Hora, Doina, Sirba, e Bulgar).\nStoria.\nQuesto genere musicale fonde in s\u00e9 strutture melodiche, ritmiche ed espressive che provengono dalle differenti aree geografiche e culturali (i Balcani, la Polonia e la Russia) con cui il popolo ebraico \u00e8 venuto in contatto.\nMusica che accompagna feste di matrimonio, funerali o semplici episodi di vita quotidiana, il \"klezmer\" nasce all'interno delle comunit\u00e0 ebraiche dell'Europa orientale, in particolare delle comunit\u00e0 chassidiche.\nQuesta musica esprime sia felicit\u00e0 e gioia sia sofferenza e malinconia, tipica della musica ebraica.\nLo strumento principale del mondo ebraico degli \"shtetl\" e dei ghetti \u00e8 sicuramente il violino, ma nel \"klezmer\" acquisteranno crescente rilievo il clarinetto e gli ottoni, in particolare la tromba, gli strumenti percussivi, melodico percussivi come il cimbalom e altri strumenti come il violoncello, usato anche con la funzione di bassetto portatile.\nIl Klezmer contribu\u00ec non poco alla formazione del jazz, quando molti ebrei perseguitati in Europa si trasferirono nelle Americhe.\nArtisti.\nUna lista degli artisti klezmer si pu\u00f2 trovare sfogliando le categorie relative ai e ai"}
{"id": "280724", "revid": "14691", "url": "https://it.wikipedia.org/wiki?curid=280724", "title": "White Album", "text": ""}
{"id": "280725", "revid": "123361669", "url": "https://it.wikipedia.org/wiki?curid=280725", "title": "La donna in bianco", "text": "La donna in bianco (\"The Woman in White\") \u00e8 un romanzo di Wilkie Collins. Scritto nel 1859, usc\u00ec a puntate, secondo la tradizione dei feuilleton, nel 1859 - 1860, nella rivista di Charles Dickens \"All the Year Round\", suscitando l'entusiasmo e l'ammirazione del pubblico. Il libro \u00e8 stato tradotto in 32 lingue.\nFu il primo libro ad essere definito \"sensation novel\" (un genere che avr\u00e0 molta fortuna nell'et\u00e0 vittoriana), pieno di colpi di scena e suspense incentrato sulla somiglianza e sostituzione di persona di due affascinanti donne: la bionda e ricca Laura e la folle Anne Catherick, solitaria figura che appare completamente vestita di bianco.\nDue i personaggi di maggior rilievo e profondit\u00e0: il primo \u00e8 il malvagio conte Fosco, italiano, che ordisce in realt\u00e0 tutto l'intrigo, il secondo \u00e8 la forte e audace sorellastra di Laura, Marian, che rappresenta uno dei primi esempi di donna forte, che cerca di sfuggire e ribellarsi al mondo maschilista vittoriano che non tutela le donne.\nL'autore nasconde sotto un apparente conservatorismo una feroce critica circa la condizione della donna nell'Ottocento.\nTrama.\nIl libro prende avvio da una sorta di premessa, in cui si spiega che le vicende narrate, se la macchina della Legge fosse sempre adeguata a scandagliare ogni vicenda sospetta, avrebbero costituito materia di un processo. Essendo per\u00f2 la Legge spesso vincolata alla capacit\u00e0 economica di attori e convenuti, la vicenda narrata viene esposta nel libro per la prima volta, anche se della dinamica processuale viene mantenuto il principio per cui a diversi testimoni viene affidato il compito di esporre la conoscenza diretta che hanno dei fatti in questione (anche attraverso l'ausilio del diario di uno dei personaggi principali), di modo che l'intero romanzo assume la forma di un racconto corale. Come verr\u00e0 chiarito nell'arco del racconto, \u00e8 stato lo stesso protagonista, Walter Hartright, a richiedere ai diversi interessati le varie testimonianze scritte perch\u00e9 integrassero la sua, e infine a curarne la pubblicazione. A ciascuna testimonianza \u00e8 affidato il compito di illustrare una parte della storia e le testimonianze appaiono lungo il libro nel rispetto dello sviluppo cronologico dei fatti. D'altra parte, le testimonianze vengono richieste e ottenute da Hartright nell'arco stesso degli eventi narrati, quindi spesso secondo un ordine diverso rispetto alle parti della storia che ciascuna testimonianza ha il compito di illustrare. Per ragioni di discrezione, i nomi dei vari personaggi sono sostituiti da nomi fittizi.\nLibro primo. Mistero a Limmeridge House.\nNel 1849 l'insegnante di disegno Walter Hartright viene ingaggiato per prestare servizio per almeno quattro mesi presso Limmeridge House, nel Cumberland, ove dovr\u00e0 istruire nell'arte dell'acquerello le due nipoti di Mr Frederick Fairlie, Esquire, curare e restaurare una collezione di disegni assai deteriorati. A seguito delle insistenze del collega Pesca, un rifugiato politico italiano trapiantato in Inghilterra che gli ha procurato l'incarico, Hartright si risolve ad accettare l'impiego. \nLa sera prima della partenza, Hartright incontra in Finchley Road una giovane donna interamente vestita di bianco e in evidente stato confusionale, che sta dirigendosi verso Londra. Prima di sparire, la donna in bianco gli confida di aver subito un misterioso torto da un baronetto e di conoscere bene i Fairlie di Limmeridge. In seguito Hartright apprende che la giovane \u00e8 scappata da un manicomio. \nA Limmeridge House Hartright fa la conoscenza delle sue allieve, la brillante Marian Halcombe e la bella Laura Fairlie, il cui aspetto rivela una straordinaria somiglianza con la donna in bianco. Marian e Laura sono sorelle per parte di madre, e Laura \u00e8 un'ereditiera, in quanto unica beneficiaria dei lasciti del defunto signor Fairlie; le due vivono da sole, con l'unica compagnia dello zio Frederick Fairlie, un uomo ipocondriaco ed effeminato che non si cura di loro. Hartright e Marian si mettono a indagare nel passato della defunta signora Fairlie per reperire informazioni sulla donna in bianco, e ne scoprono l'identit\u00e0: si tratta di Anne Catherick, una giovane demente che durante la sua infanzia venne a passare del tempo a Limmeridge e ricevette molti benefici dalla defunta madre di Marian e Laura.\nHartright e Laura si innamorano, ma Laura, per via di una promessa fatta al padre morente, \u00e8 vincolata all'impegno di unirsi in matrimonio con Sir Percival Glyde, un ambiguo baronetto dell'Hampshire molto pi\u00f9 anziano di Laura. L'imminente arrivo di Sir Percival a Limmeridge e la sua insistenza nel fissare al pi\u00f9 presto una data per le nozze convincono Hartright a rinunciare a Laura e a lasciare Limmeridge. Hartright associa Sir Percival ad Anne Catherick e si convince che sia lui il baronetto tanto inviso alla donna in bianco, e perci\u00f2 mostra molta inquietudine per il futuro di Laura. \nLaura riceve una lettera anonima contenente delle imprecisate accuse nei confronti di Sir Percival. Contemporaneamente la donna in bianco compare a Limmeridge: Hartright la incontra sulla tomba della defunta madre di Laura, scopre che \u00e9 lei l'autrice della lettera giunta a Laura e si convince che il torto che le ha fatto Sir Percival consiste nell'averla fatta internare a forza. Prima di partire, dunque, rinnova a Marian la sua amicizia e l'offerta di venire in soccorso delle due sorelle qualora possano trovarsi in pericolo. Hartright per\u00f2 non verr\u00e0 immediatamente a conoscenza dei tragici eventi futuri, poich\u00e9 passer\u00e0 sei mesi al seguito di una spedizione diretta in America Centrale. Anche Anne Catherick sparisce dopo aver avuto una crisi di nervi nello scoprire delle imminenti nozze fra Laura e Sir Percival.\nLaura tenta di sciogliersi dal fidanzamento con Sir Percival confessandogli che non potr\u00e0 mai amarlo, perch\u00e9 il suo cuore appartiene gi\u00e0 ad un altro; ma il baronetto non vuol sentire ragioni e ottiene di fissare la data delle nozze al ventidue di dicembre. Laura dunque si sposa e lascia Limmeridge House; dal marito riesce per\u00f2 ad ottenere che anche Marian vada a vivere con loro nella nuova casa nell'Hampshire destinata ai due sposi.\nLibro secondo. Di matrimoni e complotti.\nTornati dal viaggio di nozze in Italia, Sir e Lady Glyde si stabiliscono presso la dimora di lui nell'Hampshire. Insieme a loro ci sono Marian e due ospiti incontrati nel continente: il Conte Fosco, un eccentrico nobiluomo italiano dai modi suadenti, amico di vecchia data di sir Percival, e sua moglie Eleanor, una zia di Laura esclusa dell'eredit\u00e0 di famiglia per aver sposato uno straniero. \n\u00c9 presto evidente che Sir Percival ha inteso sposare Laura per mere ragioni d'interesse economico: difatti la maltratta continuamente e cerca pi\u00f9 volte di estorcerle l'eredit\u00e0 paterna. Marian e Laura cercano di prender tempo e di resistere ai soprusi di Sir Percival, che nei suoi piani criminosi \u00e9 aiutato e sostenuto dai due italiani, e nel mentre ritrovano Anne Catherick, che afferma di conoscere un segreto che potrebbe rovinare Sir Percival. Quale sia, per\u00f2, questo segreto, non fanno in tempo a scoprirlo per via delle intromissioni del Conte Fosco, che mette in fuga Anne. \nNel frattempo i debiti di Sir Percival aumentano e cos\u00ec pure la sua brama di denaro. Origliando una conversazione fra il baronetto e il Conte italiano, Marian scopre che i due si trovano in evidenti ristrettezze economiche da progettare di uccidere Laura per poi intascarne il patrimonio. Marian tenta di appellarsi all'aiuto di Mr Fairlie, ma questi, non volendo essere disturbato, ha intenzione di lavarsene le mani, e prima di riuscire a mettere Laura al sicuro cade vittima di una violenta febbre cerebrale, di cui presto viene contagiata anche Laura.\nApprofittando della momentanea infermit\u00e0 di Marian, Sir Percival e il Conte Fosco organizzano un piano per separare le due sorelle e sbarazzarsi di Laura, e cos\u00ec a fine luglio si celebrano le esequie della defunta Laura.\nTornato in patria, Hartright rimane sgomento nell'apprendere della morte della donna amata. Sulla tomba della defunta Laura incontra per\u00f2 una Marian prostrata dalla malattia e una donna velata che si rivela essere la stessa Laura.\nLibro terzo. Scioglimento della vicenda.\nLaura Fairlie \u00e8 viva, e colei che \u00e8 sepolta al suo posto \u00e8 Anne Catherick: il Conte Fosco ha sfruttato la somiglianza fra le due per organizzare uno scambio di persona e far internare Laura in manicomio al posto di Anne. La sua insistenza nel dichiararsi Laura Fairlie ha per\u00f2 attirato l'intenzione di un'addolorata Marian, che si reca in manicomio per incontrare Anne e vi trova invece la sorella, che riesce a liberare dando fondo a tutte le sue risorse. Entrambe provate da questa esperienza, cercano invano l'aiuto di Mr Fairlie che non riconosce Laura, ma poi si ricongiungono a Hartright e insieme si adoperano per incriminare Sir Percival e il Conte Fosco, che nel frattempo hanno intascato e dilapidato il patrimonio di Laura. \nA tal scopo Hartright intende scoprire il segreto di Sir Percival conosciuto da Anne. Si reca perci\u00f2 nell'Hampshire per indagare sulla madre di Anne, vecchia conoscenza di Sir Percival. Hartright inizialmente sospetta che i due abbiano avuto una relazione adulterina e che Anne sia il frutto del loro peccato. In seguito per\u00f2 scopre la vera natura del segreto di Sir Percival e dei suoi rapporti con Mrs. Catherick: poich\u00e9 i suoi genitori non erano legalmente sposati, per ereditare il titolo di baronetto e i conseguenti onori, sir Percival ha prodotto una falsa dichiarazione di matrimonio con l'aiuto di Mrs. Catherick, che era al tempo la moglie del sacrista custode dei registri matrimoniali del villaggio. Si scopre inoltre che il vero padre di Anne era il defunto signor Fairlie, il che fa di Anne e Laura due sorelle; di qui la loro somiglianza. Purtroppo Hartright non ha l'occasione di sfruttare le informazioni apprese poich\u00e9 quello stesso giorno Sir Percival, nel tentativo di distruggere i registri matrimoniali autentici ove non vi \u00e8 cenno dell'inesistente unione fra i suoi genitori, perisce in un incendio. \nHartright sposa Laura e si dedica quindi a distruggere il Conte Fosco. A tale scopo si informa dal collega italiano Pesca, scoprendo che sia lui sia Fosco sono membri di una societ\u00e0 segreta italiana avente scopi politici; Fosco per\u00f2 ha tradito l'organizzazione e da allora vive nel terrore di essere scoperto e giustiziato dai suoi ex compagni. \nHartright allora minaccia Fosco di consegnarlo ai suoi inseguitori, e riesce infine a ottenere da lui una confessione scritta e diverse prove circa l'inganno a danno di Laura. Sulla base di questi documenti si instaura un processo all'esito del quale Laura pu\u00f2 riappropriarsi della propria identit\u00e0. In seguito dar\u00e0 alla luce un figlio maschio che diverr\u00e0 l'erede di Limmeridge House.\nFosco, che ha barattato la propria libert\u00e0 con la cessione delle informazioni utili a riscattare l'identit\u00e0 di Laura, lascia precipitosamente l'Inghilterra e ripara nel Continente, ma viene infine raggiunto dall'implacabile vendetta dei suoi antichi compagni: finisce, infatti, pugnalato al cuore e annegato nella Senna.\nAdattamenti cinematografici e televisivi.\nIl romanzo \u00e8 stato adattato numerose volte per il cinema, il teatro e la televisione."}
{"id": "280728", "revid": "106990", "url": "https://it.wikipedia.org/wiki?curid=280728", "title": "Porto antico di Genova", "text": "Il Porto antico \u00e8 una parte del porto di Genova attualmente adibita a quartiere abitativo, centro turistico, culturale e di servizi divisa in due aree date in concessione dal demanio alle societ\u00e0 \"Porto Antico di Genova S.p.A\". e \"Marina Porto Antico S.p.A.\" ed un'area gestita direttamente dal Comune di Genova.\nIl suo riadattamento \u00e8 stato portato a termine nei primi anni novanta sulla superficie di quello che un tempo era il cuore dell'attivit\u00e0 portuale - regno dei camalli che facevano parte della Compagnia dei Caravana - e che era rimasto da molti decenni di fatto inutilizzato.\nOggi le sue calate, che si susseguono senza soluzione di continuit\u00e0, pur assumendo nomi diversi, fanno dell\"'Area del Porto Antico\", una vastissima area affacciata sul mare in cui hanno sede oltre all'acquario, numerosi punti di interesse artistico, museale, turistico, fieristico e di divertimento, su una superficie di oltre 230.000 metri quadrati.\nDescrizione.\nL'area interessata, detta comunemente anche \"Expo\", avendo ospitato le esposizioni dell'Expo '92 Genova, si estende in lunghezza da Piazza Cavour fino a Ponte Parodi ed \u00e8 costeggiato, nel lato a monte, dalla strada sopraelevata.\nIl suo totale restauro \u00e8 stato completato nel 1992 su progetto dell'architetto Renzo Piano, in occasione delle celebrazioni del cinquecentenario della scoperta dell'America.\nPer la gestione dell'area, considerata il nuovo \"waterfront\" della Genova del terzo millennio, fu costituita un'apposita societ\u00e0, la Porto Antico di Genova S.p.A., a partecipazione mista ma controllata dal Comune di Genova. Nel corso del 2019 la Porto Antico di Genova S.p.A. \u00e8 stata fusa con la Fiera di Genova S.p.A..\nNegli ultimi anni l'area del Porto Antico \u00e8 stata sede di numerosi eventi turistici, musicali, culturali e sportivi. Nel 2007 e 2010 \u00e8 stata punto di partenza della The Tall Ships' Race, nel 2008 e 2009 ha ospitato l'evento musicale MTV Day e nel 2010 i TRL Awards, manifestazione musicale sempre legata all'emittente musicale MTV Italia. Ogni anno, inoltre, l'area ospita due manifestazioni molto apprezzate dal pubblico genovese e non solo: la Festa dello Sport, in primavera, e la rassegna di musica, teatro e danza Porto Antico EstateSpettacolo, in estate, che ha luogo nel panoramico piazzale dell'Arena del Mare.\nIn area \u00e8 presente da anni un servizio di informazioni turistiche, oggi parte della rete degli IAT del comune, che offre accoglienza e informazioni ai numerosi visitatori in arrivo in citt\u00e0 , essendo l'area del Porto Antico una delle principali attrazioni della citt\u00e0 \nNel corso del 2017, Piano ha donato il progetto del Waterfront di Levante al Comune di Genova: i lavori per tale opera sono iniziati nel corso del 2019, e sono intesi come completamento e prosecuzione naturale verso Levante del progetto del Porto Antico.\nPresidenti.\n1995-2006: Renato Picco\n2006: Pier Luigi Assirelli\n2006-2007: Giuseppe Pericu\n2007-2009: Bruno Giontoni\n2009-2017: Ariel dello Strologo\n2017-2019: Giorgio Mosci\n2019: Luca Nannini\n2019-in corso: Mauro Ferrando\nStrutture e luoghi.\nAll'interno del quartiere si trovano molti edifici di interesse artistico e culturale, fra cui alcune palazzine del Seicento, parte delle quali erano state abbattute negli anni sessanta per la realizzazione della strada sopraelevata che costeggia per circa sei chilometri l'area portuale, da Sampierdarena alla Foce.\nLe principali strutture presenti sono:\nArea gestita dalla Porto Antico di Genova S.p.A..\nAcquario di Genova (Ponte Spinola)\nL'acquario.\nL'Acquario di Genova \u00e8 un museo vivente che ospita circa 6000 esemplari di 600 specie marine diverse (pesci, animali marini, crostacei, rettili, piante). Si trova sul ponte Spinola.\nHa sessantuno vasche che occupano quasi 10.000 metri quadrati di spazio. Con l'apertura della grande vasca dei delfini la struttura permette di vivere a diretto contatto con i delfini un'esperienza emozionante\nLa biosfera.\nLa sfera in vetro e acciaio situata in mare accanto all'acquario ospita farfalle, iguane, felci e varie specie di piante tropicali che riescono a vivere grazie ad una particolare disposizione automatica che delle tende poste sulle pareti interne della sfera consentono il penetrare di un adeguato livello di calore solare dall'esterno. \u00c8 stata progettata dal famoso architetto genovese Renzo Piano e inaugurata nel 2001 come simbolo del mondo in occasione del Vertice del G8 tenutosi a Genova. Oggi la visita all'interno della sfera \u00e8 parte integrante del percorso offerto dall'Acquario di Genova.\nIl Bigo.\n\u00c8 un monumento moderno in metallo progettato da Renzo Piano in occasione dell'Expo di Genova del 1992, che riproduce in scala ingrandita una grande gru da carico come quelle montate sulle navi. Si tratta di un esperimento di design creato come scenografia del porto antico. La sua base \u00e8 in acqua. La sua struttura sorregge un grande ascensore panoramico circolare e rotante che permette di godere di un panorama a 360\u00b0 sull'area del porto, da un'altezza di circa 40 metri.\nAccanto al Bigo sorgono le \"Columbus' Wind\", progettate dal giapponese Susumu Shingu.\nPorta Siberia.\n\u00c8 una porta che faceva parte delle mura cinquecentesche edificate tra il 1551 e il 1553 da Galeazzo Alessi. Essa era il varco di accesso al Molo Vecchio, costruito a prolungamento del Mandraccio, la penisola usata anticamente come approdo naturale. Il nome storico documentato \u00e8 infatti Porta del Molo mentre il nome comunemente usato oggi viene mutuato invece da una porta adiacente, realizzata in tempi pi\u00f9 recenti, che ha dato il nome all'intero complesso. Pare che il termine derivi da \"cibaria\" poich\u00e9 attraverso tale varco transitavano le derrate alimentari che giungevano via-mare e quelle in partenza destinate ad altri porti del Mediterraneo.\nAnticamente era un luogo di riscossione del dazio doganale. Dopo la ristrutturazione del porto antico, nel 2001, \u00e8 stato aperto al suo interno il museo dedicato al pittore e scenografo Emanuele Luzzati con esposizioni temporanee dell'artista genovese e dei maggiori illustratori contemporanei.Ad oggi la struttura \u00e8 attualmente in attesa di nuova destinazione.\nMagazzini del cotone.\nEdificio del primo '900 adibito allo stoccaggio delle merci, \u00e8 oggi una struttura polifunzionale sede di Porto Antico di Genova Centro Congressi. All'interno dell'edificio sono presenti negozi, bar, la multisala cinematografica, strutture culturali e ricreative.\nEdificio Millo.\nEdificato nel 1876, ospita gli uffici di Porto Antico di Genova S.p.A, ristoranti, bar, negozi e la sede genovese di Eataly\nPiazza delle Feste.\n\u00c8 il maggiore spazio situato sul molo antistante l'edificio Millo; tensostruttura versatile e multifunzionale pu\u00f2 ospitare manifestazioni di vario genere (musicali, culturali, commerciali e sportive) da aprile a ottobre. Durante l'inverno diviene una pista di pattinaggio su ghiaccio.\nDal 2015 \u00e8 sede principale del festival musicale Supernova Festival Genova.\nMandraccio.\nNei locali del Mandraccio vi \u00e8 una palestra specializzata nel fitness. Nel piazzale antistante vi sorge un'area giochi inclusivi in cui bambini normodotati e con disabilit\u00e0 possono giocare insieme, senza separazioni. Dalla banchina dell'omonima calata partono i battelli Whalewatchgenova, per le escursioni di avvistamento cetacei nel \nSantuario Internazionale del Mar Ligure e per le destinazioni della Riviera di Levante.\nVascello Neptune, Darsena e Galata - Museo del mare.\nLa Darsena chiude, di fatto, a ponente, il porto antico. Ospita oltre i bacini di carenaggio, le piccole imbarcazioni dei pescatori. Adiacente al Galata \u2212 Museo del mare e allo stabile che ospita la facolt\u00e0 di Economia vi \u00e8 ancorato il sommergibile-museo \"Nazario Sauro (S 518)\".\nIl Neptune \u00e8 una ricostruzione fantasiosa, in scala reale e in grado di navigare (la sua velocit\u00e0 massima \u00e8 di 5 nodi) di un antico vascello di pirati costruito come scenografia principale del film \"I pirati\" di Roman Pola\u0144ski. La nave \u00e8 oggi visitabile dal pubblico ed \u00e8 ormeggiato accanto all'acquario.\nArena del mare.\nTeatro sul mare collocato in testata di molo in fondo ai Magazzini del Cotone. Allestito in estate, \u00e8 sede della rassegna di musica, teatro e danza Porto Antico EstateSpettacolo.\nCollegamento via mare con servizio Navebus.\nNella zona del porto antico \u00e8 disponibile un servizio di battelli che collega l'area con la passeggiata a mare del quartiere di Pegli, gestito dall'AMT Genova.\nIl porto antico in cifre (dati 2007).\nLe strutture del porto antico gestite dalla societ\u00e0 Costa Edutainment hanno registrato nel 2007 un totale di 1.670.000 presenze (per un fatturato di quasi 24 milioni di euro) con esiti in linea con quelli ottenuti in occasione di Genova capitale europea della cultura 2004.\nQueste le cifre riferite al numero di visitatori delle principali attrattive, cos\u00ec come sono state riportate dal quotidiano genovese \"Il Secolo XIX\":\nNel 2011 le presenze nell'area del Porto Antico sono state calcolate in circa 4.070.000 cos\u00ec articolate:"}
{"id": "280731", "revid": "1305772", "url": "https://it.wikipedia.org/wiki?curid=280731", "title": "La pietra di Luna", "text": "La pietra di Luna (titolo originale: \"The Moonstone\"), conosciuto in Italia anche con il titolo Il diamante indiano, \u00e8 un romanzo di Wilkie Collins pubblicato a puntate in Inghilterra nel 1868 sul periodico di Londra, \"All the Year Round\", il cui direttore era Charles Dickens; nel 1987 il critico e scrittore H. R. F. Keating lo ha inserito nella lista dei 100 migliori gialli letterari.\nCome gi\u00e0 nel precedente \"La donna in bianco\", Collins usa una narrazione a pi\u00f9 voci, sul modello di \"The Ring and the Book\" di Robert Browning. Molti elementi di \"La pietra di Luna\" ebbero poi una vasta eco nella letteratura di genere successiva. Vi compare una considerevole variet\u00e0 di personaggi attentamente caratterizzati, tra cui spicca il sergente Cuff, un detective ispirato al dickensiano ispettore Bucket di \"Casa Desolata\". Fece anche sensazione la descrizione che Collins fece della dipendenza da oppio, di cui egli stesso fece largo consumo in vita e a proposito del quale fa menzione dell'opera \"Confessioni di un oppiomane\" di Thomas de Quincey.\nPer meglio ricostruire i particolari della vicenda, uno dei personaggi, Franklin Blake, commissiona ad altri personaggi di ricostruire le memorie che hanno della vicenda, secondo l'esperienza diretta che ne hanno avuto. Ci\u00f2 d\u00e0 conto della peculiare struttura del romanzo, che \u00e8 diviso appunto in racconti narrati dai diversi personaggi-scrittori, in lettere, in rapporti ufficiali.\nTrama.\nIl colonnello John Herncastle, ex ufficiale dell'esercito britannico, al rientro in patria dall'India reca con s\u00e9 la leggendaria \"Pietra di Luna\", un diamante di colore giallo, da lui rubato nel 1799 durante l'assedio di Seringapatam. Secondo la tradizione il diamante adornava la statua di una divinit\u00e0 indiana.\nMolti anni dopo, furioso nei confronti della sua famiglia, che lo ha messo in disparte, il colonnello nelle sue ultime volont\u00e0 lascia il gioiello alla nipote Rachel, come regalo per il diciottesimo compleanno. In realt\u00e0 il regalo dello zio espone Rachel agli attacchi dei guardiani della \"Pietra di Luna\", un gruppo di tre bramini che, secondo la leggenda, si tramanda negli anni il compito di custodire la pietra e di recuperarla nel caso fosse rubata.\nLa vicenda principale comincia dopo la morte del colonnello Herncastle, nella primavera del 1848, in una villa inglese dello Yorkshire, raccontata in prima persona dal maggiordomo Betteredge, anziano servitore di lady Julia Verinder, una delle sorelle del colonnello e madre di Rachel.\nIl soggiorno nella villa dei Verinder \u00e8 allietato dall'arrivo di Franklin Blake, il giovane cugino di Rachel, ritornato in Inghilterra dopo una lunga permanenza nelle principali nazioni d'Europa. Franklin, figlio dell'esecutore testamentario del colonnello Herncastle, ha con s\u00e9 il diamante che deve consegnare alla cugina il successivo 21 giugno, il giorno del compleanno della ragazza. Alla villa giungono nel frattempo anche tre stranieri dalla pelle scura, all'apparenza un gruppo di prestigiatori girovaghi, anche se Blake e Betteredge sospettano che si tratti dei custodi indiani della pietra di Luna, rimasti per anni in Inghilterra in attesa di poter recuperare il diamante. Tra Rachel e Blake nei giorni seguenti si instaura immediatamente un rapporto di simpatia e confidenza, mentre i tre girovaghi vengono fermati dalla polizia e trattenuti in prigione.\nDurante la festa di compleanno, la giovane Rachel appunta sul vestito la preziosa gemma che viene notata dai tre \"girovaghi\" indiani, introdottisi nel parco della villa. Quella stessa notte la pietra di Luna scompare ed il mattino dopo i sospetti della polizia si concentrano non solo sui tre indiani, ma anche sulla cameriera Rosanna Spearman, visto il suo passato di ladra, e su Rachel stessa.\nAl termine delle indagini si scoprir\u00e0 che a sottrarla \u00e8 stato il cugino di Rachel, Franklin Blake, sotto l'effetto di una dose di laudano che uno degli invitati, il medico Thomas Candy, gli aveva somministrato solamente per dimostrarne l'efficacia. Sotto l'effetto della droga Franklin prende il diamante per paura che i bramini, appostati fuori della villa, la rubino e facciano del male a Rachel e inconsapevolmente la consegna a Godfrey, un altro cugino di Rachel, che per\u00f2 disonestamente la tiene per s\u00e9.\nRachel assiste involontariamente alla sottrazione del diamante da parte di Franklin e, pur non denunciandolo, non lo vuole pi\u00f9 vedere. Purtroppo il dottor Candy, che pensava di svelare il giorno dopo la verit\u00e0 sul laudano somministrato, si ammala improvvisamente in modo grave e perde la memoria.\nSolamente dopo un anno la colpa commessa da Godfrey viene scoperta: egli viene ucciso dagli indiani che, sottratta la pietra preziosa, la riportano al loro idolo. Viene intanto chiarito quanto era accaduto quella sera in cui il dottor Candy aveva dato l'oppio a Franklin che, riconciliatosi con Rachel, la sposa.\nAdattamenti.\nNel 1877 il romanzo ebbe una riduzione teatrale e venne rappresentato a Londra e in seguito due versioni cinematografiche, una del 1915, dove non appare il sergente Cuff, e una del 1934.\nVi furono anche due adattamenti televisivi, uno realizzato dalla BBC e uno sceneggiato RAI del 1972 a cura di Anton Giulio Majano dove appare Mario Feliciani nel ruolo del sergente Cuff."}
{"id": "280737", "revid": "539155", "url": "https://it.wikipedia.org/wiki?curid=280737", "title": "Sergej Sergeevi\u010d Prokof'ev", "text": "Talento precoce, dopo aver suscitato clamore nella Russia zarista per le sue opere ardite e innovative e pur avendo dovuto in seguito affrontare le critiche del regime stalinista, Prokof'ev mantenne sempre la sua indipendenza artistica, staccandosi da ogni scuola e rifiutando qualsiasi etichetta. La sua musica, conservando un'assoluta integrit\u00e0 d'ispirazione, riunisce in s\u00e9 ogni aspetto della cultura novecentesca, dalla fiducia nel progresso e nell'uomo, alle problematiche esistenziali, al richiamo nostalgico del passato, alla sensibilit\u00e0 mistica, all'atteggiamento ironico e dissacratorio. \nBiografia.\nInfanzia ed esordi.\nNacque a Soncovka (nell'attuale Ucraina) il 23 aprile (per il calendario giuliano l'11 aprile) 1891 da una famiglia russa relativamente benestante che lo introdusse fin da bambino allo studio della musica, in particolare del pianoforte. Il padre, nativo di Mosca, era un agronomo e amministrava la tenuta di Soncovka; la madre, di umili origini, era una discreta pianista. Sergej mostr\u00f2 un precoce talento per la musica gi\u00e0 a cinque anni quando scrisse una breve melodia, il \"Galop indiano\"; a sette anni inizi\u00f2 a studiare seriamente il pianoforte sotto la guida della madre; compose una \"Marcia\" a quattro mani e impar\u00f2 a giocare agli stili musicali. Nel 1899, dopo aver assistito a Mosca a \"Il principe Igor\"' e al \"Faust\", scrisse la sua prima opera \"Il gigante\", in tre atti, di cui restano solo pochi frammenti. Le altre sue prime opere di una certa importanza risalgono al 1908, quando aveva 17 anni. Nell'agosto 1904 si trasfer\u00ec con la madre a San Pietroburgo per studiare musica mentre il padre rimase in Ucraina. La famiglia non era molto propensa ad avviarlo alla carriera musicale in cos\u00ec giovane et\u00e0, ma fu convinta da Sergej Taneev, pianista e compositore, che ascolt\u00f2 le prime pagine scritte dal giovane Sergej e ne cap\u00ec il talento. Nel 1904 Prokof'ev si iscrisse al Conservatorio di San Pietroburgo, superando le prove di ammissione ed entr\u00f2 nella classe di composizione, pur essendo di diversi anni pi\u00f9 giovane dei suoi compagni di corso. Era considerato eccentrico e arrogante, d'altra parte era spesso insofferente verso l'istituzione scolastica, che considerava noiosa. Divenne amico di Boris Asaf'ev e di Nikolaj Mjaskovskij, suo condiscepolo e sostenitore, che in seguito lo definir\u00e0 \u00abfenomeno luminoso e sano\u00bb sulla rivista \"Musika\" e che sar\u00e0 il suo legame pi\u00f9 importante con la Russia durante gli anni passati dal compositore in Occidente.\nAl conservatorio studi\u00f2 sotto la guida, tra gli altri, del maestro Nikolaj Rimskij-Korsakov, guadagnandosi la fama di \"enfant terrible\"; si diplom\u00f2 in composizione nel 1909 con una sonata, oggi perduta, e una scena per l'opera \"Il festino durante la peste\". La modernit\u00e0 di questi lavori lasci\u00f2 sconcertati gli esaminatori. Studi\u00f2 anche con Ljadov e orchestrazione con Nikolaj \u010cerepnin. Anna Essipova fu un'ottima insegnante di pianoforte, ma per via del suo metodo tradizionalista non riusc\u00ec a instaurare un buon rapporto con l'allievo; lo stile di Prokof'ev era infatti aggressivo, opposto a quello tradizionale che gli suscitava un particolare tedio. In questo periodo, prima di completare il celebre \"Primo concerto per Pianoforte e Orchestra Op. 10\" nel 1912, scrisse importanti pagine per pianoforte come la \"Toccata Op. 11\", \"Quattro pezzi Op. 3 e 4\" nonch\u00e9 la \"Sinfonia in Mi minore\" di cui restano solo frammenti.\nCon queste prime composizioni si deline\u00f2 il suo stile in cui la tonalit\u00e0 divent\u00f2 un elemento tirato al massimo con modulazioni repentine e frequenti che tuttavia non alterano la plasticit\u00e0 e la nettezza dei piani sonori. Il ritorno alla tonalit\u00e0 d'impianto in Prokofiev \u00e8 sempre un passaggio carico di violenza e di interessanti e vivaci trovate timbriche nelle composizioni orchestrali.\nNel 1907 conobbe Igor Stravinskij che ascolt\u00f2 l'anno seguente le esecuzioni di Prokof'ev al pianoforte alle Serate di musica contemporanea di Walter Nuvel, notando la straordinaria personalit\u00e0 dell'autore. I rapporti con Stravinskij, e una certa rivalit\u00e0 con il suo conterraneo, saranno una costante durante tutta la vita di Prokof'ev.\nNel 1910 mor\u00ec suo padre e venne meno il suo sostegno economico; fortunatamente il giovane compositore era gi\u00e0 noto e apprezzato a sufficienza per potersi mantenere con la propria arte. I suoi primi due concerti per pianoforte vennero composti in questo periodo: il primo verr\u00e0 eseguito da Prokof'ev nel 1914 per il \"Concorso Rubinstein\" destinato a pianisti di grande levatura, vincendo il primo premio; il difficilissimo e virtuosistico secondo del 1913 con il quale intendeva affermarsi come pianista-compositore e che, alla prima esecuzione, sollev\u00f2 reazioni furibonde dal pubblico abituato a una musica pi\u00f9 tradizionale.\nNel 1914 Prokof'ev usc\u00ec dal conservatorio con i migliori voti della propria classe e vinse il premio Anton Rubinstein come miglior studente di pianoforte. Poco dopo part\u00ec per un viaggio per Londra, dove conobbe Claude Debussy, Maurice Ravel, Richard Strauss e soprattutto Sergej Djagilev con cui sperava di lavorare. Fu proprio su richiesta di Djagilev, infatti, che inizi\u00f2 a comporre il suo primo balletto (\"Ala e Lollij\"), incompiuto, e poi rielaborato nel 1916 nella \"Suite scita\", composizione carica di ritmi selvaggi con forti punti di contatto con \"La sagra della primavera\" di Stravinskij.\nDurante gli anni della prima guerra mondiale Prokof'ev ritorn\u00f2 al conservatorio per studiare organo. Grande appassionato dell'opera di F\u00ebdor Dostoevskij, nel 1915 decise di scrivere un'opera basata sul romanzo \"Il giocatore\", motivato anche dalla sua passione per il gioco (Prokof'ev era un abile giocatore di bridge e soprattutto di scacchi). Le prove dell'opera furono turbate da continui problemi e la prima, nel 1917, venne cancellata per il verificarsi della Rivoluzione di febbraio, che fu salutata con gioia dal compositore. Nell'estate dello stesso anno compose la sua prima sinfonia, detta \"La Classica\", composta in uno stile ispirato al neoclassicismo e a Joseph Haydn. Prokof'ev disse che se Haydn fosse stato ancora vivo l'avrebbe composta nello stesso modo, con poche varianti rispetto al suo stile. Dopo un breve soggiorno con sua madre a Kislovodsk, nelle montagne del Caucaso e un'esecuzione del 1915 a Roma al Teatro Augusteo del suo \"Secondo concerto per pianoforte e orchestra\", torn\u00f2 nel 1918 a Pietrogrado, deciso a lasciare almeno temporaneamente la Russia. Nel 1918, all'et\u00e0 di 27 anni, lasci\u00f2 quindi la sua terra natale e cominci\u00f2 a viaggiare in Europa e in America.\nParigi, Londra e Chicago furono per lui tappe fondamentali, che influenzarono fortemente la sua maturazione artistica. Il suo ritorno nell'Unione Sovietica avvenne nel 1932, quando volle partecipare alla trasformazione sociale e culturale del paese, dove tuttavia venne accusato dall'apparato burocratico di Stalin di formalismo. Nonostante questo inconveniente, Sergej, continuando a elaborare la sua prodigiosa tecnica, divenne uno dei massimi artisti che la scuola russa avesse prodotto in quel periodo. La sua musica piaceva perch\u00e9 ironica, talvolta sarcastica, ma soprattutto istintiva e ritmicamente travolgente.\nVita all'estero.\nArrivato a San Francisco, fu immediatamente comparato ad altri illustri esiliati russi (come Sergej Rachmaninov); si esib\u00ec con successo in un concerto solista a New York che port\u00f2 a diverse successive scritture. In questo periodo strinse diverse amicizie, tra cui il pianista Arthur Rubinstein e la cantante Vera Janacopoulos; conobbe inoltre quella che sar\u00e0 la sua prima moglie, Lina Codina Llubera, giovane cantante di origine russo-spagnola che si compliment\u00f2 col musicista dopo un suo concerto. Sigl\u00f2 inoltre un contratto per la produzione della sua nuova opera \"L'amore delle tre melarance\" adattata da un testo di Carlo Gozzi, ma la prima fu cancellata per la malattia e successiva morte del direttore d'orchestra Cleofonte Campanini che era responsabile della Chicago Opera Association. Scrisse su richiesta di un quartetto di musicisti russi la \"Ouverture su temi ebraici\", dopo di che, senza contratti, accett\u00f2 nel gennaio 1920 di tenere alcuni concerti in Canada, ma venne pagato molto meno del pattuito. Trovatosi presto in difficolt\u00e0 finanziarie, nell'aprile del 1920 rientr\u00f2 in Europa, a Parigi.\nParigi era meglio preparata ad accogliere lo stile musicale di Prokof'ev; l\u00ec riannod\u00f2 i contatti con la compagnia dei \"Balletti russi\" di Djagilev e con Stravinskij, oltre a riprendere alcuni lavori incompiuti come il suo \"Terzo concerto per pianoforte e orchestra\", che tra i cinque \u00e8 considerato il suo vertice creativo. Dopo un soggiorno in Bretagna part\u00ec nuovamente per gli Stati Uniti. \"L'amore delle tre melarance\" debutt\u00f2 alla fine del 1921 a Chicago con un discreto successo, ma alla replica di New York il pubblico fu piuttosto freddo e Prokof'ev lasci\u00f2 nuovamente l'America.\nNel mese di marzo 1922 si trasfer\u00ec, insieme alla madre e alla fidanzata, a Ettal sulle Alpi bavaresi per oltre un anno, ove si concentr\u00f2 principalmente sul lavoro di composizione, dedicandosi in special modo all'opera \"L'angelo di fuoco\", interessantissima dal punto di vista sia estetico, sia musicale: Prokofiev infatti contrappose i principi del bene, rappresentati da un tema diatonico, a quelli del male, rappresentati dal tema ottotonico, usato per esempio anche da Stravinskij in \"Petru\u0161ka\". I suoi ultimi lavori vennero sentiti anche in Russia e Prokof'ev ricevette i primi inviti a tornare in patria: tuttavia prefer\u00ec investire ancora sulla sua carriera europea. Nel 1923 spos\u00f2 la fidanzata Lina e si trasfer\u00ec nuovamente a Parigi.\nNella capitale francese vennero eseguiti altri suoi lavori (ad esempio la sua seconda sinfonia) ma la critica fu piuttosto tiepida, anche perch\u00e9 il compositore russo non rappresentava pi\u00f9 una novit\u00e0. Nel 1927 le cose cominciarono a rimettersi al meglio; produsse alcuni lavori su commissione per Djagilev ed inizi\u00f2 una serie di concerti in giro per la Russia, salutati da un'esecuzione trionfale de \"L'amore delle tre melarance\" a Leningrado (Ex Pietroburgo). Bisogna notare che pur essendo un'opera lungimirante con i suoi echi timbrici orientali era ancora lontana dalle vette raggiunte da opere come \"Wozzeck\" e \"Lulu\" di Berg, composte rispettivamente nel 1925 e nel 1935.\nAltre sue due vecchie opere (una di esse \u00e8 \"Il giocatore\") vennero eseguite in Europa e nel 1928 compose la Terza Sinfonia in do minore, basata sull'inedita \"L'angelo di fuoco\". Negli anni 1931 e 1932 invece complet\u00f2 il Quarto ed il Quinto concerto per pianoforte.\nUn incidente d'auto nel 1929 gli danneggi\u00f2 leggermente le mani, impedendogli di tenere una serie di concerti a Mosca, cosa che non gli imped\u00ec comunque di seguire i lavori di musicisti russi a lui contemporanei. A guarigione avvenuta, inizi\u00f2 un nuovo tour negli Stati Uniti, stavolta accolto calorosamente sull'onda dei suoi successi europei. Al tour statunitense ne segu\u00ec un altro attraverso l'Europa.\nDurante una tourn\u00e9e del 1927 in patria, il musicista fu felicemente colpito dall'accoglienza ricevuta e dalla stima che il mondo musicale gli dimostr\u00f2 per le sue composizioni. Un po' per nostalgia, un po' perch\u00e9 sperava di poter scrivere serenamente i suoi lavori, nei primi anni trenta Prokof'ev torn\u00f2 a desiderare di rientrare in Russia, dove spost\u00f2 il maggior numero possibile delle sue prime e dei suoi lavori su commissione. \nSono del periodo dei viaggi anche i balletti \"Le chout\" (Il buffone) (1915-1920), \"Le pas d'acier\" (Il passo d'acciaio) (1925), \"Il figliol prodigo\" (1928) e \"Sul Dnieper\" (1930) e altre composizioni come il \"Primo concerto per violino e orchestra\", la Quarta sinfonia, con elementi derivanti dalla \"Suite Scita\", e il \"Concerto per violoncello e orchestra, Op.58\" pi\u00f9 i principali lavori da camera e per pianoforte.\nRitorno in URSS.\nAlla fine del 1932 Prokof'ev e la famiglia tornarono definitivamente in Unione Sovietica.\nIn quel periodo la politica ufficiale del Paese verso la musica era regolamentata dall'Unione dei compositori, che stabiliva quali fossero i generi di musica accettabili. L'esclusione delle influenze straniere porter\u00e0 nei decenni all'isolamento della comunit\u00e0 artistica sovietica dal resto del mondo. Dopo aver scritto le musiche per il film \"Il tenente Kij\u00e9e\", inaspettatamente il musicista si trov\u00f2 di fronte a una realt\u00e0 culturale ben diversa da quella che si era auspicato e in questo clima Prokof'ev, accusato alla prima esecuzione del \"Canto sinfonico\" nel 1934 di essere artefice del declino della cultura, decise di dedicarsi alla composizione di musica per bambini (\"Dodici pezzi per l'infanzia\", \"Tre canzoni per bambini\" e \"Pierino e il lupo\" tra le altre) cercando cos\u00ec di scrivere melodie semplici e orecchiabili secondo le direttive. Fra il 1935 e il 1936 scrisse su richiesta del Teatro Kirov la partitura per il balletto \"Romeo e Giulietta\" che diventer\u00e0 una delle sue opere pi\u00f9 celebri. Compose quindi fra il 1936 e il 1937 la monumentale \"Cantata per il XX anniversario della Rivoluzione d'ottobre\", che venne bocciata dal Comitato per le Arti e non venne mai eseguita pubblicamente.\nAnche il debutto dell'opera \"Sem\u00ebn Kotko\", scritta nel 1939, verr\u00e0 posposto all'anno successivo perch\u00e9 il suo produttore Vsevolod Mejerchol'd fu arrestato e condannato a morte.\nFra il 1940 e il 1944 scrisse anche il balletto \"Cenerentola\" basato sull'omonima fiaba. Nel 1941 Prokof'ev sub\u00ec il primo attacco cardiaco. Ne seguiranno altri, che produrranno un graduale declino delle sue condizioni di salute. A causa della guerra, diverse volte venne trasferito nel Caucaso insieme a molti altri artisti; il disagio subito dalla famiglia, unito alla relazione con la venticinquenne Mira Mendelssohn lo porter\u00e0 al divorzio dalla moglie Lina, che avverr\u00e0 sette anni dopo. \u00c8 tuttavia da ricordare che in quegli anni il matrimonio con cittadini non sovietici era considerato illegale, ed \u00e8 possibile che la rottura del matrimonio sia stata in qualche modo forzata.\nLa guerra ispir\u00f2 a Prokof'ev l'opera \"Guerra e pace\", a cui lavorer\u00e0 per due anni, tra il 1941 e il 1942, alternandolo alle musiche per i film di Sergej \u0116jzen\u0161tejn (\"Ivan il Terribile\", \"Aleksandr Nevskij\", di cui raccoglier\u00e0 i brani nell'omonima cantata). L'opera tuttavia sub\u00ec numerose revisioni imposte dal Comitato delle Arti che richiedeva un pi\u00f9 marcato significato patriottico ed ebbe una tormentata vicenda per quanto riguarda le rappresentazioni.; la prima, in versione definitiva, avvenne infatti solo nel 1955.\nNel 1944 pass\u00f2 l'estate in una tenuta fuori Mosca, a Ivanovo, e compose la sua quinta sinfonia Op. 100, che risulter\u00e0 essere una delle sue opere pi\u00f9 apprezzate dal pubblico. Poco dopo, nel 1945, a causa di una crisi ipertensiva, sub\u00ec una brutta caduta, riportando una commozione cerebrale da cui non si riprender\u00e0 mai completamente e che ridurr\u00e0 drasticamente la sua produttivit\u00e0 negli ultimi anni. Il periodo della guerra fu segnato anche dalla composizione delle tre \"sonate di guerra\", per pianoforte, la 6, la 7 e la 8, in cui appaiono ruggire gli echi di un nuovo corso storico che lascia attonita e ammutolita un'intera generazione. Specialmente la Sonata n. 7 nel suo celebre e travolgente finale in tempo irregolare di 7/8 e la lunga, tormentata e complessa \"Ottava\" divennero i cavalli di battaglia delle nuove generazioni di virtuosi.\nNel 1947 Prokof'ev ebbe il tempo di terminare la Sesta sinfonia e la sua \"nona sonata per pianoforte\", per Sviatoslav Richter, prima che il potere centrale cambiasse opinione riguardo alla sua musica. Con la fine della guerra l'attenzione del partito torn\u00f2 a rivolgersi all'interno del paese, stringendo ulteriormente il controllo sulle produzioni degli artisti locali. Nel gennaio del 1948 una sessione del Comitato Centrale del Partito Comunista, considerando la musica sovietica, accus\u00f2 i compositori, tra cui Prokof'ev e \u0160ostakovi\u010d, di tendenza formalista e deviazionista. Improvvisamente, la musica di Prokof'ev venne vista come un grave esempio di formalismo e di \"eresia\".\nIl 20 febbraio 1948 la ex moglie Lina venne arrestata con l'accusa di spionaggio; lei si difese dicendo che stava solo cercando di inviare denaro alla madre in Spagna attraverso l'ambasciata, ma fu condannata a vent'anni di detenzione e deportata in Siberia; la pena verr\u00e0 tuttavia interrotta dopo la morte di Stalin e Lina lascer\u00e0 l'Unione Sovietica. Sempre nel 1948 Prokof'ev spos\u00f2 Mira. Nel 1950 alla notizia della morte del suo amico Mjaskovskij sub\u00ec un duro colpo che influ\u00ec anche sulla sua salute.\nGli ultimi anni.\nI suoi ultimi progetti di opera vennero cancellati dai programmi del teatro Kirov e questo, insieme alla declinante salute, port\u00f2 al graduale ritiro di Prokof'ev dalle scene. La sua ultima opera fu la Settima sinfonia, presentata al pubblico nel 1952, un'opera dal sapore dolce-amaro per la quale fu chiesto all'autore di introdurre un lieto fine. Con l'oratorio \"A guardia della pace\" riusc\u00ec a vincere il Premio Stalin di 100.000 rubli nel 1951 che gli diede un po' di respiro da un punto di vista economico: il musicista, a causa della censura, versava allora in grosse difficolt\u00e0 finanziarie. \nPrima del suo ritiro causato dalla debilitazione, Prokof'ev aveva continuato a lavorare scrivendo altre opere, oltre alla gi\u00e0 citata Guerra e Pace complet\u00f2 il \"Matrimonio al convento\" (1940-46) e \"La storia di un vero uomo\" (1947-1948), le gi\u00e0 citate musiche per film e il balletto \"Il fiore di pietra\" (1948-50), su libretto di Mira Mendelssohn e Leonid Lavrovskij. Nel 1949 scrisse la \"Sonata per violoncello e pianoforte\" in Do maggiore per un giovane Mstislav Rostropovich che fu uno degli interpreti prediletti da Prokof'ev, cos\u00ec come lo furono Sviatoslav Richter per il pianoforte e David Ojstrach per il violino.\nMor\u00ec il 5 marzo 1953 alle 9 di sera per una emorragia cerebrale. Lo stesso giorno, nemmeno un'ora dopo il compositore, mor\u00ec anche Iosif Stalin. La notizia della sua morte pass\u00f2 pressoch\u00e9 inosservata perch\u00e9 le autorit\u00e0 sovietiche imposero alla stampa di darne notizia solo una settimana dopo, incentrando l'attenzione sulla morte di Stalin. Al suo funerale, il 7 marzo, parteciparono solamente quaranta persone; David Ojstrach suon\u00f2 il primo tempo della \"Sonata per violino\" op. 80. \u00c8 sepolto al cimitero di Novodevi\u010dij, a Mosca. Lina Prokof'ev Codina seppe della morte dell'ex marito molto tempo dopo, da una compagna del carcere. \nProkof'ev \u00e8 ricordato come uno dei compositori pi\u00f9 innovativi del XX secolo; la sua grande verve rinnovatrice oper\u00f2 nel campo dell'armonia, del ritmo e di inusitate esperienze timbriche. A sua insaputa ha anticipato nelle sue opere provocatorie, grazie al suo uso delle percussioni e dell'esasperazione ritmica, alcuni aspetti della musica rock dei nostri giorni, \u00c8 ricordato anche perch\u00e9 fu uno dei primi artisti a lavorare nella settima arte, il cinema, come compositore di colonne sonore.\nPer queste sue caratteristiche uniche Sergej Prokof'ev viene definito uno dei compositori pi\u00f9 poliedrici del \u2018900.\nComposizioni.\nOpere per orchestra.\nAltre suite orchestrali arrangiate da balletti e dalle produzioni per il cinema: \"Romeo e Giulietta\", \"Cenerentola\", \"Il tenente Kij\u00e9\", \"L'amore delle tre melarance\", etc.\nProkof'ev scacchista.\nDa grande appassionato di scacchi Prokof'ev partecip\u00f2 a diverse simultanee tenute da grandi campioni, tra cui Capablanca e Lasker. In una simultanea di Capablanca su 27 scacchiere a San Pietroburgo il 29 maggio 1914, dopo il Torneo di San Pietroburgo (il \"torneo degli Zar\"), Prokofiev fu uno dei due vincitori (il risultato fu di +23 =2 \u20132).. Di Capablanca, come di un altro grande scacchista, Alechin, il compositore divenne amico.\nNegli anni '30 gioc\u00f2 diversi match amichevoli con il futuro campione del mondo Mikhail Botvinnik. Il database di Chessgames.com contiene otto sue partite. "}
{"id": "280739", "revid": "237256", "url": "https://it.wikipedia.org/wiki?curid=280739", "title": "Sergei Sergeyevich Prokofiev", "text": ""}
{"id": "280740", "revid": "9968442", "url": "https://it.wikipedia.org/wiki?curid=280740", "title": "Sergei Prokofiev", "text": ""}
{"id": "280741", "revid": "200568", "url": "https://it.wikipedia.org/wiki?curid=280741", "title": "Abbazia di Montecassino", "text": "Labbazia di Montecassino \u00e8 un monastero benedettino sito sulla sommit\u00e0 di Montecassino, nel Lazio. \u00c8 il secondo monastero pi\u00f9 antico d'Italia dopo quello di Santa Scolastica. Sorge a 516 metri sul livello del mare.\nDal dicembre 2014 il Ministero per i beni e le attivit\u00e0 culturali ne gestisce il patrimonio storico-artistico tramite il Polo museale del Lazio, nel dicembre 2019 divenuto Direzione regionale Musei.\nStoria.\nFondata nel 529 da san Benedetto da Norcia sul luogo di un'antica torre e di un tempio dedicato ad Apollo, situato a 516 metri sul livello del mare, ha subito nel corso della sua storia un'alterna vicenda di distruzioni, saccheggi, terremoti e successive ricostruzioni.\nAlla comunit\u00e0 monastica si accedeva presso la chiesa di San Martino, stabilita da san Benedetto nel tempio dell'acropoli, nella zona sud-occidentale rispetto all'attuale monastero, in una zona meno impervia. In cima al monte vi era l'oratorio di San Giovanni, stabilito dal santo sul luogo di un'ara di Apollo, secondo quanto ci ha tramandato Gregorio Magno: in questo oratorio Benedetto volle esser sepolto assieme alla sorella Scolastica.\nAttorno al 580, durante l'invasione dei Longobardi, il monastero venne distrutto per la prima volta dai longobardi di Zetone e la comunit\u00e0 dei monaci, con le spoglie del santo fondatore, dovette riparare a Roma, trovando ospitalit\u00e0 presso il Palazzo del Laterano. Ricostruita intorno al 718 per impulso di Petronace di Montecassino, l'abbazia venne distrutta una seconda volta dai Saraceni nell'883, venendo riedificata per volere di papa Agapito II solo nel 949. \nSecondo l\"Historia Langobardorum\" di Paolo Diacono, nel 577 il cenobio del monastero fu distrutto dai Longobardi di Zotone, che costrinsero i monaci a rifugiarsi a Roma. L'autore era uno dei cinque grammatici stranieri della Scuola Palatina di Carlomagno, che si era ritirato a Montecassino dal 782 alla morte. Il testo precisa che le reliquie di san Benedetto e di santa Scolastica erano state sottratte e collocate in due monasteri omonimi della Gallia, nell'abbazia di Fleury-sur-Loire (ribattezzata Saint-Benoit-sur-Loire) e nella Collegiata di San Pietro a Le Mans. Il documento originale della regola invece era rimasto nelle mani dei monaci, che un secolo pi\u00f9 tardi poterono rifondare la comunit\u00e0 cassinense. Nell'874 i resti di santa Scolastica furono trasferiti a Juvigny-sur-Loison per volere della Regina Richilde, moglie dei re dei Franchi Carlo il Calvo. Nel luglio 1107 papa Pasquale II si rec\u00f2 a Fleury e dichiar\u00f2 falsa la traslazione delle reliquie di san Benedetto, a seguito di un evento ritenuto prodigioso. La contesa storica delle reliquie fra Montecassino e le altre due abbazie francesi rimase in essere nei secoli successivi.\nNell'VIII secolo, l'influsso di Montecassino si estese alle prime comunit\u00e0 monastiche della Germania. Il legato pontificio Bonifacio Vinfredo, primo vescovo cattolico ed evangelizzatore della Germania, cerc\u00f2 di importare la regola benedettina cassinese nella terra teutonica: dapprima, nomin\u00f2 il parente Villibaldo (700-788), allora monaco a Montecassino, come abate di Eichst\u00e4tt: in seguito, invi\u00f2 il suo discepolo Sturmio di Fulda a studiare in Italia per diventare il primo abate di Abbazia di Fulda.\nPer tutto il Medioevo, l'abbazia fu un centro vivissimo di cultura attraverso i suoi abati, le sue biblioteche, i suoi archivi, le scuole scrittorie e miniaturistiche, che trascrissero e conservarono molte opere dell'antichit\u00e0.\nTestimonianze storiche del pi\u00f9 alto interesse e di sicura validit\u00e0 sono state raccolte e tramandate a Montecassino: dai primi preziosi documenti in lingua volgare ai famosi codici miniati cassinesi, ai preziosi e rarissimi incunaboli. Il pi\u00f9 illustre dei suoi abati fu forse Desiderio - il futuro papa Vittore III (sepolto nell'abbazia stessa) - che alla fine dell'XI secolo fece ricostruire completamente l'abbazia e orn\u00f2 la chiesa di preziosissimi affreschi e mosaici, il cui riflesso si pu\u00f2 ancora scorgere in quelli che lo stesso abate fece eseguire in Sant'Angelo in Formis.\nDal \"Chronicon cassinese\" di Leone Marsicano sappiamo che l'abate Desiderio impieg\u00f2 sforzi e capitali notevoli per la ricostruzione della chiesa abbaziale, compiuta nei soli cinque anni dal 1066 al 1071, utilizzando materiali lapidei provenienti da Roma e facendo venire da Costantinopoli anche mosaicisti e artefici vari. La maggior parte delle decorazioni \u2014 della chiesa e dei nuovi ambienti del monastero successivamente riedificati \u2014 erano costituite da pitture, in maggior parte perdute e delle quali conosciamo soltanto alcuni soggetti, come le \"Storie dell'Antico e Nuovo Testamento\" nell'atrio, di cui si conservano interamente i \"tituli\" scritti dall'arcivescovo di Salerno Alfano.\nIl ricorso a mosaicisti bizantini era motivato, come si legge nella \"Chronica\", poich\u00e9: \u00abda pi\u00f9 di cinquecento anni i maestri latini avevano tralasciato la pratica di tali arti e per l'impegno di quest'uomo ispirato e aiutato da Dio esse furono rimesse in vigore in questo nostro tempo\u00bb, inoltre, \u00abaffinch\u00e9 la loro conoscenza non cadesse ancora oltre in oblio in Italia, quell'uomo pieno di sapienza decise che molti giovani del monastero fossero con ogni diligenza iniziati in tali arti. Tuttavia non solo in questo campo, ma anche per tutti i lavori artistici che si possono compiere con oro, argento, bronzo, ferro, vetro, avorio, legno, gesso o pietra, fece venire i migliori artisti selezionati dai suoi monaci\u00bb.\nDistrutta dal terribile terremoto del 1349 e nuovamente ricostruita nel 1366, l'abbazia assunse nel XVII secolo l'aspetto tipico di un monumento barocco napoletano, grazie anche alle decorazioni pittoriche di numerosi artisti tra i quali Luca Giordano, Francesco Solimena, Francesco de Mura, Paolo de Matteis e Sebastiano Conca. Fra il 1930 e il 1943 il monastero era raggiungibile grazie alla funivia di Cassino, distrutta durante la seconda guerra mondiale.\nLa battaglia di Cassino.\nIn queste forme era giunto fino a noi l'antico monastero prima che il 15 febbraio del 1944, durante la seconda fase della battaglia di Cassino, un bombardamento massiccio delle forze alleate, che vi sospettavano erroneamente la presenza di reparti tedeschi, lo distrusse nuovamente. Il bombardamento cominci\u00f2 la mattina del 15 febbraio e ben 142 bombardieri pesanti e 114 bombardieri medi rasero al suolo l'abbazia. Nel corso di questo trovarono la morte numerosi civili che avevano cercato rifugio all'interno dell'edificio, mentre all'esterno furono uccisi dalle bombe diversi soldati tedeschi e anche quaranta soldati della divisione indiana. Al bombardamento partecip\u00f2 il soldato Walter M. Miller, futuro scrittore, che proprio da questa sua esperienza trasse l'ispirazione per la sua opera pi\u00f9 importante, \"Un cantico per Leibowitz\".\nPer merito dell'allora arciabate Gregorio Diamare, e del colonnello Julius Schlegel della Divisione corazzata \"Hermann G\u00f6ring\", l'archivio ed i pi\u00f9 preziosi documenti bibliografici furono posti in salvo. Il bombardamento si rivel\u00f2 un tragico errore di tattica militare. Secondo lo storico Herbert Bloch, il bombardamento non fu solo un'operazione inutile dal punto di vista militare ma anche estremamente dannosa dal punto di vista strategico: Bloch sosteneva che le macerie del bombardamento, occupate subito dai tedeschi, avevano offerto un prezioso riparo, che consent\u00ec loro di tenere a lungo quella posizione, dalla quale poterono bersagliare le truppe alleate, infliggendo gravissime perdite a chiunque tentasse di superare la linea Gustav. La ricostruzione, incominciata subito dopo la fine della guerra, ha mirato a una riproduzione esatta delle architetture distrutte.\nIl restauro fu realizzato dal 1948 al 1956, sotto la direzione dell'ingegner Giuseppe Breccia Fratadocchi, che realizz\u00f2 una ricostruzione dell'interno dell'abbazia con spazi ciechi e muti tra le cornici delle volte, osteggiato da alcuni storici dell'arte. Il compito di fondere le campane dell'abbazia fu assegnato nel 1949 alla Pontificia Fonderia di Campane Marinelli di Agnone. Negli anni ottanta furono commissionati una serie di affreschi a Pietro Annigoni dall'abate Fabio Bernardo D'Onorio. Alla realizzazione del ciclo pittorico parteciparono vari allievi del maestro fra cui Romano Stefanelli, Ben Long e Silvestro Pistolesi. Papa Benedetto XVI si \u00e8 recato in visita a Montecassino il 24 maggio 2009, nel 65\u00ba anniversario della distruzione dell'abbazia. Il pontefice - che al momento della sua elezione sul trono di Pietro aveva scelto il proprio nome anche ispirandosi alla figura di san Benedetto da Norcia - ha pregato sulla tomba del santo, ricordandone l'importanza nella formazione culturale europea.\nChiesa abbaziale.\nLa maestosa chiesa abbaziale, completamente distrutta durante la seconda guerra mondiale, fu in seguito completamente ricostruita e consacrata da papa Paolo VI nel 1964.\nDiocesi.\nIl cenobio \u00e8 un'abbazia territoriale immediatamente soggetta alla Santa Sede, che fino al 2014 comprendeva anche alcuni comuni tra le province di Frosinone e Caserta: Cassino, Cervaro, Castelnuovo Parano, San Giorgio a Liri, Pignataro Interamna, Rocca d'Evandro, San Pietro Infine, San Vittore del Lazio, Sant'Andrea del Garigliano, Sant'Ambrogio sul Garigliano, Sant'Apollinare, Vallemaio, Viticuso, Acquafondata, Vallerotonda, Sant'Elia Fiumerapido, Atina, Belmonte Castello, Villa Latina. Il 23 ottobre 2014 papa Francesco, applicando il motu proprio \"Catholica Ecclesia\" del 23 ottobre 1976, ha ridotto il territorio dell'abbazia territoriale alla sola chiesa abbaziale e al monastero, con le immediate pertinenze. Il resto dell'antico territorio \u00e8 passato alla diocesi di Sora-Aquino-Pontecorvo, che contestualmente ha mutato il proprio nome in quello di Sora-Cassino-Aquino-Pontecorvo."}
{"id": "280743", "revid": "34392", "url": "https://it.wikipedia.org/wiki?curid=280743", "title": "Monte Cassino", "text": ""}
{"id": "280746", "revid": "124291440", "url": "https://it.wikipedia.org/wiki?curid=280746", "title": "Jorge Ch\u00e1vez Dartnell", "text": "Biografia.\nNacque a Parigi da genitori peruviani, il facoltoso banchiere Manuel Ch\u00e1vez Moreyra e Mar\u00eda Rosa Dartnell y Guisse, i quali erano emigrati in Francia nel 1884 a causa della Guerra del Pacifico. Studi\u00f2 ingegneria alla \"\u00c9cole Violet\" di Parigi, diplomandosi nel 1909.\nL'impresa e la morte.\nCh\u00e1vez comp\u00ec la sua impresa pi\u00f9 famosa il 23 settembre 1910 a bordo di un monoplano \"Bl\u00e9riot XI\", spinto da un motore rotativo a pistoni di soli 50 CV: decoll\u00f2 da Briga alle 13:29, sorvol\u00f2 il valico del Sempione, unico dei 5 partecipanti alla trasvolata, le gole di Gondo per scendere a Domodossola. L'impresa termin\u00f2 tragicamente 45 minuti dopo il decollo perch\u00e9 in fase di atterraggio, a un'altezza di circa venti metri dal suolo, l'aereo precipit\u00f2 di punta per l'improvviso cedimento della struttura alare. Scrisse Luigi Barzini nel resoconto dell'incidente che \u00abad appena una ventina di metri da terra le ali cedono e si ripiegano sopra la carlinga \"come ali di una libellula\"\u00bb.\nGravemente ferito, anche se apparentemente non in pericolo di morte, quattro giorni pi\u00f9 tardi Ch\u00e1vez mor\u00ec all'Ospedale San Biagio di Domodossola in maniera non del tutto chiara. Le sue ultime parole furono: \"Arriba, siempre arriba\" (in italiano \"In alto. Sempre pi\u00f9 in alto\") secondo la testimonianza del suo amico e connazionale, l'aviatore Juan Bielovucic Cavali\u00e9. Il sorvolo delle Alpi, che allora appariva temerario, provoc\u00f2 stupore ed entusiasmo e la fine del coraggioso pilota suscit\u00f2 un'ondata di commozione. Giovanni Pascoli gli dedic\u00f2 un'ode come ad un nuovo eroe dell'aria. Ch\u00e1vez venne sepolto nel Cimitero di P\u00e8re-Lachaise a Parigi.\nIl pilota.\nCh\u00e1vez ottenne il brevetto di pilota alla scuola di aviazione creata da Henri e Maurice Farman, effettuando il suo primo volo il 5 febbraio 1910. In seguito partecip\u00f2 a diverse competizioni aviatorie in Francia e in altri paesi europei.\nNell'estate del 1910 il Touring Club Italiano, guidato all'epoca da Arturo Mercanti, con la collaborazione del Corriere della Sera e da aristocratici e imprenditori lombardi, propose una sfida internazionale per compiere la trasvolata delle Alpi da parte di una macchina \"pi\u00f9 pesante dell'aria\". Il \"Gran Premio della Traversata delle Alpi\" prevedeva che i partecipanti percorressero la rotta partendo da Briga, sorvolando Sempione, Domodossola, Stresa, Varese arrivando infine a Milano-Taliedo, entro 24 ore dal decollo. Il premio in palio era di 100.000 lire da spartire tra i primi tre classificati. Ch\u00e1vez fu il primo che si iscrisse per compiere l'impresa.\nIl 3 agosto 1910, a Blackpool, in Inghilterra, Ch\u00e1vez super\u00f2 il record mondiale di altitudine raggiungendo la quota di 1643 m s.l.m.\nIl 6 settembre 1910, due settimane prima della sua trasvolata alpina, stabilit\u00ec a Issy, vicino a Parigi, un nuovo primato mondiale in altezza volando fino alla quota di 2652 m s.l.m. Essendo il culmine del Passo del Sempione situato a 2005 m s.l.m., il sorvolo pareva alla portata dei limiti tecnici teorici del suo velivolo che era lo stesso tipo di aereo con cui Louis Bl\u00e9riot aveva compiuto la traversata della Manica il 25 luglio 1909. Partendo da Briga, si trattava di superare una differenza d'altezza di 1325 metri.\nUn primo tentativo di trasvolata, avvenuto il 19 settembre 1910, fall\u00ec a causa delle cattive condizioni atmosferiche trovate in quota. Ch\u00e1vez raccont\u00f2 che, dopo un'ascensione relativamente tranquilla fino a circa 2200 m s.l.m., aveva incontrato forti turbolenze che avevano scosso violentemente il suo aereo: solo a fatica era riuscito a tenere la sua macchina sotto controllo e rientrare, infreddolito e stremato, a Briga. Con quel primo tentativo egli comprese che un fattore importante per l'attraversamento delle Alpi era dato delle condizioni atmosferiche che si sarebbero incontrate tra le montagne.\nIl 23 settembre le condizioni atmosferiche sembravano adatte per l'impresa. Nonostante ci\u00f2, durante il volo egli trov\u00f2 - secondo alcuni testimoni - delle forti correnti vorticose sopra i ghiacciai del Fletschhorn e sopra le rocce del Pizzo d'Albiona. Si suppone che la tragica fine del suo volo sia stata causata dai danni causati al Bl\u00e9riot XI dalle turbolenze incontrate nei due tentativi di sorvolo, uniti al carico alla struttura alare dato dalla rapida discesa verso Domodossola.\nNonostante la sfortunata conclusione, l'impresa di Chavez fu un potente stimolo ad intraprendere la carriera aeronautica per molti altri giovani, tra cui l'italiano Luigi Ridolfi.\nOnorificenze.\nNel settembre 1957 i resti mortali dell'aviatore furono rimpatriati dalla Francia, affinch\u00e9 fossero deposti in un mausoleo costruito appositamente per lui all'aeroporto militare di Las Palmas, nei pressi di Lima.\nIl principale aeroporto di Lima, inaugurato nel 1960, porta il suo nome; a lui era intitolato il Boeing 747 \"I-DEMU\" utilizzato da Alitalia tra il 1971 ed il 1981.\nCentenario della morte.\nA seguito dell'evento del centenario della morte del primo trasvolatore delle alpi, svoltosi nel settembre 2010 a Domodossola (in contemporanea con la citt\u00e0 di Lima in Per\u00f9), il gruppo musicale Pentagrami, ha scritto, arrangiato, inciso e stampato un singolo dedicato all'evento. Il brano \u00e8 stato inciso in due lingue: \"Jorge\" (cos\u00ec chiamata la versione in spagnolo) e \"Geo\" (la versione in italiano)."}
{"id": "280747", "revid": "3689", "url": "https://it.wikipedia.org/wiki?curid=280747", "title": "Jorge Chavez", "text": ""}
{"id": "280748", "revid": "15756", "url": "https://it.wikipedia.org/wiki?curid=280748", "title": "Mario de Bernardi", "text": "Biografia.\nI primi anni.\nMario de Bernardi nasce il 1\u00ba luglio 1893 a Venosa, cittadina situata al margine nord-orientale della Basilicata, in provincia di Potenza, figlio di Cesare e Marietta Maselli.\nNel 1911, all'et\u00e0 di 18 anni, si arruola volontario nel Regio Esercito per partecipare alla Guerra italo-turca e dopo aver assistito ai primi voli con finalit\u00e0 belliche decide, una volta tornato in patria, di conseguire il brevetto di pilota che ottiene nel 1914 al campo di volo di Aviano.\nPrima guerra mondiale.\nAllievo dell'Accademia militare di Modena nel 1915, divenne sottotenente nell'Arma del genio il gennaio dell'anno successivo e il 20 marzo 1916 ottenne il brevetto di pilota militare. Nel corso della prima guerra mondiale fece anche parte del 2\u00ba Reggimento Piemonte Reale Cavalleria, lo stesso di Francesco Baracca e del famoso Cavallino Rampante, dal 1\u00ba maggio 1916 fa parte della 75\u00aa Squadriglia Caccia abbatt\u00e9 un aereo nemico nel cielo di Verona, meritandosi la medaglia di bronzo al valor militare.\nDivenne collaudatore di aerei per la Pomilio e fu il primo a compiere un volo di collegamento postale tra Torino e Roma il 22 maggio 1917, decollando dal campo Aeritalia.\nDall'inizio del 1918, fino al termine del conflitto, fece parte della 91\u00aa Squadriglia Aeroplani da Caccia comandata da Baracca insieme con piloti come Fulco Ruffo di Calabria, Ferruccio Ranza, Gastone Novelli, Adriano Bacula, Cesare Magistrini, Franco Osnago, Guido Keller, Bartolomeo Costantini, Giuliano Parvis, Guido Nardini, Gaetano Aliperta, abbattendo complessivamente quattro velivoli della k.u.k. Luftfahrtruppen ed ottenendo la medaglia d'argento al valor militare.\nNel 1919 il Capitano de Bernardi prende il comando del I Gruppo a Zaule di Muggia fino allo scioglimento dello stesso nel mese di maggio.\nNel 1923, con il grado di maggiore, fu nominato comandante del Gruppo Sperimentale con base al campo di Montecelio e dislocato anche sui campi di Furbara e Vigna di Valle.\nLa Coppa Schneider.\nNel 1926 partecipa alla nona edizione della Coppa Schneider che quell'anno si svolse a Hampton Roads, in Virginia (Stati Uniti). Il 13 novembre ai comandi di un idrocorsa Macchi M.39, vince la competizione percorrendo i 350 km del circuito alla media di 396,7 km/h e stabilendo il nuovo record mondiale di velocit\u00e0 per idrovolanti.\nPochi giorni pi\u00f9 tardi, sul medesimo aereo, riusc\u00ec a migliorare ulteriormente il suo stesso primato.\nNel 1927, difende la coppa nella decima edizione svolta quell'anno a Venezia. Pur dovendo abbandonare la competizione per un problema al motore del suo idrocorsa Macchi M.52, batte nuovamente il record di velocit\u00e0 raggiungendo i 479,290\u00a0km/h.\nNel 1928, con un'idrocorsa Macchi M.52R, fu il primo uomo ad oltrepassare, in volo, la velocit\u00e0 di 500 km/h, raggiungendo i 512,776\u00a0km/h.\nGli anni successivi.\nA cavallo degli anni trenta de Bernardi si trasferisce alle officine Caproni di Taliedo, vicino all'attuale aeroporto di Linate, ricoprendo nell'azienda lombarda il ruolo di pilota collaudatore e consulente tecnico. Nonostante la nuova attivit\u00e0 non abbandona la passione per il volo e nel 1931 si reca a Cleveland (Stati Uniti) per partecipare, vincendolo, al campionato mondiale di acrobazia aerea.\nNel 1932, partecip\u00f2 al film O la borsa o la vita, eseguendo alcune acrobazie aeree sul cielo di Roma, durante le riprese della pellicola prodotta dalla Cines.\nNel 1933, ai comandi di un Caproni Ca.111, comp\u00ec il raid Roma-Mosca percorrendo i 2\u00a0600\u00a0km che dividono le due capitali con cinque passeggeri a bordo.\nDal 1939 si trasferisce definitivamente a Roma.\nDal 1940 partecip\u00f2 allo sviluppo del primo Aereo Radio Pilotato. Nel 1941 collaud\u00f2 il Campini-Caproni C.C.2, un motoreattore (da non confondere con gli aerei a reazione) italiano, secondo velivolo al mondo ad adottare una simile motorizzazione dopo il Coand\u0103 1, con un volo da Milano a Roma.\nIl 30 novembre del 1941 con l'aereo a reazione \"Campini-Caproni n\u00b0 1\", copr\u00ec la tratta Milano-Guidonia in circa due ore trasportando con s\u00e9 alcuni aerogrammi annullati con appositi timbri tondi. Fu il primo trasporto di posta aerea con velivolo a reazione e l'impresa ebbe uno scalpore tale che 33 stati si complimentarono con il governo italiano. Gli aerogrammi sono tuttora oggetto di studio per i collezionisti interessati all'aerofilia.\nNel 1952, presso l'aeroporto di Napoli Capodichino, effettu\u00f2 il primo volo di collaudo del P.48 Astore, biposto da turismo progettato dai fratelli Luigi e Giovanni Pascale, fondatori della Partenavia. De Bernardi non volle alcun compenso.\nMario de Bernardi viene colpito da un attacco di cuore l'8 aprile 1959, mentre si esibisce in un volo acrobatico nei pressi di Roma, dove si era recato per assistere alla presentazione di un nuovo velivolo leggero di fabbricazione tedesca. Mentre era ancora in volo si accorse dei sintomi riuscendo ad atterrare per morire qualche minuto pi\u00f9 tardi all'et\u00e0 di sessantacinque anni. La sua salma riposa presso il Sacrario dell'Aeronautica Militare presso il cimitero del Verano, Roma.\nDediche e riconoscimenti.\nNel 1959 l'aeroporto di Pratica di Mare, sede del Reparto Sperimentale di Volo dell'Aeronautica Militare, venne ufficialmente intitolato al \"Colonnello Pilota Mario de Bernardi\" come attestato di riconoscimento per le attivit\u00e0 svolte ed il prestigio conferito all'aeronautica italiana dai risultati da lui conseguiti. Il portale web dell'Aeronautica Militare ha proposto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, ponendo De Bernardi tra di esse.\nA Roma, nel marzo 2006, viene apposta, alla presenza della figlia Fiorenza, una targa commemorativa al civico 86 di via Panama presso l'abitazione dove De Bernardi visse dal suo trasferimento nella capitale."}
{"id": "280750", "revid": "729019", "url": "https://it.wikipedia.org/wiki?curid=280750", "title": "Arturo Ferrarin", "text": "Biografia.\nFiglio di Antonio Ferrarin e Maria Ciscato, nacque in una famiglia di industriali tessili, sesto di sette fratelli. Inizi\u00f2 gli studi presso il Liceo classico Foscarini di Venezia e poi li complet\u00f2 presso l'Istituto tecnico Fusinieri di Vicenza.\nPrese parte alla prima guerra mondiale, prima come mitragliere nel corpo degli aviatori e poi, dall'agosto 1916, come pilota. Fu Sottotenente di complemento e pilota di caccia dal gennaio 1918 nella Sezione staccata per la difesa di Bergamo della 122\u00aa Squadriglia, poi nella 108\u00aa Squadriglia Nieuport di Trenno e poi nella 82\u00aa Squadriglia.\nFerrarin fu aggregato alla 91\u00aa Squadriglia dal 22 gennaio 1919 al 18 marzo 1919, quando fu inviato al Comando Centro Formazioni Squadriglie di Torino e poi, dal 1\u00ba aprile 1919, al Comando Deposito Aviatori di Torino.\nNel 1920 acquist\u00f2 fama mondiale con il raid Roma-Tokyo, compiuto con il tenente Guido Masiero a bordo di velivoli S.V.A.9 del Regio Esercito in legno e tela, privi di cabina chiusa: a tappe, in 109 ore di volo. Volarono con loro i motoristi Cappannini e Maretto. Partiti il 14 febbraio dall'aeroporto di Centocelle, durante la spedizione Ferrarin fece tappa in India e in Cina. Fece scalo a Canton (21 aprile) con la citt\u00e0 allagata per la pioggia, a Fuzhou (28 aprile), dove fu ospite della famiglia Theodoli, e il 2 maggio arriv\u00f2 a Shanghai, atterrando all'ippodromo. Rest\u00f2 nella citt\u00e0 per una settimana densa di festeggiamenti e ripart\u00ec quindi per Pechino, dove ricevette l'onorificenza dell'Ordine della Tigre.\nIl 1928 fu il suo anno trionfale: con il capitano Carlo Del Prete, a bordo di un velivolo terrestre monomotore Savoia-Marchetti S.64, conquist\u00f2 il primato mondiale di durata di volo in circuito chiuso ( in ) ed il primato di distanza senza scalo da Montecelio (Roma) a Touros (Brasile), percorrendo in . Per questa impresa fu decorato di medaglia d'oro al valore aeronautico e ricevette numerose onorificenze straniere.\nDescrisse i suoi raid nel libro Voli per il mondo del 1929.\nNel giugno del 1931 spos\u00f2 nella chiesa di San Babila di Milano Adelaide Castiglioni, figlia dell'imprenditore Ermenegildo Castiglioni, proprietario di Palazzo Castiglioni in corso Venezia a Milano, dove abit\u00f2 fino alla morte. L'appartamento di Ferrarin era celebre per i raffinati mobili disegnati da Franco Albini, ancora oggi di propriet\u00e0 degli eredi.\nIl matrimonio fu ripreso dal Giornale Luce in un filmato in cui si vede anche il viaggio di nozze in aereo dall'aeroporto di Taliedo.\nIl 14 luglio 1935, durante un ammaraggio all'Idroscalo di Genova, alla guida di un Savoia-Marchetti S.80 di propriet\u00e0 di Giovanni Agnelli, urt\u00f2 un ostacolo, ribaltandosi. Ferrarin rimase indenne, ma il passeggero, Edoardo Agnelli, mor\u00ec sul colpo.\nFerrarin mor\u00ec nel 1941, all'aeroporto di Guidonia, collaudando un velivolo sperimentale SAI Ambrosini 107. \u00c8 sepolto insieme alla moglie nel cimitero di Induno Olona, dove Ermenegildo Castiglioni possedeva una villa.\nPer il centenario del raid Roma-Tokyo, il 16 e 17 ottobre 2021 \u00e8 stato organizzato presso l\u2019Aeroporto \u201cArturo Ferrarin\u201d di Thiene un Airshow che ha visto la partecipazione di velivoli acrobatici, velivoli storici e velivoli militari di vari tipi, culminando con l\u2019esibizione delle Frecce Tricolori.\nIntitolazioni e riconoscimenti.\nAlitalia ha dato il nome \"Arturo Ferrarin\" ad uno dei suoi Boeing 767, che ha percorso, tra le altre, la rotta Milano-Chicago. Il portale web dell'Aeronautica Militare ha una pagina dedicata ai \"Grandi aviatori\", dove vengono citate le maggiori personalit\u00e0 storiche dell'aviazione italiana: tra queste c'\u00e8 anche Ferrarin.\nAlcune scuole italiane sono state intitolate a Ferrarin: scuole medie inferiori a Thiene, Milano e Venegono Superiore, scuole elementari a Guidonia, Induno Olona e Bellaria-Igea Marina e un istituto tecnico aeronautico a Catania.\nPortano il nome di Arturo Ferrarin l'aeroporto di Venegono Inferiore - in cui hanno base l'Aermacchi (costruttrice dell'aeromobile MB-339PAN utilizzato dalle Frecce Tricolori) e la scuola di volo dell'Aeroclub Varese -, l'aeroporto e l'Aeroclub di Thiene.\nNel 1929 il celebre scultore Adolfo Wildt scolp\u00ec un busto del pilota che lo ritrae nelle vesti di aviatore.\nNel film d'animazione giapponese \"Porco Rosso\", del 1992, opera di Hayao Miyazaki, compare \"Ferrarin\", un personaggio a lui dedicato. Nel film vengono citati altri due celebri aviatori italiani, Francesco Baracca e Adriano Visconti."}
{"id": "280751", "revid": "112454811", "url": "https://it.wikipedia.org/wiki?curid=280751", "title": "Geoffrey de Havilland", "text": "Era il figlio del Reverendo Charles de Havilland e della prima moglie, Alice Jeannette Saunders.\nStudi\u00f2 a Oxford e frequent\u00f2 la Scuola di ingegneria di Londra.\nNel 1909 progett\u00f2 e costru\u00ec un aeroplano con il quale impar\u00f2 da solo a volare.\nNel 1910 cominci\u00f2 a lavorare come progettista presso la Aircraft Manufacturing Company di Londra, dedicandosi soprattutto al campo dell'aviazione commerciale, ma lo scoppio della prima guerra mondiale lo port\u00f2 ad occuparsi della progettazione e fabbricazione di velivoli militari.\nNel 1920 la stessa fabbrica assunse il nome di De Havilland Aircraft Company che mantenne fino al 1963, quando fu assorbita dalla Hawker Siddeley.\nFra il 1909 ed il 1954, de Havilland ed i suoi collaboratori realizzarono 112 prototipi di aerei militari e civili, fra i quali il famoso multiruolo DH.98 Mosquito della seconda guerra mondiale ed il quadrireattore DH.106 Comet, il primo aereo commerciale a reazione che, dopo una serie di gravi incidenti iniziali, venne messo a punto nel 1955.\nGeoffrey de Havilland era cugino di primo grado delle famose attrici britanniche Olivia de Havilland e Joan Fontaine, le due sorelle infatti erano figlie di Walter de Havilland, zio di Geoffrey (fratello del padre Charles)."}
{"id": "280752", "revid": "332094", "url": "https://it.wikipedia.org/wiki?curid=280752", "title": "Glenn Curtiss", "text": "Conosciuto come \"Fastest Man on Earth\" (L'uomo pi\u00f9 veloce sulla Terra) per il suo record di velocit\u00e0 ottenuto nel 1907 su motocicletta, fu un famoso aviatore e inventore, concorrente diretto dei fratelli Wright. La sua fu la tessera Numero 1 di pilota rilasciata dall'Aero Club of America, fondato nel 1905 da Charles Jasper Glidden.\nInsieme a Alexander Graham Bell, Glenn Curtiss fu uno dei membri fondatori dell'Aerial Experiment Association.\nNel 2003, il suo nome fu inserito nella National Inventors Hall of Fame.\nBiografia.\nGlenn Curtiss nacque nel villaggio di Hammondsport, nello stato di New York, da Frank Richmond Curtiss e Lua Andrews. Anche se i suoi studi scolastici si fermarono al Grade 8 (quella che in Italia viene definita come la scuola dell'obbligo), Curtiss era un appassionato di meccanica e la sua bravura risult\u00f2 evidente nel suo primo lavoro che fece per la Eastman Dry Plate and Film Company, una societ\u00e0 che in seguito sarebbe diventata la Eastman Kodak Company. Per la compagnia di Rochester, Curtiss invent\u00f2 una macchina che venne adottata dall'impresa che in seguito la utilizz\u00f2 per studi fotografici.\nIl 7 marzo 1898, Curtiss si spos\u00f2 con Lena Pearl Neff a Logansport, nell'Indiana. Dal loro matrimonio, sarebbero nati due bambini. Il primo, Carlton N. Curtiss, mor\u00ec piccolissimo, nel 1902. Il secondo, Glenn Hammond Curtiss, nacque nel 1912 e mor\u00ec nel 1969.\nPilota, inventore e imprenditore.\nDotato di forte talento per la meccanica ed appassionato di velocit\u00e0, dopo aver fatto il corridore ciclista ed il venditore di biciclette, nel 1902 fond\u00f2 una societ\u00e0 per la fabbricazione e la vendita di motociclette ed accessori; nel frattempo, diventato corridore motociclista, fra il 1904 ed il 1907 stabil\u00ec vari primati mondiali.\nNel 1904 la sua fabbrica cominci\u00f2 a produrre anche motori per dirigibili.\nNel 1907 entr\u00f2 a far parte dell'Aerial Experiment Association: l'AEA era un gruppo pionieristico canadese di ricerca che costru\u00ec un aeroplano munito di alettoni per mantenere l'equilibrio laterale in volo, ideati da Alexander Graham Bell. \nPer lo stesso gruppo, progett\u00f2 e fece costruire un aereo con il quale vinse molte gare negli Stati Uniti.\nNel 1909 giunse in Europa: a Reims vinse la coppa internazionale James Gordon Bennet per la velocit\u00e0 aerea e si esib\u00ec anche a Brescia.\nNello stesso anno fond\u00f2 una scuola di pilotaggio che nel decennio successivo ebbe numerose succursali negli Stati Uniti.\nNel 1910 comp\u00ec il raid Albany-New York (circa 233 km) in 2h51m di volo. Effettu\u00f2, inoltre, il primo esperimento mondiale di decollo di un aereo dalla tolda di una nave.\nNel 1912 costru\u00ec il primo modello di idrovolante a scafo centrale.\nNel corso della prima guerra mondiale, le fabbriche Curtiss lavorarono a pieno ritmo producendo numerosi aerei di vario tipo, fra i quali idrovolanti per la US Navy (la marina degli Stati Uniti). Uno di questi, il NC-4, nel 1919 fu il primo a compiere la trasvolata dell'Oceano Atlantico.\nNel dopoguerra l'industria aeronautica langu\u00ec e Curtiss si dedic\u00f2 ad altre attivit\u00e0, pur non abbandonando la fabbrica da lui fondata. Essa torn\u00f2 a lavorare intensamente durante la seconda guerra mondiale, costruendo molti tipi di aerei fra i quali il famoso Curtiss P-40 del quale vennero prodotti oltre 14.000 esemplari.\nMorte.\nDovendosi recare a Rochester a motivo di una causa legale intentagli da un ex socio, August Herring, in tribunale Curtiss ebbe un attacco di appendicite. Mor\u00ec per complicazioni dovute all'operazione nel luglio del 1930, a Buffalo, all'et\u00e0 di cinquantadue anni. Venne sepolto al \"Pleasant Valley Cemetery\" di Hammondsport, il villaggio vicino al confine canadese dov'era nato.\nPremi e riconoscimenti.\nNel 1964, il nome di Curtiss \u00e8 stato inserito nella National Aviation Hall of Fame; nel 1990, nella Motorsports Hall of Fame of America; nel 1998, nella Motorcycle Hall of Fame e, nel 2003, nella National Inventors Hall of Fame. Lo Smithsonian's National Air and Space Museum ha una collezione di documenti originali di Curtiss oltre a una collezione di aerei, motociclette e motori.\nA Hammondsport, il suo luogo di nascita e sede di molti dei suoi esperimenti, si trova il Glenn H. Curtiss Museum, dedicato alla sua vita e al suo lavoro.\nGlenn Curtiss sullo schermo.\nNel 1910, la Essanay produsse un documentario con Gilbert M. 'Broncho Billy' Anderson girato a Los Angeles a Dominguez Field in cui appaiono alcuni dei pi\u00f9 grandi nomi dell'aviazione pionieristica statunitense. Tra questi, Glenn Curtiss, Lincoln Beachey e Louis Paulham. La pellicola viene conservata negli archivi dell'International Museum of Photography and Film at George Eastman House: \u00e8 proprio con la Eastman Kodak Company che Curtiss aveva lavorato all'inizio della sua carriera di inventore.\nCurtiss appare anche in \"Great Planes\", una serie di documentari tv storici prodotti dalla M2 Pictures."}
{"id": "280754", "revid": "599013", "url": "https://it.wikipedia.org/wiki?curid=280754", "title": "Mario Pezzi (aviatore)", "text": "Biografia.\nMario Pezzi nacque a Fossano, Cuneo, da una famiglia di consolidate tradizioni militari: il padre Luigi, generale d'artiglieria, i fratelli Pio sottotenente di fanteria deceduto sulle montagne del Carso il 23 ottobre 1915 a 19 anni e Enrico, Generale di brigata aerea pluridecorato.\nArruolatosi come ufficiale nel Regio Esercito viene assegnato nell'ottobre 1917 nel 60\u00ba Reggimento fanteria \"Calabria\" diventando nel febbraio 1918 Sottotenente.\nNel maggio 1918 va alla Scuola allievi osservatori d\u2019aeroplano e nel settembre entra nella 134\u00aa Squadriglia. Posto in congedo nel 1920, passa in servizio permanente effettivo nel 1921 e nel luglio 1923 va al 1\u00ba Stormo caccia, transit\u00f2 nell'ottobre 1923 nella neonata Regia Aeronautica dove prosegu\u00ec la carriera di ufficiale pilota dal gennaio 1926 e nel 1934 venne nominato comandante del reparto per il volo d'alta quota, parte della Direzione Superiore Studi ed Esperienze con sede presso l'Aeroporto di Guidonia. Diventato ufficiale superiore e pluridecorato, nel dopoguerra fu segretario generale dell'Aeronautica e successivamente capo di Gabinetto del Ministero della difesa.\nIl primato di quota.\nIl 22 ottobre 1938 conquist\u00f2 il suo primato partendo dall'aeroporto di Guidonia a bordo di un biplano Caproni Ca.161bis con motore Piaggio P.XI RC.100/2v e cabina stagna, indossando uno speciale scafandro e raggiungendo la quota di 17\u00a0083 metri. Il suo primato \u00e8 ancora imbattuto per i biplani con motore a pistoni e con propulsione ad elica..\nIn quegli anni statunitensi, tedeschi, inglesi e francesi si contendevano questo record, e nella gara era entrata anche l'Italia con i 14\u00a0433 metri raggiunti nel 1934 da Donati su Caproni Ca.113 con motore Pegaso.\nIl 28 settembre 1936, lo Squadron leader inglese Francis Ronald Downs Swain toccava i 15\u00a0230 metri con un Bristol Type 138; ma nello stesso anno Pezzi lo batteva con 15\u00a0635 metri raggiunti a bordo di un Caproni Ca.161. Nel 1937, l'inglese M.J. Adam lo superava a sua volta con 16\u00a0440 metri a bordo sempre di un Bristol Type 138. L'anno seguenti Pezzi consegu\u00ec il suo primato con il valore definitivo.\nIn entrambi i primati aerei conquistati da Pezzi sono contenute in embrione tecnologie poi utilizzate in ambito spaziale: l'8 maggio 1937, Pezzi sal\u00ec a quota 15\u00a0655 metri indossando una speciale tuta pressurizzata e riscaldata elettricamente, con un casco a tenuta stagna, realizzata al centro sperimentale di Guidonia che era simile alle moderne tute astronautiche e fu la prima nel suo genere utilizzata operativamente. Nell'ultimo e definitivo tentativo di record, durante il quale il quale Pezzi tocc\u00f2 i 17\u00a0083 metri il 22 ottobre del 1938, in sostituzione della tuta pressurizzata, il Ca.161 bis, progettato dall'ingegnere Verduzio, era dotato di una tra le prime cabine stagne che rappresentavano una importante innovazione per l'epoca.\nNel corso del volo record il pilota descrisse una scia di condensazione che inizialmente credeva causata da un guasto al motore. Questa interessante osservazione \u00e8 attualmente utilizzata come ulteriore prova dell'inesistenza delle cos\u00ec dette scie chimiche, che la teoria del complotto afferma essere iniziate solo recentemente, a partire dal 1995.\nIl portale web dell'Aeronautica Militare ha proposto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, ponendo Pezzi tra di esse."}
{"id": "280755", "revid": "767487", "url": "https://it.wikipedia.org/wiki?curid=280755", "title": "Sergio Reggioli", "text": "Ha ottenuto il diploma in violino al conservatorio di Pesaro. Incontr\u00f2 per caso in un locale Bip Gismondi e tra i due inizi\u00f2 una stretta collaborazione culminata nell'album Un uomo del 1997. Girando per l'Italia a presentare questo album Sergio conobbe Marco Petrucci, collaboratore storico dei Nomadi, il quale lo inform\u00f2 che lo storico gruppo stava cercando due nuovi elementi per sostituire Francesco Gualerzi ed Elisa Minari, che avevano deciso di lasciare la band emiliana.\nNonostante l'ottimo provino sostenuto da Sergio inizialmente come polistrumentista i Nomadi scelsero un amico dell'allora cantante Danilo Sacco, Andrea Pozzoli, il quale per\u00f2 salut\u00f2 il gruppo dopo soli 10 mesi. Beppe Carletti dunque ricontatt\u00f2 Sergio e gli chiese di unirsi a loro, il violinista marchigiano riprogramm\u00f2 la sua vita (sarebbe infatti dovuto partire per l'estero) ed accett\u00f2 la proposta. Sergio Reggioli esord\u00ec dopo soli 10 giorni di prove al Palasport di Vicenza il 16 ottobre 1998.\nCon il suo ingresso, il gruppo ritrov\u00f2 uno strumento come il violino in precedenza suonato da Chris Dennis. Ma il talento polistrumentista di Sergio Reggioli non si ferma al violino: suona anche le percussioni, suonate stabilmente assieme alla chitarra, fino ad arrivare alla tromba e al pianoforte, che per\u00f2 non suona con i Nomadi.\nParticolarmente bella e nostalgica la versione moderna della canzone \"Suoni\", dove il violino, suonato magnificamente, prende il posto della voce del compianto Augusto Daolio.\nNel 2010 collabora con i Pquadro, suonando le parti dei violini nel brano Anime di vetro composto dagli stessi componenti del gruppo e da Emilio Munda che ne realizza anche l'arrangiamento.\n\u00c8 sposato e dal 24 agosto 2005 pap\u00e0 di Marialuce.\nDiscografia.\nCon i Nomadi.\nCon Olden"}
{"id": "280760", "revid": "287204", "url": "https://it.wikipedia.org/wiki?curid=280760", "title": "Ole Romer", "text": ""}
{"id": "280761", "revid": "1543377", "url": "https://it.wikipedia.org/wiki?curid=280761", "title": "Everybody Else Is Doing It, So Why Can't We?", "text": "Everybody Else Is Doing It, So Why Can't We? (in italiano \"Tutti gli altri lo fanno, perch\u00e9 noi non possiamo?\") \u00e8 il primo album della band alternative rock irlandese dei The Cranberries.\nIl disco.\nPubblicato nell'aprile del 1993, proietta la band ai vertici delle classifiche di vendita grazie all'immediato successo del singolo \"Dreams\" (molto utilizzato in seguito in televisione per film, telefilm e pubblicit\u00e0) e nonostante una partenza difficile con il singolo precedente, \"Uncertain\".\nL'album \u00e8 stato ripubblicato nel 2002 con il titolo \"Everybody Else Is Doing It, So Why Can't We? (complete sessions 1991-1993)\" che include le tracce:\nIn seguito alla morte di Dolores O'Riordan, venne pubblicata la riedizione dell'album nell'ottobre 2018, contenente anche l'inedito \u00ccosa, suonato agli esordi ma mai stato inserito in alcun album."}
{"id": "280763", "revid": "110157", "url": "https://it.wikipedia.org/wiki?curid=280763", "title": "Quaero", "text": "Quaero (in latino \"domando, cerco\") era un progetto franco-tedesco per la costruzione di un motore di ricerca per Internet. Nato da un'idea presentata dall'ex Presidente della Repubblica Francese Jacques Chirac durante il consiglio dei ministri franco-tedesco nell'aprile 2005.\nIl progetto doveva porsi, nell'intendimento dei suoi ideatori, in diretta concorrenza con i due giganti americani Google e Yahoo!.\nSimilmente ai concorrenti, Quaero non doveva essere un semplice indicizzatore di pagine web, ma un potente strumento per la ricerca di contenuti multimediali. \nIl progetto di un motore di ricerca europeo \u00e8 stato poi ripreso nel 2013 dal francese Qwant, finanziato in parte dalla stessa Banca europea degli investimenti.\nSoggetti coinvolti.\nIl progetto coinvolgeva numerosi soggetti francesi e tedeschi attivi nel panorama dell'Information Communication Technology e nella ricerca in particolare:\nAziende.\nI tedeschi, alla fine del 2006, hanno abbandonato i francesi ipotizzando di proseguire successivamente su un'altra strada (il progetto in esame si chiama Theseus)."}
{"id": "280764", "revid": "33559", "url": "https://it.wikipedia.org/wiki?curid=280764", "title": "IV Crociata", "text": ""}
{"id": "280765", "revid": "169529", "url": "https://it.wikipedia.org/wiki?curid=280765", "title": "Crescenzi", "text": "I Crescenzi sono una famiglia baronale, attestata a Roma a partire dall'inizio del X secolo e che di fatto govern\u00f2 la citt\u00e0 e l'elezione dei pontefici fino agli inizi dell'XI secolo.\nStoria.\nOrigini.\nL'origine della famiglia era stata in passato ricercata tra le \"gens\" romane: Giovanni Pietro Crescenzi, un erudito seicentesco la riteneva discendente dalla \"gens Aelia\" avendo trovato iscrizioni menzionanti un Tito Elio \"Crescens\" e un Publio Elio \"Crescens\". Della medesima opinione \u00e8 Ferdinand Gregorovius.\nSecondo lo studioso ottocentesco Gaetano Moroni, sulla base di un'iscrizione in greco rinvenuta nella localit\u00e0 di \"Monte Crescenzio\", che menziona un Lucio Postumio Crescenzio, l'origine della famiglia andrebbe ricercata a Marino.\nGoverno di Roma (seconda met\u00e0 X - inizi XI secolo).\nCapostipite storicamente accertato della famiglia \u00e8 considerato un \"Crescencius\" (Crescenzio), che come \"judex\" assisteva l'imperatore Ludovico III (901-905) mentre amministrava la giustizia in San Pietro. Crescenzio \u00e8 nominato in un placito.\nUn suo discendente, Giovanni, spos\u00f2 Teodora, figlia di Teofilatto, antenato dei conti di Tuscolo, il quale fu \"magister militum\" e \"vestararius\" del papa e govern\u00f2 di fatto Roma con i titoli di \"senator Romanorum\" e di \"gloriosissum dux\" nel primo quarto del X secolo. Attorno al 910 Teofilatto concesse la figlia Marozia in moglie ad Alberico, duca di Spoleto, sigillando l'alleanza tra l'aristocrazia romana e la casa spoletina. Dall'unione nacque Alberico di Roma, che prese il potere nell'Urbe nel 932 e govern\u00f2 fino alla morte. Suo figlio Ottaviano, divenne papa con il nome di Giovanni XII (955-963).\nNel 963 Giovanni XII fu deposto dall'imperatore Ottone I (962-973). Dopo gli effimeri pontificati di Leone VIII, voluto dall'imperatore, e di Benedetto V, voluto dai romani, venne eletto papa un altro Giovanni, vescovo di Narni, probabilmente figlio di Giovanni e di Teodora, che prese il nome di Giovanni XIII (965-972). La sua elezione era stata appoggiata dall'imperatore e durante il suo pontificato fu affiancato dal probabile fratello Crescenzio \"de Theodora\", consolidando la presa di potere della famiglia sul governo della citt\u00e0.\nUn altro membro della famiglia che partecip\u00f2 agli avvenimenti di quegli anni fu Crescenzio \"de caballo marmoreo\", che doveva avere la residenza sul Quirinale (il soprannome gli deriva dalle grandi statue dei Dioscuri collocate oggi in piazza del Quirinale) e doveva anch'egli forse discendere dal capostipite, il \"judex Crescencius\". Partecip\u00f2 alla deposizione di Giovanni XII; lui e suo figlio Giovanni appoggiarono anch'essi papa Giovanni XIII. Sua figlia Teodoranda spos\u00f2 Benedetto, figlio della sorella del papa Stefania e nominato conte della Sabina e signore di Palestrina, che diede origine al ramo dei Crescenzi Stefaniati.\nDopo la morte di Giovanni XIII nel 972, Crescenzio \"de Theodora\" tent\u00f2 di far eleggere papa il diacono Francone, ma l'imperatore impose invece un monaco tedesco, papa Benedetto VI (972-974). Alla morte dell'imperatore nel 973, una rivolta guidata da Crescenzio depose il papa, che venne imprigionato e in seguito ucciso (giugno 974). Crescenzio riusc\u00ec a far eleggere al suo posto Francone (antipapa Bonifacio VII), ma il nuovo papa si era alienato l'appoggio dei romani a causa dell'uccisione del suo predecessore e dopo poco pi\u00f9 di un mese, all'arrivo del conte Siccone, inviato dal nuovo imperatore Ottone II (973-983), Bonifacio VII dovette rifugiarsi a Costantinopoli, presso il patriarca Antonio III Studita (974-979).\nL'imperatore, non volendosi tuttavia inimicare l'aristocrazia romana, cerc\u00f2 una soluzione di compromesso e al posto di Bonifacio VII fu eletto papa Benedetto VII (974-983), cugino di papa Giovanni XII e anch'egli pronipote di Teofilatto, gradito a entrambe le parti. Crescenzio, malgrado la rivolta che aveva capeggiato, continu\u00f2 ad occuparsi dei suoi possedimenti e pi\u00f9 tardi si ritir\u00f2 in monastero. Mor\u00ec nel 984 e fu sepolto nel monastero di Sant'Alessio sull'Aventino, nel cui chiostro si conserva la sua epigrafe funebre.\nNel 983, alla morte di papa Benedetto VII, gli successe il vescovo di Pavia e cancelliere imperiale Pietro Canepanova, con il nome di Giovanni XIV. Alla morte dell'imperatore Ottone II nel dicembre dello stesso anno il nuovo papa rimase, tuttavia, senza protezione e Giovanni di Crescenzio, figlio di Crescenzio \"de Theodora\" e di sua moglie Sergia, che aveva sostituito il padre al comando della fazione aristocratica, depose il papa, che mor\u00ec in prigione pochi mesi dopo. Bonifacio VII pot\u00e9 ritornare a Roma con l'appoggio dell'imperatore di Bisanzio, Basilio II (958-1025), ma mor\u00ec poco dopo nel 985.\nGiovanni di Crescenzio, che con il titolo di \"patricius Romanorum\" e governava di fatto la citt\u00e0, appoggi\u00f2 l'elezione di papa Giovanni XV, visto con favore anche dall'imperatrice reggente Teofano. Durante il pontificato di Giovanni XV, il fratello di Giovanni, Crescenzio Nomentano fu nominato senatore dei Romani e conte di Terracina.\nAlla morte di Giovanni, intorno al 991 il fratello Crescenzio gli succedette nel governo della citt\u00e0. Entr\u00f2 in conflitto con il papa, che dovette rifugiarsi a Sutri, ma per evitare l'intervento di Ottone III (996-1002), si riconcili\u00f2 con lui.\nAlla morte del papa nel 996, Ottone III impose l'elezione del cugino Bruno di Carinzia, suo cappellano, che prese il nome di Gregorio V (996-999). Nel maggio 996 a Roma si svolse l'incoronazione dell'imperatore e pochi giorni dopo fu tenuto un sinodo che condann\u00f2 Crescenzio all'esilio, a causa della sua condotta nei confronti di Giovanni XV, pena tuttavia condonata.\nAl ritorno di Ottone III in Germania, nel settembre 996, Crescenzio capeggi\u00f2 una rivolta contro Gregorio V, che dovette rifugiarsi a Pavia, da dove, agli inizi del 997, scomunic\u00f2 i rivoltosi. Crescenzio cerc\u00f2 l'appoggio dell'imperatore Basilio II ed elesse un antipapa di origine greca, il vescovo di Piacenza Giovanni Filagato, che prese il nome di Giovanni XVI. Ottone III scese nuovamente in Italia, si incontr\u00f2 a Pavia con Gregorio V e giunse a Roma nel febbraio 998. L'antipapa Giovanni XVI era fuggito, ma venne raggiunto a Torre Astura, mutilato e chiuso in carcere, mentre Crescenzio si era asserragliato in castel Sant'Angelo, nel quale resistette ad un assedio di due mesi, per essere alla fine decapitato e appeso per i piedi. Fu in seguito sepolto nella basilica di San Pancrazio dove si leggeva il suo epitaffio.\nLa repressione della rivolta coinvolse anche i Crescenzi Stefaniati che reggevano la Sabina ed erano in perenne contrasto con l'abbazia di Farfa, i quali furono privati dei propri beni e inviati in esilio, dal quale tuttavia successivamente rientrarono.\nDopo la morte di Ottone III nel 1002, il figlio di Crescenzio \"Nomentano\", Giovanni di Crescenzio assunse il titolo di \"patricius\" e riprese in mano il governo della citt\u00e0. Intrattenne buoni rapporti con Enrico II, ma cerc\u00f2 di ostacolarne l'arrivo a Roma per la sua incoronazione. Dopo la morte di papa Silvestro II (999-1003) si dovette probabilmente a lui l'elezione dei papi successivi, Giovanni XVII (1003), Giovanni XVIII (1004-1009) e Sergio IV (1009-1012). Sotto di lui la Sabina pass\u00f2 dal ramo dei Crescenzi Stefaniati a quello dei Crescenzi Ottaviani, discendenti dal matrimonio di sua sorella Rogata con Ottaviano.\nDopo la morte di Sergio IV venne ancora eletto un papa favorito dai Crescenzi, Gregorio VI, che tuttavia con la morte di Giovanni di Crescenzio perse i propri sostenitori e fugg\u00ec presso Enrico II che lo destitu\u00ec formalmente. Il governo della citt\u00e0 pass\u00f2 ai conti di Tuscolo, i quali riuscirono a far eleggere papa uno dei componenti della loro famiglia, Teofilatto II, con il nome di Benedetto VIII (1012-1024).\nDall'XI secolo (Crescenzi Ottaviani).\n Nel gennaio del 1045 i Crescenzi Ottaviani, che dominavano la Sabina, riuscirono ancora a far eleggere un papa appartenente alla famiglia, il vescovo di Sabina Giovanni, col nome di papa Silvestro III, avendo deposto papa Benedetto IX, della famiglia dei conti di Tuscolo. Pochi mesi dopo Benedetto IX ritorn\u00f2 tuttavia a Roma, forse in seguito ad accordi tra le due famiglie, e cedette il pontificato a papa Gregorio VI. In seguito all'intervento dell'imperatore Enrico III e al concilio di Sutri, tutti e tre i papi furono definitivamente deposti nel dicembre del 1046 e Silvestro III ritorn\u00f2 ad essere vescovo di Sabina.\nNel 1159 il cardinale Ottaviano Crescenzi Ottaviani, signore di Montecelio, fu eletto da una minoranza antipapa (con il nome di Vittore IV) contro papa Alessandro III. Era appoggiato dall'imperatore Federico Barbarossa, che lo fece riconoscere dal concilio di Pavia.\nI Crescenzi mantennero a Roma possedimenti nei rioni Sant'Eustachio e Colonna, e continuarono a governare la Sabina fino a tutto il Trecento. Diversi personaggi della famiglia ricoprirono cariche ecclesiastiche e del governo della citt\u00e0 o furono cardinali.\nUna genealogia dei Crescenzi per 24 generazioni ininterrotte ad iniziare dai primi del X secolo al 1768 \u00e8 depositata presso l\u2019Archivio di Stato di Roma (in Miscellanea Famiglie, b. 63, ins. 2).\nLa famiglia si estinse con il marchese di Montorio Virgilio Crescenzi, morto nel 1761 e il fratello cardinale Marcello Crescenzi, morto nel 1768.\nI palazzi dei Crescenzi a Roma.\nA Sant'Eustachio.\nCrescenzio del ramo dei Crescenzi Stefaniati, prefetto di Roma sotto papa Giovanni XVIII (1004-1009), possedeva numerosi immobili fra piazza della Rotonda e la chiesa di Sant'Eustachio e fra l'attuale chiesa di San Luigi dei Francesi e via delle Coppelle. In una bolla pontificia viene indicata l'abitazione di Crescenzio presso la chiesa di San Trifone, individuabile nell'area oggi occupata dal complesso di palazzo Madama, con incorporata l'antica torre (ancor oggi chiamata torre de' Crescenzi o della Madama) dove Marino Crescenzio \"de turre\" aveva la sua residenza ereditata dalla madre Rogata.\nI Crescenzi si erano dunque insediati nella zona dell'attuale rione di Sant'Eustachio e in particolare nell'area delle terme neroniane, occupandone progressivamente una parte notevole fra il IX e l'XI secolo: la torre, sita al vertice della salita de' Crescenzi, era probabilmente parte di una fortezza medievale.\nAlla Rotonda.\nNei secoli successivi i possedimenti \"in loco\" della famiglia si ridussero, pur rimanendo ancora nel Cinquecento, delle antiche propriet\u00e0 e con continuit\u00e0 di possesso, alcune case con l'edificio principale dove i Crescenzi risiedevano, adiacente al Pantheon.\nVirgilio Crescenzi, intorno al 1580, inizi\u00f2 il rinnovamento del patrimonio immobiliare dando incarico a Giacomo Della Porta di costruire il palazzo detto palazzo Crescenzi alla Rotonda: l'opera fu proseguita dai figli Giacomo e Pietro Paolo, entrambi ecclesiastici, ed ultimata poi dal marchese Giovanni Battista, egli stesso architetto e pittore. Il palazzo fu abitato dai Crescenzi fino all'estinzione del casato nel 1768. \nAl Seminario.\nA breve distanza dal precedente, su via del Seminario, Ottaviano Crescenzi, appartenente ad un altro ramo della famiglia, affid\u00f2 nello stesso periodo la costruzione di un altro palazzo sempre a Giacomo della Porta, poi passato per eredit\u00e0 ai marchesi Serlupi che aggiunsero anche il nome Crescenzi per Breve Pontificio del 1642."}
{"id": "280768", "revid": "78273", "url": "https://it.wikipedia.org/wiki?curid=280768", "title": "Monastero di Montecassino", "text": ""}
{"id": "280769", "revid": "1784314", "url": "https://it.wikipedia.org/wiki?curid=280769", "title": "Olmo (Arezzo)", "text": "Olmo \u00e8 una frazione di circa 3.500 abitanti del comune di Arezzo, situata circa 5\u00a0km a sud-ovest della citt\u00e0 ed \u00e8 la prima localit\u00e0 della Valdichiana (in antichit\u00e0 detta il \"granaio d'etruria\") che si incontra dirigendosi dal capoluogo in direzione di Castiglion Fiorentino, Cortona, Perugia e Roma.\nStoria.\nI primi insediamenti di cui si sono ritrovate tracce risalgono al periodo pre-etrusco; ci\u00f2 \u00e8 dimostrato dal ritrovamento del famoso uomo dell'Olmo nel 1863, appunto nel territorio di Olmo, quando durante i lavori per una galleria ferroviaria l'ingegnere Igino Cocchi rinvenne una calotta cranica umana. In seguito ad analisi successive si ipotizz\u00f2 che questo fosse l'esemplare di Homo Sapiens pi\u00f9 antico trovato in Italia, appartenente al pleistocene medio.\nInfrastrutture e trasporti.\nIl nucleo abitato della frazione si sviluppa prevalentemente lungo la strada statale 71. Il paese di Olmo \u00e8 dotato anche di una piccola stazione ferroviaria posta sulla ferrovia Firenze-Roma, che per\u00f2 non \u00e8 pi\u00f9 adibita al trasporto passeggeri ed \u00e8 stata trasformata, negli anni '90, in un Posto di Movimento.\nFeste e sagre - Giostra dei Rioni di Olmo.\nOgni anno in luglio si organizza a Olmo la sagra della bistecca, che, nel 2019, \u00e8 giunta alla sua 44\u00aa edizione (nel 2020 e 2021 non si \u00e8 svolta causa la pandemia).\nGiostra dei Rioni di Olmo: Nata nel 2015 la \u201cGiostra dei Rioni di Olmo\u201d, che riprende la tradizione del Palio dei Rioni che si corse ad Olmo dal 1980 al 1984, \u00e8 un torneo cavalleresco organizzato dall'A.S.D. - A.P.S. Giostra dei Rioni di Olmo (con la collaborazione del G.S. Olmo 1965 e della Festa Paesana - Sagra della Bistecca) che vede sfidarsi con lancia ed anelli i cavalieri in rappresentanza dei quattro Rioni de La Ripa / San Zeno (contraddistinto dai colori bianco rosso), Olmo Alto (bianco verde), Olmo Basso o Centro (bianco azzurro) e Sant\u2019Anastasio / Madonna di Mezzastrada (arancio verde).\nLa Giostra, che si svolge nel mese di luglio, \u00e8 preceduta dal corteo storico che vede i figuranti allestire dei quadri, indossando costumi della tradizione novecentesca di Olmo e del suo territorio, valutati da un'apposita giuria che assegna il premio \u201cAndrea Ansani\u201d al Miglior Figurante ed al Miglior Quadro.\nAl Rione vincitore della quintana equestre viene consegnato \u201cl\u2019Olmo d\u2019Oro\u201d ambita scultura lignea, realizzata dal maestro intagliatore Francesco Conti, che, dal 2017, ha una sua dedica particolare. \nOltre alla Giostra ed al corteo l'A.S.D. - A.P.S. Giostra dei Rioni di Olmo, in questi anni, si \u00e8 fatta promotrice anche di varie iniziative, non solo nel sociale, per coinvolgere le varie realt\u00e0 del territorio: sono cos\u00ec stati intrapresi rapporti di collaborazione con i circoli MCL, ACLI San Zeno ed ARCI Trocadero ma anche con la Scuola Primaria di Olmo \u201cBrunetto Bucciarelli Ducci\u201d (con il concorso \u201cDisegna la Giostra\u201d istituito nel 2016), con il Mercatino del Calcit in memoria di Samuele Sandali, con il Telethon \"Andrea Barbagli\" e con l'Istituto Margaritone di Arezzo (sezione orafi) per la realizzazione del premio al Miglior Rione dell'Anno (vinto nel 2017 dal Rione La Ripa / San Zeno e nel 2018 dal Rione Sant'Anastasio / Madonna di Mezzastrada). \nNel 2017 a seguito del sisma che ha colpito il centro italia, l'associazione si \u00e8 fatta promotrice di varie iniziative verso le popolazioni (in particolar modo di Norcia, Preci, Arquata del Tronto) ed anche del rifacimento del costume della Dama Castellana di Arquata del Tronto (uno dei nove castelli che partecipa al corteo storico della Quintana di Ascoli Piceno) andato distrutto, assieme a tutti gli altri della rappresentativa storica.\nAlbo d'Oro Palio dei Rioni.\n1\u00aa edizione 06.07.1980 - Rione vittorioso: Sant\u2019Anastasio\n2\u00aa edizione 05.07.1981 - Rione vittorioso: Olmo Alto\n3\u00aa edizione 04.07.1982 - Rione vittorioso: La Ripa\n4\u00aa edizione 03.07.1983 - Rione vittorioso: La Ripa\n5\u00aa edizione 08.07.1984 - Rione vittorioso: Sant\u2019Anastasio\nAlbo d'Oro Giostra dei Rioni.\n1\u00aa edizione (in notturna) 05.07.2015 - Rione vittorioso: Olmo Basso o Centro\nCapitana: Arianna Baldini - Cavalieri: Marco Cherici di Arezzo su Lupo e Piergiovanni Capacci di Arezzo su Champion\nMiglior Cavaliere: Cristian Salvi di Arezzo su Moashin (Rione La Ripa / San Zeno) \n\"(nel 2015 si \u00e8 disputata anche la \"Giostra degli Esordienti\" vinta dal Rione di Olmo Basso o Centro con Niccol\u00f2 Parnetti di Arezzo su Diana)\"\n2\u00aa edizione 16.07.2016 - Rione vittorioso: Sant\u2019Anastasio / Madonna Di Mezzastrada\n2\u00aa edizione 16.07.2016 - Rione vittorioso: Sant\u2019Anastasio / Madonna Di Mezzastrada\nCapitana: Sonia Olivieri - Cavalieri: Alessandro Ugolini di Arezzo su Toro e Alberto Liverani di Faenza (RA) su Red Franco\nMiglior Cavaliere: Alberto Liverani di Faenza (RA) su Red Franco (Rione Sant\u2019Anastasio / Madonna di Mezzastrada)\n3\u00aa edizione 15.07.2017 - Rione vittorioso: Olmo Basso o Centro\n\"(\"Olmo d\u2019Oro\" dedicato alla Dama Castellana di Arquata del Tronto - AP)\"\nCapitana Arianna Baldini - Cavalieri: Niccol\u00f2 Parnetti di Arezzo su Nastro Azzurro e Willer Giacomoni di Faenza (RA) su Linda\nMiglior Cavaliere: Willer Giacomoni di Faenza (RA) su Linda (Rione Olmo Basso o Centro)\n4\u00aa edizione 08.07.2018 - Rione vittorioso: Sant\u2019Anastasio / Madonna Di Mezzastrada\n\"(\"\"\"Olmo d\u2019Oro\" dedicato al 730.mo anniversario delle \u201cGiostre dal Toppo\u201d ricordate da Dante nella Divina Commedia - canto XIII Inferno)\"\nCapitana Sonia Olivieri - Cavalieri: Alessandro Ugolini di Arezzo su Prezioso XII e Alberto Liverani di Faenza (RA) su Quasimolo\nMiglior Cavaliere: Alberto Liverani di Faenza (RA) su Quasimolo (Rione Sant\u2019Anastasio / Madonna di Mezzastrada)\n5\u00aa edizione 07.07.2019 - Rione vittorioso: Olmo Alto\n\"(\"\"\"Olmo d\u2019Oro\" dedicato al 220.mo anniversario dei moti del \u201cViva Maria\u201d)\"\nCapitana Annalisa Magrini - Cavalieri: Lorenzo Desimone di Bibbiano (RE) su Jhon e Guido Gentili di Sarteano (SI) su Pasqualino\nMiglior Cavaliere: Guido Gentili di Sarteano (SI) su Pasqualino (Rione Olmo Alto)\n6\u00aa edizione 11.07.2020 - Rione vittorioso: Olmo Alto\n\"(\"\"\"Olmo d\u2019Oro\" dedicato a coloro che hanno combattuto il Covid-19)\"\nCapitana Annalisa Magrini - Cavalieri: Guido Gentili di Sarteano (SI) su Audubon e Andrea Vernaccini di Arezzo su Jerez de la Frontera\nMiglior Cavaliere: Guido Gentili di Sarteano (SI) su Audubon (Rione Olmo Alto)\n7\u00aa edizione 11.07.2021 - Rione vittorioso: Olmo Basso o Centro \n\"(\"Olmo d\u2019Oro\" dedicato a Mons. Angelo Tafi in occasione del 100mo anno dalla nascita)\"\nCapitana Arianna Baldini - Cavalieri: Lorenzo Desimone di Bibbiano (RE) su Jhon e Alberto Liverani di Faenza (RA) su Quasimolo\nMiglior Cavaliere: Alberto Liverani di Faenza (RA) su Quasimolo (Rione Olmo Basso o Centro)\nPremio Miglior Quadro e Figurante \"Andrea Ansani\".\n2015 Miglior quadro - I Frati con Suora del Convento di Sargiano: (Responsabile Isolina Toscanini), Maurizio Bruci, Michela Burali, Andrea Coradeschi, Luca Paolucci, Sestino Sandali, Daniele Santini, Luca Santini, Enrico Soldini, Vittorio Spadini e Gianluca Tavanti.\nMiglior figurante - Porta insegna quadro de \"la Scuola\" Asia Secco.\n2016 Miglior quadro - I Mestieri in Bicicletta: Cinzia Salvietti (Responsabile), Ryan Rossi (porta insegna), Marta Dragoni e Antonella Carniani (Merceria), Francesca Coradeschi (Lattaia), Andrea Coradeschi (Carabiniere), Giuseppe Pallini (Fornaio), Beatrice Ceccantini (Fotografa), Cinzia Salvietti (Levatrice).\nMiglior figurante - Portatrici della Carretta con il Vino: Stefania Del Dottore e Tiziana Simoni.\n2017 Miglior quadro - Memoria e commemorazione: Daniele Santini (Responsabile), Sara Santini (porta insegne), Noemi Santini, Giulia Guidelli, Tania Marchetta, Santina Tremori (deportate ebree), Sestino Sandali, Andrea Ansani, Luca Santini, Vittorio Spadini (partigiani), Gianluca Tavanti, Luca Paolucci, Simone Succhielli, Daniele Santini (camicie nere).\nMiglior figurante - Conte Agostino Oddi Baglioni e Contessa Maria Oddi Baglioni dei Duchi Roccamandolfi Gaetani d\u2019Aragona sorella del Conte: Palmiro Parnetti e Teresa Massai.\n2018 Miglior quadro - La Bottega del Calzolaio: Cinzia Salvietti (Responsabile). Claudia Bondi, Francesca Coradeschi, Jessica Cutini, Marta Dragoni, Massimo Mazzoni, Ryan Rossi e Riccardo Santinelli. \nMiglior figurante - Il Violento: Andrea Innocenti.\n2019 \"* da questa edizione il premio \u00e8 dedicato in memoria di Andrea Ansani\" - Miglior Quadro: La Bottega del Banana: Cinzia Salvietti (Responsabile), Marta Dragoni, Francesca Coradeschi, Lorenzo Paolozza, Cinzia Monci, Massimo Mazzoni e Vittorio Innocenti.\nMiglior figurante - Il lattaio: Massimo Burali.\n\"2020 e 2021 causa la pandemia il corteo ed esposizione dei quadri storici sono stati annullati\"\nNote\nOlmo La Storia: volume edito nel 2015 a cura di Paolo Monci in occasione del 50.mo anniversario della nascita del G.S. Olmo 1965 e del 40.mo della festa paesana Sagra della Bistecca."}
{"id": "280771", "revid": "3368", "url": "https://it.wikipedia.org/wiki?curid=280771", "title": "Laissez faire", "text": ""}
{"id": "280772", "revid": "287204", "url": "https://it.wikipedia.org/wiki?curid=280772", "title": "Trivial Pursuit", "text": "Trivial Pursuit \u00e8 un gioco da tavolo di origine canadese, prodotto dalla Hasbro e dalla Horn Abbot, in cui i giocatori misurano la propria abilit\u00e0 nel rispondere a domande di cultura generale.\nBreve storia del gioco.\nNel dicembre del 1979, a Montreal, Chris Haney, ricercatore iconografico del quotidiano cittadino \"The Gazette\", e Scott Abbott, giornalista sportivo dell'agenzia \"The Canadian Press\", stavano giocando a \"Scrabble\" quando, scoperto che mancavano dei pezzi, ipotizzarono di creare loro stessi un nuovo gioco: nacque cos\u00ec una discussione su chi avrebbe potuto inventare il gioco migliore.\nIniziata come una sfida tra i due, divenne poi una collaborazione che coinvolse anche il fratello di Chris, John, quando nel 1980 crearono con lui e con l'avvocato Ed Werner la Horn Abbot Ltd, per produrre e distribuire il gioco.\nIn breve tempo fu creato il \"Trivial Pursuit\", il cui nome finale (che significa \u00abcaccia banale\u00bb, \u00abfutile ricerca\u00bb, \u00abscopo frivolo\u00bb) fu deciso dalla moglie di Chris.\nDopo una tiepida accoglienza alla Fiera Internazionale del Giocattolo tenutasi a New York nel 1982, \"Trivial Pursuit\" fu finalmente lanciato nel mercato nel 1983.\nRegole del gioco.\nDotazione.\nLa scatola completa dell'edizione \"Genus\", cio\u00e8 la versione base originale, in Italia contiene: un tabellone in cartone; un dado; due contenitori per complessive 1.000 schede in cartoncino, ciascuna delle quali riporta sei domande e, sul retro, le relative risposte; sei segnaposto di plastica e 36 cunei di plastica da inserire nei segnaposto nel corso del gioco.\nI seimila quesiti riguardano queste sei categorie, contraddistinte ciascuna da un colore e da iniziali (in ordine di presentazione sulla scheda):\nI segnaposto, uno per colore di categoria, hanno forma cilindrica, un diametro di circa tre cm. e l'aspetto di una torta affettata, avendo sei scomparti a forma di spicchi, dove vanno infilati i cunei segnapunto, anch'essi nei colori delle sei categorie (sei cunei per ciascun colore).\nSul tabellone, che \u00e8 quadrato e quando aperto misura 50\u00a0cm. di lato, \u00e8 disegnato il percorso di gioco: 72 caselle \u2013 dieci per ciascuna categoria, pi\u00f9 12 caselle con raffigurati dadi \u2013 disposte in cerchio e lungo sei raggi che le collegano all'esagono centrale.\nScopo del gioco.\nRientrare per primo nell'esagono centrale e rispondere correttamente alla domanda finale in una categoria scelta dagli avversari, vincendo cos\u00ec la partita. Ma prima di poter rientrare nell'esagono centrale, il giocatore deve aver raggiunto le sei caselle finali di ciascuna categoria ed aver risposto correttamente ad una domanda nella categoria relativa. Le sei caselle finali di categoria sono poste al termine di ciascun raggio della pista di gioco, contrassegnate da un triangolo colorato.\n\u00c8 considerato un gioco per adulti non perch\u00e9 abbia contenuti non adatti ai minori ma per la difficolt\u00e0 di talune domande.\nCome si gioca.\nA ogni giocatore (o squadra) viene consegnato uno speciale segnalino. Tutti i segnalini vengono posti nella casella centrale (di forma esagonale) e si decide chi inizia.\nCiascun giocatore lancia il dado e chi realizza il numero pi\u00f9 alto gioca per primo. In caso di parit\u00e0 si procede ad un altro tiro di dado.\nIl giocatore che ha ottenuto il numero pi\u00f9 alto inizia quindi la partita lanciando il dado ancora una volta e muove il proprio segnaposto a partire dall'esagono centrale in qualsiasi direzione per tante caselle quanti sono i punti ottenuti con il lancio del dado. Altrettanto faranno tutti gli altri giocatori, uno dopo l'altro.\nOgni volta che il giocatore pone il proprio segnaposto su una casella, sia essa una casella finale di categoria o una semplice casella, egli dovr\u00e0 rispondere ad una domanda della categoria segnata nella casella.\nLa domanda, sempre contrassegnata dal colore e dalla sigla che ne identificano la categoria, viene presa dalla prima scheda in una delle due scatole e viene letta al giocatore da uno dei suoi avversari. Le risposte sono sul retro della scheda.\nSe il giocatore risponde correttamente ha diritto ad un altro lancio di dado e relativa ulteriore domanda, e cos\u00ec via sino a che non sbagli la risposta cedendo il turno al giocatore alla sua sinistra.\nAd ogni lancio di dado, il giocatore pu\u00f2 cambiare direzione, ma non pu\u00f2 tornare sui propri passi nel corso dello stesso lancio. Se riterr\u00e0 di dover tornare indietro dovr\u00e0 attendere il prossimo turno di lancio. Il giocatore deve muovere il proprio segnaposto esattamente di tante caselle quanti sono i numeri ottenuti con il dado.\nCome prosegue il gioco.\nIl gioco continua rimettendo ciascuna scheda estratta nella sua scatola dietro l'ultima scheda.\nQuando il giocatore riesce a raggiungere una casella finale di categoria e a rispondere correttamente, prende un cuneo segnapunti del colore relativo alla categoria stessa e lo inserisce nel proprio segnaposto.\nSe il giocatore non sa rispondere esattamente alla domanda quando giunge alla casella finale di categoria lascia il proprio segnaposto nella casella sino al turno successivo, e da l\u00ec riprende il gioco senza avere ottenuto il cuneo segnapunti. Dovr\u00e0 quindi riuscire a tornare altre volte nella casella finale sino a quando sar\u00e0 in grado di rispondere correttamente alla domanda della categoria relativa ed ottenere il cuneo segnapunti.\nIl giocatore che termina con il segnaposto in una delle 12 caselle dove sono raffigurati i dadi ha diritto ad un altro lancio senza dover rispondere ad una domanda.\nQuando un giocatore termina nell'esagono centrale prima che abbia potuto ottenere i sei cunei segnapunti corrispondenti alle sei categorie, l'esagono centrale \u00e8 considerato una casella jolly ed il giocatore pu\u00f2 scegliere di rispondere ad una domanda di una categoria di suo gradimento per proseguire il gioco.\nPi\u00f9 segnaposti possono trovarsi sulla stessa casella.\nCome si vince.\nQuando un giocatore ha raccolto i 6 cunei rispondendo correttamente alla domanda finale di ciascuna categoria, egli pu\u00f2 iniziare a muovere il proprio segnaposto verso l'esagono centrale per tentare di vincere la partita.\nQuando il giocatore in possesso dei sei cunei riesce ad arrivare sull'esagono centrale, gli altri giocatori si consultano per scegliere la categoria della domanda finale. La domanda finale viene presa dalla prima scheda di una delle due scatole.\nSe il giocatore risponde correttamente a quest'ultima domanda vince la partita. Altrimenti rimane con il segnaposto nell'esagono centrale, attende il turno successivo allontanandosi dall'esagono per tante caselle quanti punti ha realizzato con il lancio del dado e tenta di rientrare nell'esagono con i lanci successivi. Ogni risposta esatta d\u00e0 diritto ad un lancio di dado: questa regola rende teoricamente possibile una vittoria del giocatore che inizia il gioco (\"grande slam\"). In questo caso, tutti gli altri giocatori hanno diritto ad un simile tentativo e se esso risulta positivo la partita viene chiusa in parit\u00e0.\nIn Italia.\nIn Italia il \"Trivial Pursuit\" arriv\u00f2 nel 1984, presentato nel Circolo della Stampa di Milano con la partecipazione di attori, personaggi televisivi, giornalisti, scrittori e intellettuali che si prestarono a una partita dimostrativa.\nMa \u00abL'esordio in Italia non \u00e8 stato dei pi\u00f9 brillanti\u00bb perch\u00e9 \u00abdal 1988 al 1990 furono venduti soltanto 100mila pezzi\u00bb, complice anche il prezzo impegnativo: 99.000 lire nel 1986, quando un quotidiano (come un caff\u00e8) costava 700 lire.\nLa prima edizione venne tradotta dal direttore della \"Associated Press\", Dennis Redmont, e dal critico musicale Silvio Piersanti e fu distribuita dalla Polistil, avendo l'Editrice Giochi, abituale distributore dei giochi Parker, rinunciato a commercializzarlo.\nPoi subentr\u00f2 la Hasbro Italy, che nel periodo 1991-1993 quintuplic\u00f2 le vendite del triennio precedente, con 500.000 pezzi.\nIn quegli anni, sui bordi della scatola comparivano queste parole: \u00ab \u201cChi pi\u00f9 sa, pi\u00f9 dubita\u201d Enea Silvio Piccolomini (papa Pio II) \u00bb.\nDal 1992 autore unico delle domande \u00e8 Filippo Maraffi, veterinario milanese, classe 1955.\nNel 1993 iniziarono le uscite annuali: una versione semplificata, con 1.500 domande attualizzate, niente tabellone ma un dado modificato, con i sei colori al posto dei numeri per scegliere la materia, prezzo di vendita 55.000 lire \u2013 mentre la confezione classica costava ancora 79.000 lire.\nSono poi seguiti numerosi aggiornamenti ed edizioni speciali e a tema: per esempio nel 2003 una scatola di plastica a forma di segnapunto, chiamata \u201cricarica\u201d perch\u00e9 contenente solo un mazzo di schede con domande nuove e un dado con i colori delle materie; una \u201cEdizione Family\u201d assai ridotta, sia per le dimensioni della scatola (15\u00a0cm di lato), sia per il numero di schede (solo ottanta, met\u00e0 per ragazzi e met\u00e0 per adulti), pubblicata nel 2009.\nCuriosa la confezione tascabile curata dalla collana \"Il Giallo Mondadori\" nel 1994: un'edizione \"ad hoc\" per i propri lettori, con i quesiti che, pur rispettando la ripartizione classica delle sei materie, riguardavano il \u201cgiallo\u201d in tutte le sue declinazioni, nella vita reale (medicina forense, fatti e luoghi della cronaca nera e giudiziaria) come nelle opere di fantasia (dallo spionaggio al \"thriller\", dai polizieschi all\"'horror\", nel cinema e nella letteratura).\nNumeri.\nAlla fine del 2004, Trivial Pursuit era stato tradotto in 17 lingue, e distribuito in 26 paesi (le domande sono state adattate alle diverse realt\u00e0 nazionali). Dal 1981 al 2004 ne sono state vendute 88 milioni di scatole, a partire dal 1983, quando fu lanciato nel mercato, e negli Stati Uniti, il gioco ha riscosso grande successo di pubblico e critica, la rivista Times lo defin\u00ec \"Il pi\u00f9 importante fenomeno della storia dei giochi\".\nPrima del Natale del 1983 in Canada ne erano gi\u00e0 state vendute , e negli Stati Uniti d'America 1 milione. Oggi il \"Trivial Pursuit\" \u00e8 il terzo gioco pi\u00f9 venduto di sempre, dopo lo \"Scarabeo\" e il \"Monopoly\".\nCuriosit\u00e0.\nNella primavera 2019, \u00e8 stata annunciata l'apertura in Russia di un hotel dedicato al \"Trivial Pursuit\", un quattro stelle a 45 chilometri da Mosca, in collaborazione con la Hasbro: un progetto sperimentale della durata di 25 giorni, all'interno di un complesso, dove alloggiare gratis rispondendo correttamente alle domande.\nVersioni in Inglese.\nDa tavolo:\nGenus (1981), Walt Disney (1981), Junior (1987), Genus II (1987), 1980s (1989), Vintage Years (20's/50's) (1989), The Year in Review 1993 (1993), Genus III (1994), Junior Ed 3 (1994), Genus IV (1996), Junior Ed 4 (1996), 10th Anniversary (1992), The Year in Review 1992 (1992), All American board game (1993), FIFA World Cup Edition (1997), Star Wars (1997), Star Wars Ep I (1998), Warner Bros. (1999), Biographies (2000), Genus V (2000), Junior Ed 5 (2001), 20th Anniversary (2002), Disney Animated Picture (2002), Lord of the Rings (2003), Genus VI (2003), 90's edition (2004), Book Lover's Edition (2004), Junior Ed 6 (2004), Pop Culture (2006), Totally '80's (2006), \"Trivial Pursuit 25th Silver Anniversary Edition\" (2008), \"Trivial Pursuit Team\" (2009), \"Trivial Pursuit Bet You Know It\" (2010), \"Trivial Pursuit Master Edition I\" (2010), \"Trivial Pursuit - The Rolling Stones\" (2010), \"Trivial Pursuit - Disney For All\" (2011), \"Trivial Pursuit - Classic Rock\" (2011, Master Game), \"Trivial Pursuit Party\" (2013)\nEspansioni:\nSilver Screen (1981), All Sports (1983), Baby Boomer (1983), Genus II (1984), RPM (1985), Walt Disney Family Edition (1985), Welcome to America (1985), The Good Life (1987), War &amp; Victory (1987), Young Players (1987), The 1960s (1989), Flicks (1989), Rock and Pop (1989), Sports (1989), TV (1989), TV Ed. 2(1991), Country Music (1993)\nEdizioni digitali:\nMillennium - CD-ROM (1998), Pop Culture - DVD (2003), Lord of the Rings - DVD (2004), Saturday Night Live - DVD (2004), Star Wars Saga - DVD (2005), Pop Culture 2 - DVD (2005), Kids - DVD (2006) Versione per Android (Trivial Pursuit &amp; Friends, 2015), Versione per iOs (Trivial Pursuit &amp; Friends, 2015), Versione per Windows 10 Universal App (Trivial Pursuit &amp; Friends, 2016)"}
{"id": "280774", "revid": "2519", "url": "https://it.wikipedia.org/wiki?curid=280774", "title": "III Crociata", "text": ""}
{"id": "280777", "revid": "2519", "url": "https://it.wikipedia.org/wiki?curid=280777", "title": "III crociata", "text": ""}
{"id": "280779", "revid": "6340", "url": "https://it.wikipedia.org/wiki?curid=280779", "title": "IV crociata", "text": ""}
{"id": "280781", "revid": "33559", "url": "https://it.wikipedia.org/wiki?curid=280781", "title": "Sistema digitale terrestre", "text": ""}
{"id": "280782", "revid": "6340", "url": "https://it.wikipedia.org/wiki?curid=280782", "title": "V crociata", "text": ""}
{"id": "280783", "revid": "6340", "url": "https://it.wikipedia.org/wiki?curid=280783", "title": "V Crociata", "text": ""}
{"id": "280784", "revid": "155634", "url": "https://it.wikipedia.org/wiki?curid=280784", "title": "European Challenge Cup 2003-2004", "text": "La European Challenge Cup 2003-04 (; ), per motivi di sponsorizzazione nota anche come Parker Pen Cup 2003-04, fu l'8\u00aa edizione della European Challenge Cup, competizione per club di rugby a 15 organizzata da European Rugby Cup come torneo cadetto della Heineken Cup.\n provenienti da 7 federazioni (, , , Italia, , e ).\nIl , che aveva appena ridotto i propri club provinciali da nove a cinque, non present\u00f2 proprie squadre nella competizione.\nSi tenne a eliminazione diretta con un turno preliminare per portare le squadre da 28 a 16, e fu vinto, per la seconda volta, dall'inglese , che in finale sconfisse la francese per 27-26.\nAlla vittoria corrispose anche l'automatica qualificazione alla Heineken Cup successiva.\nFormula.\nLa competizione si svolse completamente a eliminazione diretta.\nIl primo turno preliminare serv\u00ec per determinare le sedici squadre da qualificare agli ottavi di finale.\nPassarono a tale fase le quattordici vincitrici pi\u00f9 le due migliori perdenti (criterio dirimente: punti-partita, 2 per la vittoria, 1 per il pareggio e 0 per la sconfitta e, in caso di parit\u00e0, differenza punti nel punteggio combinato tra le gare di andata e ritorno); le rimanenti 12 squadre andarono a disputare l'European Shield.\nFino alle semifinali, incluse, il calendario previde gare di andata e ritorno, con passaggio del turno per la squadra con il miglior punteggio combinato tra le due gare.\nIn caso di parit\u00e0 si sarebbe fatto ricorso al numero di mete marcato dalle squadre in entrambi i confronti.\nLa finale si tenne in gara unica al Madejski Stadium di Reading, e la squadra vincitrice del torneo si sarebbe qualificata automaticamente alla Heineken Cup 2004-05.\nTorneo a eliminazione.\nEsito del primo turno.\nSu sfondo giallo le squadre ammesse agli ottavi di finale; su sfondo grigio quelle riassegnate all'European Shield 2003-04."}
{"id": "280785", "revid": "547034", "url": "https://it.wikipedia.org/wiki?curid=280785", "title": "E\u00e4rendil", "text": "E\u00e4rendil, detto E\u00e4rendil il Beato, il Lucente o il Marinaio (in alcune traduzioni \"il Navigatore\"), \u00e8 un personaggio di Arda, l'universo immaginario creato dallo scrittore inglese J. R. R. Tolkien, che compare ne \"Il Silmarillion\" e viene ripetutamente citato nel romanzo \"Il Signore degli Anelli\". In quest'ultimo libro la storia del suo viaggio viene narrata quasi per intero in un canto composto da Bilbo Baggins a Gran Burrone, il regno del figlio di E\u00e4rendil, Elrond.\nIl nome E\u00e4rendil significherebbe \"amante del mare\"; un altro suo nome, Gil-estel, significherebbe \"stella dell'alta speranza\".\nStoria.\nNel racconto \"Quenta Silmarillion\" si racconta che E\u00e4rendil nacque nella citt\u00e0 nascosta di Gondolin (ultima roccaforte elfica nel Beleriand) da Idril, elfa figlia del re Turgon e sposa di Tuor, uomo giunto a Gondolin grazie all'aiuto del Vala Ulmo.\nGondolin fu assediata e distrutta dalle forze oscure di Morgoth poco dopo la nascita di E\u00e4rendil: egli ed i suoi genitori si misero in salvo fuggendo, raggiungendo infine la foce del fiume Sirion.\nQui si stabilirono assieme ai rifugiati di un regno elfico distrutto dai figli di F\u00ebanor, il Doriath, fra cui vi era Elwing. Questa era l'ultima erede della casa reale di quel regno, e aveva ereditato uno dei tre Silmaril, un gioiello in cui era imprigionata la luce che un tempo aveva rischiarato Valinor, il reame immortale dell'ovest ove ancora vivevano gli dei (i Valar) e le stirpi pi\u00f9 nobili degli Elfi.\nE\u00e4rendil spos\u00f2 Elwing, da cui ebbe due figli: Elrond ed Elros. Da sottolineare che E\u00e4rendil ed Elwing erano cugini di quarto grado: in comune infatti avevano un avo umano di nome Bregor, che era quadrisavolo di E\u00e4rendil e trisavolo di Elwing.\nDivenuto un grande navigatore, a bordo della sua nave (Vingilot in elfico, Rothinzil in lingua n\u00famenoreana), E\u00e4rendil navig\u00f2 alla volta di Valinor assieme ad Elwing sua moglie e grazie al potere del suo Silmaril riusc\u00ec ad approdarvi. L\u00e0 chiese aiuto per gli Elfi e gli Uomini - ormai quasi completamente sconfitti e dominati da Morgoth - e grazie alla sua ambasciata i Valar e gli Elfi di Valinor mossero guerra a Morgoth, abbattendone definitivamente il potere nella Guerra d'Ira, dove E\u00e4rendil uccise il drago Ancalagon.\nSuccessivamente ad Elwing ed E\u00e4rendil fu imposto di non tornare pi\u00f9 alla Terra di Mezzo; inoltre essi ed i loro discendenti (noti come Mezzelfi in quanto di stirpe mista umana ed elfica) dovettero scegliere a quale stirpe legare il proprio destino: Elwing, E\u00e4rendil ed Elrond scelsero la stirpe elfica (E\u00e4rendil era pi\u00f9 attratto dalla stirpe degli uomini, ma scelse di divenire elfo per amore di Elwing), mentre Elros (da cui discese la famiglia reale di N\u00famenor) scelse la stirpe umana.\nAd E\u00e4rendil fu tuttavia concesso di navigare a bordo della sua nave nell'oceano dell'aria, ovvero sulla volta celeste, da cui la luce che emana dal Silmaril porter\u00e0 sempre speranza ai figli di Il\u00favatar. Nella Terra di Mezzo egli verr\u00e0 chiamato la Stella del Mattino.\nEtimologia e fonti di ispirazione.\nL'etimologia del nome E\u00e4rendil vorrebbe che esso significhi \"amante del mare\" nella lingua elfica Quenya.\nTuttavia lo stesso Tolkien ha dichiarato che il nome E\u00e4rendil deriva dall'antico anglo-sassone, dove \"\u00e9arendel\" (termine presente in versioni leggermente diverse in altre lingue nordiche antiche: \"Aurvandil\" in norvegese antico, \"Auriwandalo\" in longobardo, \"Orentil\" o \"Erentil\" in tedesco) viene usato per indicare un astro luminoso, tipicamente la stella del vespro o del mattino, cio\u00e8 il pianeta Venere. Nel \"Signore degli Anelli\" infatti esso \u00e8 utilizzato per indicare sia la stella che il personaggio (ad esempio l'esclamazione di Frodo al valico di Cirith Ungol, \u00abAiya E\u00e4rendil Elenion Ancalima!\u00bb, \u00e8 in Quenya e significa: \u00abTi saluto o E\u00e4rendil, la pi\u00f9 luminosa delle stelle!\u00bb).\nPare che la scelta di questo nome fosse ispirata a Tolkien da due versi del poema religioso anglosassone \"Crist\", che recita:\nInfine, la \"leggenda\" di E\u00e4rendil nella forma raccontata da Tolkien avrebbe numerosi punti di contatto con leggende medievali dell'Irlanda celtica: quella di Immram e quella cristianizzata di san Brandano il navigatore."}
{"id": "280787", "revid": "92920", "url": "https://it.wikipedia.org/wiki?curid=280787", "title": "Mascarpone", "text": "Il mascarpone (pronuncia: ) \u00e8 un latticino ricavato dalla lavorazione di panna e acido citrico. \u00c8 tipico di alcune zone della Lombardia, segnatamente del Lodigiano, ed \u00e8 riconosciuto dal Ministero delle politiche agricole alimentari e forestali come prodotto agroalimentare tradizionale italiano.\nSi presenta come una crema morbida di colore bianco o giallo chiaro, contraddistinta da una consistenza affine a quella del gelato, con un sapore delicato e richiami all'aroma leggermente acido della panna e del latte fresco. Le sue applicazioni in cucina sono numerose: oltre a essere diffusamente impiegato nella preparazione di diversi piatti dolci e salati, il mascarpone ha contribuito alla popolarit\u00e0 del tiramis\u00f9, di cui rappresenta un ingrediente essenziale; inoltre, dal momento che il suo processo produttivo non prevede l'uso del caglio, \u00e8 considerato un alimento adatto alla dieta vegetariana. \nIl nome discende dal termine lombardo \"mascherpa\" (pronuncia: ) o \"mascarpa\" (pronuncia: ), di etimo incerto.\nStoria.\nSulle origini precise di questo derivato del latte vi \u00e8 qualche incertezza, ma la sua produzione e il suo consumo risalgono sicuramente a diversi secoli fa.\nSecondo il giornalista Gianni Brera il nome esatto del prodotto dovrebbe piuttosto essere \"mascherpone\", derivando da Cascina Mascherpa, una cascina non meglio individuata che si trova, o si trovava, nella Bassa padana al confine tra le province di Milano e Pavia.\nTradizionalmente il mascarpone veniva prodotto solo durante la stagione fredda, da novembre a marzo, in quanto le basse temperature contribuivano in maniera determinante a rallentare l'ossidazione dei lipidi, l'indesiderata fermentazione del composto e il suo conseguente deperimento. La successiva introduzione delle tecnologie finalizzate alla conservazione degli alimenti ha trasformato il mascarpone in un prodotto di largo consumo, pi\u00f9 redditizio sotto il profilo commerciale e reperibile tutto l'anno anche presso la grande distribuzione organizzata.\nA livello artigianale, la coagulazione era innescata attraverso l'aggiunta di succo di limone o aceto.\nCaratteristiche.\nIl mascarpone ha l'aspetto di una crema di colore bianco o giallo chiaro, connotata da una consistenza densa, vellutata e omogenea ma non troppo compatta, simile a quella del gelato artigianale al fiordilatte. Il suo profumo \u00e8 tenue, mentre il sapore risulta delicatamente dolce con un peculiare retrogusto acidulo, sostenuto da aromi di panna, burro e latte fresco a cui talvolta si affiancano lievi sentori di fieno e frutta secca.\nLa frazione lipidica si attesta in genere fra il 35% e il 42%, ma nelle migliori lavorazioni artigianali pu\u00f2 superare il 50%: si tratta dunque di un prodotto estremamente grasso, caratterizzato da un considerevole apporto energetico (circa /) e da un contenuto molto elevato di colesterolo. Deve essere consumato fresco giacch\u00e9 tende a irrancidire rapidamente.\nProcesso produttivo e classificazione.\nPer la produzione viene di norma impiegato il latte della mungitura del mattino che, appena giunto in caseificio, viene sottoposto a centrifugazione per ottenere la panna con una proporzione di grasso intorno al 35%. Il latte utilizzato \u00e8 solitamente pastorizzato; a livello industriale si aggiunge anche un correttore di acidit\u00e0 per equilibrare l'acido citrico. Alla coagulazione segue la sgocciolatura del siero con filtraggio del mascarpone.\nIl mascarpone \u00e8 un latticino che presenta alcune caratteristiche di formaggio e altre che lo escludono da questa classificazione. Infatti, a differenza della quasi totalit\u00e0 dei formaggi italiani, che vengono realizzati tramite coagulazione presamica, ossia attraverso l'aggiunta di caglio al latte, il mascarpone viene prodotto tramite la coagulazione acido-termica della panna, cio\u00e8 attraverso l'aggiunta di acido citricooppure, seppure meno usati, altri acidi organici come l'acetico o il tartaricoe lavorazione per 5 o 10 minuti ad alta temperatura, anche fino a 90-95\u00a0\u00b0C.\nTale differente coagulazione \u00e8 la causa della consistenza cremosa del mascarpone. Poich\u00e9 avviene la coagulazione della caseina presente, il mascarpone potrebbe essere considerato un formaggio, non come semplice latticino.\nTuttavia il MIPAAF lo classifica come prodotto (di origine animale) lattiero-caseario avendolo inserito tra i PAT e non tra i formaggi. Questo perch\u00e9, dal punto di vista microbiologico, non \u00e8 il risultato di una fermentazione lattica, requisito fondamentale del formaggio, quanto di una coagulazione acido-termica.\nCucina.\nUnito a liquore, caff\u00e8, biscotti, zucchero, crema di latte (detta anche panna liquida) e uova \u00e8 alla base della preparazione di molte creme dolci. \u00c8 uno degli ingredienti fondamentali nella preparazione del tiramis\u00f9. La crema di mascarpone \u00e8 molto diffusa in Emilia-Romagna come dolce da servire in coppa.\nNon essendo prodotto con caglio, \u00e8 utilizzato nella cucina vegetariana."}
{"id": "280788", "revid": "1851848", "url": "https://it.wikipedia.org/wiki?curid=280788", "title": "Yang Yang (A)", "text": "Generalmente viene chiamata Yang Yang (A) per distinguerla da un'ex atleta cinese omonima, anche lei pattinatrice di velocit\u00e0, chiamata Yang Yang (S). Il suo nome significa \"bandiera volante\".\nBiografia.\nResidente a Pechino, il suo allenatore era Quingshan Xin, mentre il suo hobby \u00e8 il lavoro a maglia. \u00c8 alta 1,65 metri e ha un peso forma di 60\u00a0kg (2003). Entr\u00f2 in nazionale nel 1995, ma nel 1996 . Con l'aiuto dell'amica Lu Chen, pattinatrice di figura, nel 1997 ritrov\u00f2 la fiducia in s\u00e9 stessa e da allora domin\u00f2 la scena mondiale per diversi anni: tra il 1997 e il 2002 ha vinto sei campionati mondiali assoluti consecutivi, gareggiando in tutte le specialit\u00e0, raggiungendo 22 finali su 24 possibili e vincendone 15.\nTra le altre cose, ha stabilito per ben due volte il record femminile assoluto di 123 punti (il secondo miglior punteggio, 105 punti, \u00e8 ancora suo, e il terzo \u00e8 di 84 punti). Negli anni seguenti ha vinto di meno, ma ha ancora ottenuto un secondo posto assoluto nel 2003 e una vittoria nei 1500\u00a0m nel 2005, pi\u00f9 alcune medaglie in staffetta. \nAi Giochi di , rimase fuori dalle medaglie nelle gare individuali, vincendo l'argento con la staffetta, e ai Giochi di vinse due medaglie d'oro nei 500 e nei 1000 metri (le prime per la Cina in tutta la storia dei Giochi olimpici invernali), pi\u00f9 un altro argento in staffetta. Nel 2003 si \u00e8 trasferita negli Stati Uniti per studiare inglese all'Universit\u00e0 dello Utah e alla San Francisco University, saltando cos\u00ec quasi completamente la stagione 2003-2004.\nNell'estate 2004 \u00e8 tornata a Pechino, ed ha ripreso ad allenarsi per partecipare a e per allevare una nuova generazione di pattinatrici cinesi. Ai XX Giochi olimpici invernali \u00e8 stata la portabandiera della Cina nella Cerimonia di apertura dei XX Giochi olimpici invernali, prima donna cinese scelta come alfiere ai Giochi olimpici. In gara ha vinto la medaglia di bronzo sui 1000\u00a0m.\nCuriosit\u00e0.\nNei risultati ufficiali il suo nome \u00e8 riportato come Yang Yang (A), per distinguerla dalla sua compagna di squadra Yang Yang (S), della quale non \u00e8 parente. Originariamente veniva chiamata Yang Yang (L), per \"large\" (\u00abgrosso\u00bb, in inglese) e la compagna di squadra veniva chiamata Yang Yang (S) stava per \"small\" (\u00abpiccolo\u00bb). Ma il comitato olimpico di ha trovato il primo termine offensivo e lo ha sostituito con Yang Yang (A). Bench\u00e9 i due nome siano identici, i loro significati sono completamente diversi: quello di Yang Yang (A) significa \"bandiera volante\", quello di Yang Yang (S) significa \"luce del sole\".\nAnche dopo che Yang Yang (S), si \u00e8 ritirata, Yang Yang (A) ha continuato a usare il suo nome esteso, a cui si era affezionata.\nLe due atlete hanno vinto insieme due medaglie d'argento in staffetta, alle olimpiadi di Nagano e di Salt Lake City, e nella gara dei 1000 metri di Salt Lake City sono salite sul podio insieme (al primo e terzo posto).\nPalmar\u00e8s.\nMondiali.\n (32)\n (13)\n (5)"}
{"id": "280792", "revid": "2519", "url": "https://it.wikipedia.org/wiki?curid=280792", "title": "I Crociata", "text": ""}
{"id": "280793", "revid": "2519", "url": "https://it.wikipedia.org/wiki?curid=280793", "title": "II crociata", "text": ""}
{"id": "280794", "revid": "2519", "url": "https://it.wikipedia.org/wiki?curid=280794", "title": "II Crociata", "text": ""}
{"id": "280795", "revid": "2139194", "url": "https://it.wikipedia.org/wiki?curid=280795", "title": "Giovanni D'Anna", "text": "Biografia.\nAllievo di Ettore Paratore, divenne anch'egli titolare di Letteratura latina nell'Universit\u00e0 degli studi di Roma \"La Sapienza\" fino al 2001, anno in cui fu proclamato professore emerito. Fu anche socio nazionale dell'Accademia dei Lincei: per il complesso della sua produzione scientifica venne insignito nel 2003 del \"Praemium Classicum Clavarense\".\nGli studi di Giovanni D'Anna coprono l'intero arco della latinit\u00e0: si occup\u00f2 di poesia arcaica, con particolare attenzione per la produzione tragica di Marco Pacuvio e di Lucio Accio indagati sotto il profilo cronologico e dell'analisi dei modelli greci di riferimento; si dedic\u00f2 poi allo studio dei maggiori poeti latini con particolare predilezione per Virgilio, al quale ha dedicato gli \"Studi su Virgilio\" del 1995.\nNon mancano contributi significativi anche a Lucrezio e a Orazio: di quest'ultimo indag\u00f2 le idee sull'arte poetica e la letteratura.\nAltro filone di studi \u00e8 quello dedicato alla storiografia: accanto ad analisi del pensiero politico di Sallustio e di Tacito, D'Anna pubblic\u00f2 articoli sulla storiografia tardo-antica, individuando in particolare nell'operetta \"Origo gentis Romanae\", di cui cur\u00f2 l'edizione critica per la Fondazione Valla, l'utilizzo di materiale mitografico e antiquario molto antico e assai utile per ricostruire la parte pi\u00f9 antica della storia romana in grado di dare conferme di verosimiglianza storica a molti dei miti leggendari sulla fondazione di Roma."}
{"id": "280796", "revid": "2519", "url": "https://it.wikipedia.org/wiki?curid=280796", "title": "Seconda Crociata", "text": ""}
{"id": "280800", "revid": "2519", "url": "https://it.wikipedia.org/wiki?curid=280800", "title": "Quarta Crociata", "text": ""}
{"id": "280802", "revid": "2519", "url": "https://it.wikipedia.org/wiki?curid=280802", "title": "Quinta Crociata", "text": ""}
{"id": "280805", "revid": "56620", "url": "https://it.wikipedia.org/wiki?curid=280805", "title": "Ettore Paratore", "text": "Il golfista Renato Paratore \u00e8 suo nipote.\nBiografia.\nFiglio di un medico e insegnante di scienze e di una pedagogista, dopo l'infanzia a Chieti si trasfer\u00ec a Urbino dal 1920 al 1923 dove consegu\u00ec, con un anno di anticipo rispetto al normale corso di studi, la licenza liceale con onorata menzione nel locale Liceo classico Raffaello. Dopo la morte del padre (1920), nel 1923 si trasfer\u00ec a Palermo per seguire la madre preside. Nel capoluogo siciliano si iscrisse nella locale universit\u00e0 inizialmente, per volont\u00e0 della madre che voleva seguisse la professione paterna, alla facolt\u00e0 di Medicina per passare subito dopo a quella di Lettere, ove si laure\u00f2 brillantemente, poco prima dei vent'anni, nel 1927, relatore Gino Funaioli, discutendo una tesi su Apuleio, pubblicata e lodata da Concetto Marchesi.\nDopo aver vinto alcuni concorsi per l'insegnamento nelle scuole medie superiori, nel 1935 ottenne la libera docenza in letteratura latina, materia che insegn\u00f2 prima nel magistero di Messina, poi all'Universit\u00e0 di Catania nel 1940 e nel 1943 presso il magistero di Torino. Trasferitosi nel 1947 all'Universit\u00e0 \"La Sapienza\" di Roma, fu prima docente di grammatica greca e latina e poi, l'anno successivo, nuovamente di letteratura latina. Nell'ateneo romano, ove insegn\u00f2 fino al pensionamento del 1982, form\u00f2 molti allievi di valore tra cui il suo successore sulla cattedra universitaria, Bruno Luiselli.\nParatore si occup\u00f2 dei massimi autori della latinit\u00e0, scrivendo saggi fondamentali su Virgilio, Tacito, Petronio.\nIn tutti i suoi lavori ricorse a una ricostruzione storiografica ampia e dettagliata, privilegiando le analisi storiche di ampio respiro e dando spazio all'analisi psicologica ed esistenziale dei personaggi, tratteggiati con grande efficacia critica.\nAutore di un fortunato manuale di letteratura latina, si interess\u00f2 a lungo anche dell'eredit\u00e0 del mondo latino nei principali autori italiani, soprattutto Dante, Alessandro Manzoni e Gabriele D'Annunzio.\nDi orientamento conservatore e filo-missino, non privo di ironia e spirito goliardico, dest\u00f2 divertito scalpore quando decise di proporre per la prova scritta di un esame universitario, negli anni della contestazione studentesca, la traduzione dall'italiano in latino di un brano tratto dal \"Libretto rosso\" di Mao Tse-tung. Agli studenti perplessi, sugger\u00ec di tradurre il termine \"comunisti\" con la perifrasi \"omnia qui communia censent\".\nNel 1963 fond\u00f2 con il glottologo Ernesto Giammarco la rivista \"Abruzzo - Istituto di Studi Abruzzesi\", rivista quadrimestrale ancora oggi attiva, mentre nel 1965 Paratore partecip\u00f2 all'istruzione della Libera Universit\u00e0 degli Studi degli Abruzzi a Chieti, poi nota come l'Universit\u00e0 degli Studi \"Gabriele d'Annunzio\".\nNel 1978 ricevette il Premio San Gerolamo, premio letterario assegnato dall'Associazione italiana traduttori e interpreti. Il primo gennaio 1983 fu insignito da Umberto II in esilio del Collare dell'Ordine Supremo della Santissima Annunziata, come presidente della Consulta dei senatori del Regno.\nPer i suoi meriti scientifici fece parte dell'Accademia dei Lincei. \nEttore Paratore collabor\u00f2 per numerosi anni alla \"Terza pagina\" del quotidiano \"Il Tempo\" di Roma, firmando elzeviri assai pregevoli, soprattutto negli anni della direzione di Gianni Letta e di Gaspare Barbiellini Amidei. Rivest\u00ec la carica di presidente del Sindacato Libero Scrittori Italiani.\nIl 15 dicembre 2006 \u00e8 stata costituita la Fondazione Ettore Paratore per continuare l'opera dello studioso e diffondere la cultura umanistica. Il figlio Emanuele, docente presso l'ateneo romano \"La Sapienza\", \u00e8 stato per dieci anni preside della Facolt\u00e0 di lettere e filosofia.\nA Ettore Paratore \u00e8 intitolata anche la principale biblioteca dell'Universit\u00e0 degli Studi \"Gabriele d'Annunzio\" nel Campus di Chieti Scalo."}
{"id": "280808", "revid": "1543377", "url": "https://it.wikipedia.org/wiki?curid=280808", "title": "No Need to Argue", "text": "No Need to Argue \u00e8 il secondo album in studio del gruppo musicale irlandese The Cranberries, pubblicato dalla Island Records nel 1994.\nIl disco.\nPubblicato nel settembre 1994 \"No Need to Argue\" (in italiano \"Nessun bisogno di discutere\") \u00e8 il secondo album della band folk rock irlandese dei Cranberries. Album di grande impatto viene ricordato soprattutto per la hit \"Zombie\" che parla del conflitto anglo-irlandese e in particolare dei Troubles in Irlanda del Nord, canzone accompagnata da un video altrettanto forte, e dalla dolce \"Ode to My Family\".\nL'album in generale \u00e8 pervaso da atmosfere piuttosto tristi, con poche tracce che cambiano completamente ritmo rispetto al resto, come \"I Can't Be with You\" e \"Ridiculous Thoughts\", nel cui videoclip recita un giovane Elijah Wood. Menzione particolare in questo senso alla traccia di chiusura, omonima dell'album, che vede Dolores O'Riordan cantare accompagnata soltanto dal suono dell'organo.\nL'album \u00e8 stato ripubblicato nel 2002 con il titolo \"No Need to Argue (The Complete Sessions 1994-1995)\" con cinque tracce aggiuntive precedentemente pubblicate come b-side dei singoli tratti dall'album originale.\nLa reissue del disco viene pubblicata il 13 novembre 2020.\nTracce.\n\"The Live EP\".\nNel 1994 fu pubblicata una edizione limitata dell'album con un secondo CD contenente quattro brani registrati dal vivo."}
{"id": "280809", "revid": "1911448", "url": "https://it.wikipedia.org/wiki?curid=280809", "title": "Paintball", "text": "Il paintball \u00e8 un gioco che ha lo scopo, nei casi pi\u00f9 comuni, di conquistare la base avversaria (\"push the button\") oppure di eliminare l'avversario colpendolo con delle palline di gelatina animale o vegetale, riempite di vernice gialla, sparate mediante apposite attrezzature ad aria compressa chiamati \"marker\" (marcatori). Data la velocit\u00e0 d'impatto che nelle le competizioni internazionali/nazionali/interregionali raggiunge al massimo 328\u00a0km/h (300 piedi al secondo), la capsula della paintball si rompe con l'impatto sugli avversari, rilasciando il contenuto della paintball sugli abiti o sul marcatore eliminando la persona marcata. Contrassegnato una volta da una \"paintball\", un giocatore \u00e8 eliminato. Questo sport viene regolarmente praticato anche a livello agonistico in competizioni, tornei e campionati in tutto il mondo. Le paline per legge devono essere totalmente biodegradabili, atossiche ed ecocompatibili.\nStoria.\nIdeato nel 1981 da Hayes Noel, Bob Gurnsey e Charles Gaines, fu giocato per la prima volta nel New Hampshire usando una pistola a vernice per segnare gli alberi. Il paintball \u00e8 diventato rapidamente popolare, specialmente negli USA e ha raccolto una folta schiera di partecipanti in tutto il mondo\nL'attrezzatura usata varia in base al tipo di gioco e a quanto si vuole spendere. Tuttavia ogni giocatore deve avere:\nTra le aziende che producono attrezzatura per paintball c'\u00e8 la Dye Precision.\nSicurezza.\nLa percentuale di incidenti \u00e8 pari a 0,02 per esposizione, di molto inferiore ad altri sport giudicati meno pericolosi, come il calcio. La maschera va sempre indossata all'interno del campo e per evitare colpi accidentali che potrebbero recare danni a zone sensibili come bocca, naso e occhi al di fuori del campo i marcatori vengono otturati con appositi tappi o \"calzini\". Inoltre molti campi disincentivano l'atto di sparare a distanza ravvicinata, concedendo all'avversario la possibilit\u00e0 di arrendersi quando si \u00e8 a portata di tiro entro una distanza prefissata. La quantit\u00e0 di infortuni nel paintball \u00e8 stata stimata all'incirca 45 incidenti ogni 100\u00a0000 partecipanti ogni anno. Inoltre uno studio durato un anno intrapreso da Eye Emergency Department, Massachusetts Eye and Ear Infirmary in Boston ha mostrato che la maggior parte dei traumi agli occhi sono causati da pallacanestro, baseball, hockey e racquetball. Un altro studio ha concluso che i traumi agli occhi si sono verificati quando le misure di sicurezza non sono state rispettate, in particolare in assenza della maschera protettiva..\nModalit\u00e0 di gioco.\nLe principali modalit\u00e0 di gioco del paintball sono tre: Scenario, Woodsball e Speedball. \nIl Paintball in Italia.\nIl primo campo da gioco in Italia apre a gennaio 1993 a Vigevano (PV) per opera di Gelo Andrea e della prima squadra: i Pizza Connection Paintball Team e solo dopo un periodo di non ben definita situazione legale, grazie all'operato di alcuni enti di promozione sportiva, \u00e8 stato ufficializzato sulla Gazzetta Ufficiale e i marcatori sono divenuti \"attrezzi sportivi\" nei calibri di maggior diffusione 0.50\" e 0.68\" con la scissione di due tipi di utilizzo: per i marcatori da noleggio la potenza \u00e8 rimasta invariata e deve essere minore di 7.5 J mentre per i marcatori agonistici deve essere minore di 12.7 J. Per marcatore da noleggio si intende il marcatore meccanico, una pressione di grilletto, un colpo; quelli agonistici hanno performance superiori, con scheda elettronica per la gestione dei parametri e destinati alle competizioni. Questi marcatori possono espellere le paintball anche con una combinazione di pressione grilletto, di solito una sequenza veloce di tre pressioni (ramping). La frequenza delle paintball emesse \u00e8 limitata alla regole dei tornei nazionali ed internazionali.\nLa modifica della legge 18 aprile 1975, n. 110 stabilisce che, anche in tal caso, sia il Banco nazionale di prova a procedere alla verifica di conformit\u00e0 dei prototipi di tali strumenti e inoltre chiarisce che quelli che erogano un\u2019energia cinetica superiore a 7,5 joule possono essere utilizzati esclusivamente per attivit\u00e0 agonistica, prevedendo in caso di violazione una sanzione amministrativa da euro 516 a euro 3.098, ai sensi dell\u2019art. 17- bis, primo comma, del T.U.L.P.S. Tuttavia manca ancora il decreto ministeriale di attuazione circa le norme per l'acquisto, detenzione, trasporto, porto e utilizzo dei suddetti marcatori.\nIl primo evento di carattere nazionale patrocinato dall'ente di promozione sportiva CSEN si \u00e8 svolto a Grosseto nell'ottobre del 2010. Nel corso degli anni si sono alternati diversi campionati.\nDal 2013 il panorama nazionale vede un calendario composto da 4 tappe del campionato IPBS (Italian Paintball Series) diviso in due categorie (Serie A e Serie B). Al primo evento di Roma si iscrivono 8 squadre in Serie A e 12 squadre in Serie B. Dopo le 4 tappe il team di Napoli Extreme Neapolis si aggiudica il primo scudetto, bissando con il primo posto anche nella Serie B con gli Extreme Neapolis 2. Nel 2014 il titolo viene vinto per la seconda volta dagli Extreme Neapolis, col 3 posto in Serie A della loro seconda squadra, dopo questo evento il team di Napoli si ritirer\u00e0 dall'evento. Nel 2015 il titolo viene vinto dagli Scorpions Milano che si erano classificati al 2 posto nel 2013 e nel 2014 e vinceranno il titolo nel 2016, anche loro dopo il doppio trionfo si sono ritirati dalle competizioni. Nel 2017 il titolo \u00e8 stato vinto dagli Italian Idols di Padova.\nPer la stagione 2015 l'IPBS fornisce anche un servizio di streaming online in collaborazione con SportTelevision (canale 182), con la trasmissione delle finali in diretta TV.\nDal 2014 oltre al campionato nazionale speedball, il panorama italiano si \u00e8 arricchito del campionato woodsball/scenario organizzato da WSXBALL (Woodsball Scenario Speedball) diviso in due categorie di gioco tra meccanici ed elettronici. Il campionato si compone annualmente di 4 date di cui una a Big Game dove centinaia di partecipanti da tutta Italia si affrontano in un avvincente gioco.\nIl panorama regionale vede sempre l'IPBS diviso in campionato Nord-Est, Nord-Ovest e Centro-Sud e il CIPL acronimo di Centro Italia Paintball League, campionato autocostituitosi e voluto da una decina di ASD del centro Italia.\nDal 2011 in concomitanza della tappa di Londra del Millennium Series, l'Italia presenta la Nazionale Italiana Paintball.\nA partire dal 15 aprile 2020 \u00e8 entrato in vigore il D.M. n\u00b020 del 17 Febbraio 2020 \"recante disposizioni per l'acquisto, la detenzione, il trasporto, il porto degli strumenti marcatori da impiegare nell'attivit\u00e0 amatoriale ed in quella agonistica\".\nVideogiochi.\nSono stati pubblicati diversi videogiochi riguardo al paintball o che contengono/riprendono le meccaniche del gioco:"}
{"id": "280817", "revid": "2194531", "url": "https://it.wikipedia.org/wiki?curid=280817", "title": "Pulizia etnica", "text": "L'espressione pulizia etnica denota una variet\u00e0 di azioni atte a rimuovere forzatamente (anche ricorrendo ad atti di violenza o di aggressione militare) da un territorio la popolazione di una minoranza etnico-culturale per salvaguardare l'identit\u00e0 e l'omogeneit\u00e0 di un gruppo etnico.\nOrigine dell'espressione.\nL'espressione \"pulizia etnica\" entra nell'uso popolare negli anni novanta attraverso i mass-media, che riprendono e internazionalizzano l'espressione serbocroata \"etni\u010dko \u010di\u0161\u0107enje\" ('etnit\u0283ko t\u0283i'\u0283t\u0283\u02b2e\u0272e) usata dai mass-media locali per documentare la guerra civile che in quel periodo divise la Jugoslavia.\n\u00c8 probabile che l'espressione derivi da un'analoga espressione in uso nell'ambito militare ex-jugoslavo, \"\u010di\u0161\u0107enje terena\" (pronunciato: t\u0283i'\u0283t\u0283\u02b2e\u0272e te'rena), ovvero \"pulizia del territorio\".\nEsempi storici.\nUno degli esempi pi\u00f9 noti \u00e8 rappresentato dall'aggettivo tedesco \"judenrein\" (\"esente da giudei\"), applicato dal regime nazista a quei territori o centri abitati da cui la popolazione ebraica era stata eliminata attraverso l'emigrazione, la soppressione, la deportazione in campi di sterminio.\nUn altro esempio molto noto \u00e8 quello dei massacri delle foibe, anche se il termine pulizia etnica \u00e8 talvolta contestato da alcuni storici in riferimento a questi eccidi. Altri esempi durante la seconda guerra mondiale sono il massacro di Novi Sad, l'operazione Lentil e il massacro di Ba\u010dka. Nelle stesse zone, durante la guerra in Bosnia ed Erzegovina degli anni novanta avvenne il massacro di Srebrenica.\nIlan Papp\u00e9 sostiene che durante la cosiddetta Nakba, la \"Catastrofe\" araba del 1947-48, le autorit\u00e0 israeliane adottarono una politica di pulizia etnica, tesa all'espulsione della popolazione palestinese, generando un grande numero di profughi palestinesi. Tale tesi, seppur avallata da importanti storici, non \u00e8 ancora stata accettata internazionalmente.. \nDi fatto potrebbero essere catalogati come atti di pulizia etnica molti episodi isolati o sistematici avvenuti in varie epoche (soprattutto a partire dall'800) e volti a eliminare comunit\u00e0 etnicamente, socialmente o culturalmente diverse da quella maggioritaria o comunque al potere in un determinato territorio. Ad esempio si possono citare nel XIX secolo gli spostamenti dei Nativi americani negli Stati Uniti d'America o in Cina nel XX secolo dei Tibetani o in Turchia degli Armeni e dei Greci."}
{"id": "280823", "revid": "889336", "url": "https://it.wikipedia.org/wiki?curid=280823", "title": "San Florido", "text": "Agiografia.\nLe poche notizie storicamente attendibili sulla sua vita, si ricavano dai \"Dialoghi\" di Gregorio Magno (3, 35). Il testo agiografico che ne narra la vita \u00e8 la \"Vita Sancti Floridi\", scritto dell'XI secolo, compilato da un diacono aretino di nome Arnolfo.\nFlorido nacque a Tifernum Tiberinum (l'attuale Citt\u00e0 di Castello), dove entr\u00f2 nell'ordine dei diaconi. Verso la met\u00e0 del VI secolo, recatosi a Perugia, fu ordinato sacerdote da Ercolano, vescovo della citt\u00e0. Secondo la leggenda agiografica, qualche giorno dopo, inviato dal vescovo perugino a Todi, giunto nei pressi di Pantalla, avrebbe operato il suo \"primo miracolo\".\nNel 580 papa Pelagio II lo sceglie come vescovo di Citt\u00e0 di Castello. A lui si attribuisce la ricostruzione della citt\u00e0 dopo la distruzione operata da Totila; secondo alcuni studiosi avrebbe ricostruito solo la cattedrale.\nCulto.\nDal Martirologio Romano al 13 novembre: \"A Citt\u00e0 di Castello in Umbria, commemorazione dei santi Fiorenzo, vescovo, del quale il papa san Gregorio Magno attesta la retta dottrina e santit\u00e0 di vita, e Amanzio, suo sacerdote, pieno di carit\u00e0 per gli ammalati e di ogni virt\u00f9.\" "}
{"id": "280824", "revid": "1318658", "url": "https://it.wikipedia.org/wiki?curid=280824", "title": "Zingarata", "text": "Nel dialetto fiorentino il termine zingarata sta ad indicare una beffa o comunque uno scherzo condotti con un certo spirito anticonformistico e goliardico. \nTullio De Mauro, confermando l'accezione di \"scherzo eseguito tra compagni\" del termine fiorentin, ne ipotizza la origine come estensione di \"azione da zingaro\", ovvero la capacit\u00e0 di raggirare, truffare o comunque conseguire effetti inconsueti e sconcertanti ricorrendo a un trucco o ad una beffa .\nIl termine \u00e8 rimasto relegato alla zona di Firenze fino agli anni '70. La diffusione del termine nel linguaggio parlato nazionale \u00e8 dovuta ad una commedia cinematografica di successo di Mario Monicelli, \"Amici miei\", nella quale i protagonisti, un gruppo di amici fiorentini ultra-quarantenni, amanti dello scherzo e dell'allegro vivere, trascorrono il loro tempo ideando e realizzando \"zingarate\" ai danni di vittime inconsapevoli. Tale termine ha ispirato un altro film, \"L'ultima zingarata\", omaggio al film di Monicelli.\nIn \"Amici miei\" il termine assume un altro significato, quello di una gita breve, spensierata, casuale e poco costosa dalla vita quotidiana. Nel film, e nei suoi seguiti, il gruppo di amici \u00e8 spesso in auto, in un viaggio casuale verso luoghi imprevisti dove ambientare gli scherzi . \nBibliografia.\n----Devoto-Oli, \"Dizionario della Lingua Italiana\", Firenze, Le Monnier, 2004.\nDizionario della lingua Italiana, Torino, Paravia, 2000"}
{"id": "280835", "revid": "78273", "url": "https://it.wikipedia.org/wiki?curid=280835", "title": "Terrasanta", "text": ""}
{"id": "280836", "revid": "110157", "url": "https://it.wikipedia.org/wiki?curid=280836", "title": "Weekend on the Rocks", "text": "Weekend on the Rocks \u00e8 il settimo album dal vivo della Dave Matthews Band pubblicato il 29 novembre 2005 che contiene le performance del concerto estivo al Red Rocks Amphiteatre di Morrison, Colorado, tra il 9 e 12 settembre 2005, ed \u00e8 disponibile nella versione \"Highlights\" (2-CD/1 DVD) ed in quella completa (8-CD/1 DVD).\nI CD della versione \"Highlights\" contengono brani rari come \"Don't Burn the Pig\" e \"Halloween\", una cover degli Zombies, ovvero \"Time of the Season\", e una versione estesa di \"Bartender\". Il DVD include fra l'altro \"So Much to Say\", \"Stand Up (For It)\", \"Recently\" e \"Louisiana Bayou\" con Robert Randolph al pedal steel."}
{"id": "280839", "revid": "2184720", "url": "https://it.wikipedia.org/wiki?curid=280839", "title": "Rock demenziale", "text": "Rock demenziale \u00e8 un'espressione, coniata nel 1978 dall'artista italiano facente parte della prima ondata di musica punk in Italia, Freak Antoni che si riferisce all'opera di gruppi e artisti rock, punk ma anche heavy metal i cui testi sono caratterizzati da un certo tipo di comicit\u00e0 estrema e surreale spesso identificato, in diversi contesti, con l'aggettivo \"demenziale\"; trova un suo corrispettivo, anche se non completamente sovrapponibile, al termine inglese \"Comedy rock\".\nIl fenomeno era legato, almeno agli albori (il biennio 1977-1978), all'esplosione creativa del punk e del movimento del '77.\nDefinizione.\nPer estensione, pu\u00f2 indicare musica pop (anche non strettamente rock) con testi apertamente umoristici: ma non essendo necessariamente rock il genere dei cosiddetti artisti \"demenziali\", sarebbe pi\u00f9 corretto utilizzare il termine \"musica demenziale\". La definizione \u00e8 vaga per diversi motivi: innanzitutto perch\u00e9 il concetto stesso di \"demenziale\" \u00e8 suscettibile di diverse interpretazioni.\nSe a un estremo dello spettro c'\u00e8 il fine \"calembour\" a scopo ironico o la creativit\u00e0 linguistica, all'altro c'\u00e8 il semplice uso ostentato di locuzioni scurrili (spesso con coloriture gergali o dialettali). In ogni caso, evidentemente, non sarebbe corretto parlare di rock demenziale come di un \"genere musicale\", essendo la definizione relativa a differenti stili musicali; tuttavia, quest'uso incongruo dell'espressione \u00e8 estremamente diffuso, per almeno due motivi:\nNei paesi anglosassoni non esiste un genere simile, ma \u00e8 possibile comunque un accostamento con il \"comedy rock\", e fra i suoi esponenti possono essere inseriti artisti come Frank Zappa, la cui vena artistica non solo include dei testi ironici o dissacranti, ma anche veri e propri spettacoli teatrali con differenti generi e stili musicali sapientemente miscelati a scopo parodistico. I testi sono un elemento fondamentale del rock demenziale, e dunque non \u00e8 raro il caso di artisti che si sono specializzati nel realizzare \"cover\" di brani celebri riscrivendone i testi con intento ironico, dissacratore o semplicemente goliardico (come ad esempio \"Weird Al\" Yankovic o Stefano Nosei).\nIl rock demenziale in Italia.\nLe origini.\nLa tradizione musicale italiana vanta numerosissimi esempi di \"demenziale pre-rock\", essendo sempre stato presente un filone umoristico e satirico, a partire da alcune canzoni di musica leggera del '900 (\"Maramao perch\u00e9 sei morto?\", la \"Casetta in Canad\u00e0\" e molte altre) fino ad alcune canzoni swing di Fred Buscaglione.\nFra i precursori del rock demenziale sono stati (come ha sostenuto Freak Antoni) personaggi come Pippo Starnazza (con il suo gruppo, il Quintetto del Delirio), Rodolfo De Angelis o Ettore Petrolini (basti pensare alla sua \"I salamini\"), che hanno coniugato le sonorit\u00e0 del jazz delle origini che in quegli anni si diffondeva anche in Italia con testi divertenti e, a volte, anche parodistici; negli anni successivi possiamo ricordare alcune canzoni scritte dal maestro Lelio Luttazzi (come \"Il giovanotto matto\" o \"Una zebra a pois\", quest'ultima cantata da Mina) o alcune di Giacomo Osella (\"Sul mar Pacifico\"), di Natalino Otto (\"Ho un sassolino nella scarpa\" o \"Mamma, voglio anch'io la fidanzata\") di Alberto Sordi (\"Nonnetta\", \"Il carcerato\", \"Il gatto\" e \"Il milionario\", tutte scritte tra il 1948 e il 1950 e di Johnny Dorelli (\"Johnny Vitamina\", \"Carolina Dai!...\", \"Golosona\",\"Che Bestia\" ed altre).\nGli anni sessanta.\nI primi esempi di brani che corrispondono alla definizione odierna di rock demenziale si trovano in Italia tra la fine degli anni cinquanta e i primi anni sessanta, in particolare nell'opera di Clem Sacco (\"Oh mama voglio l'uovo alla cocque\", \"Baciami la vena varicosa\", \"Banana rock\" e altre), Ruggero Oppi (specializzato in testi con doppi sensi come \"Ai romani piaceva la biga\" o \"Miss Arrizza\"), Loris Banana (\"L'uovo fresco\") e Riz Samaritano (\"Cadavere spaziale\", incisa anni dopo anche da Elio e le Storie Tese, \"Che calze vuoi da me\" e altre, soprattutto i brani con arrangiamenti pi\u00f9 beat, come \"Non rompetemi i bottoni\"), Gianni Pucci (\"Twist del barbiere\"), Fred Bullo (\"Tritolo twist)\"; veri precursori sono poi I Brutos, con canzoni come \"Destinazione luna\" o \"Una bionda un po' scema per 4 scemi che vanno a remi\":\nFurono in qualche misura \"protodemenziali\" anche Enzo Jannacci e Giorgio Gaber (con i dischi incisi insieme con lo pseudonimo \"I Due Corsari\" - si pensi a \"Una fetta di limone\"), o I Gufi, ma sporadici esempi di questo filone si possono trovare anche nel repertorio di artisti insospettabili, come Rita Pavone (\"La bretella\" o \"Orazi e Curiazi\") o come Gianni Meccia (con \"Odio tutte le vecchie signore\" del 1959). Tra i gruppi beat sono senza dubbio da citare I Balordi con la loro \"Vengono a portarci via, ah ah!\" e Ugolino, con la sua \"Ma che bella giornata\": ma dal punto di vista delle sonorit\u00e0 \"Balbettando\", canzone del 1967 dei Cinque Monelli \u00e8 senza alcun dubbio la canzone pi\u00f9 vicina al rock demenziale degli Skiantos, con un ritmo incalzante di batteria ed un tirato assolo di chitarra.\nGli anni settanta.\nNegli anni settanta ebbero grande fortuna gli Squallor (anche se molte delle loro canzoni non appartengono al genere rock) e successivamente gli Skiantos. Fu proprio Freak Antoni degli Skiantos il primo a usare l'espressione \"Rock demenziale\", pubblicando nel 1978 il \"manifesto del rock demenziale\" (allegato alla prima edizione del secondo album del gruppo, MONO tono, che tra le sue tesi ha quella che caratterizzer\u00e0 tutto lo sviluppo del movimento: \"\u00c8 ora di finirla con la musica fatta solo da chi sa suonare, \u00e8 ora di suonare senza sapere suonare, continuando a suonare senza per carit\u00e0 imparare a suonare\"). Con gli Skiantos il termine demenziale assunse un significato politico e di rifiuto e beffarda ironia contro la retorica delle istituzioni e dei benpensanti. Freak Antoni dichiar\u00f2: \"demenziale pu\u00f2 somigliare a surreale ma anche a banale e a non intellettuale [\u2026] il demente non capisce la differenza tra demente e demenziale\". In seguito avrebbe dato nel proprio libro \"Badilate di cultura\" la seguente defininizione del termine: \"Tutto ci\u00f2 che \u00e8 assurdo e bizzarro insieme, non eroico, non retorico, non modaiolo, non istituzionale [\u2026] un cocktail di pseudofuturismo, dada, goliardia, improvvisazione, [\u2026] provocazione con ironia d\u2019avanspettacolo, poesia surreale soprattutto cretina\".\nIn quel periodo Bologna diventa la capitale di questo genere grazie all'etichetta Harpo's Bazar che prender\u00e0 in seguito il nome di Italian Records, con moltissimi gruppi che nascono e che poi svilupperanno la loro creativit\u00e0 in direzioni a volte anche molto diverse: ricordiamo i Windopen di Roberto Terzani, i Teobaldi Rock di Luca Carboni, i Luti Chroma di Tullio Ferro e Mauro Patelli, i Supercircus di Andrea Mingardi. Il movimento demenziale si diffonde in tutta Italia: a Roma era gi\u00e0 da tempo in attivit\u00e0 un musicista che rimanda (anche nell'aspetto fisico, oltre che per la musica) a Frank Zappa: si tratta di Sandro Oliva che fa anche una piccola apparizione in \"Ecce bombo\" di Nanni Moretti prima di essere reclutato da alcuni ex collaboratori del suo maestro, The Grandmothers; a Torino invece vengono scoperti da Giulio Tedeschi i Righeira, che incidono per l'Italian Records \"Bianca surf\", mentre a Milano si forma un gruppo tutto femminile, le Kandeggina Gang. Nel 1980 uscir\u00e0 l'album \"Macchina maccheronica\" degli Stormy Six, tentativo di recuperare la tradizione folk in chiave ironica alla Zappa.\nGli anni ottanta e novanta.\nGrazie agli Skiantos, che continuano con fasi alterne, per tutto il decennio Ottanta il fenomeno si allarga oltre che a Bologna dove si formano anche i Lino e i Mistoterital, a Milano dove nascono Elio e le Storie Tese e anche nel resto d'Italia. A Napoli emerge il cantautore Tony Tammaro. Negli anni novanta emergono i Prophilax, gruppo romano caratterizzato da temi pornografici e goliardici, oltre che demenziali; per questo vengono definiti i pionieri del \"Porno Rock\". A Torino, dopo i gi\u00e0 citati Righeira, nascono molti gruppi e solisti demenziali, come Marco Carena (attivo dall'inizio del decennio con il gruppo \"Le vecchie pellacce\"), i Camaleunti, i Powerillusi, le Trombe di Falloppio, Persiana Jones e le Tapparelle Maledette, tutti formatisi tra il 1986 e il 1989; questo fenomeno porter\u00e0, nel 1990, alla nascita del Festival di Sanscemo. Tra gli anni ottanta e i novanta emergono Leone Di Lernia, considerato il maestro della parodia (esegue di solito successi internazionali di musica dance con testi demenziali in italiano e tranese), Federico Salvatore (che canta prevalentemente in napoletano) e Francesco Salvi.\nIl gruppo che per\u00f2 catalizzer\u00e0 il genere, portandolo anche al vero successo commerciale, da met\u00e0 anni Ottanta e soprattutto nel successivo decennio furono senz'altro i milanesi Elio e le Storie Tese, che, in parte ispirati da Frank Zappa, rappresentano ancora oggi il gruppo musicale demenziale di maggior successo commerciale in Italia. Sulla scia dell'affermazione di questo gruppo e grazie alla vetrina del Festival di Sanscemo iniziano a nascere molti gruppi di rock demenziale, anche se pochi riescono ad ottenere notoriet\u00e0 a livello nazionale e tanto meno duratura.\nTra i gruppi recenti di maggior successo si possono citare i bolognesi Gem Boy, che grazie al passaparola, al web e alla diffusione libera dei loro brani tramite musicassette ed MP3, diventano famosi in tutto il territorio italiano, su cui sono costantemente in tour. Ci sono inoltre dei gruppi demenziali, che stanno fra l'altro ottenendo successo nazionale e internazionale, che fanno il verso alle maggiori band dell'heavy metal e agli stereotipi di tale genere. I pi\u00f9 importanti fra questi sono Gli Atroci e i Nanowar of Steel, provenienti rispettivamente da Bologna e Roma."}
{"id": "280842", "revid": "599013", "url": "https://it.wikipedia.org/wiki?curid=280842", "title": "Asterisk", "text": ""}
{"id": "280844", "revid": "56620", "url": "https://it.wikipedia.org/wiki?curid=280844", "title": "La prosivendola", "text": "La prosivendola (\"La petite marchande de prose\", 1989) \u00e8 il terzo romanzo del ciclo di Malauss\u00e8ne di Daniel Pennac.\nTrama.\nBenjamin Malauss\u00e8ne, ancora alle prese con la convalescenza di Julie, deve affrontare il matrimonio dell'adorata sorella Clara con un uomo molto pi\u00f9 vecchio di lei, Clarence di Sant'Inverno (i 58 anni di lui contro i quasi 19 di lei). Questi \u00e8 il direttore di un carcere moderno (in cui \u00e8 rinchiuso anche Stojilkovicz) dove vengono esaltate le capacit\u00e0 artistiche dei prigionieri. Stanco di fare da capro espiatorio, Malauss\u00e8ne decide di licenziarsi, ma torna ben presto sui suoi passi: il giorno del matrimonio, infatti, Clarence viene brutalmente assassinato e, poco dopo, Clara rivela al fratello di essere incinta. Benjamin decide quindi di accettare da un lato il consiglio/minaccia di Rabdomant di stare lontano dalla vicenda Sant'Inverno, dall'altro la proposta della Regina Zabo di diventare l'immagine pubblica di uno scrittore che vuole rimanere incognito: J.L.B., fonte primaria di tutti i guadagni della casa editrice. Benjamin accetta ma pone diverse condizioni: prima tra tutte di ricevere una cospicua percentuale su tutte le vendite, presenti passate e future, dei romanzi di JLB (cos\u00ec da assicurare una ricca eredit\u00e0 al figlio di Clara) e di conoscerne la vera identit\u00e0. Poco dopo Malauss\u00e8ne scopre che dietro J.L.B. si cela il ministro Teston. Julie, venuta a conoscenza del nuovo lavoro del suo compagno, lo lascia seduta stante.\nBenjamin si prepara con cura ad impersonare JLB, ma la sua prima intervista segna un piccolo cedimento: sbagliando risposte non sa di aver commesso un grave errore. Ma ci sono tre brutti ceffi pronti a fargli sapere che non si accetteranno variazioni sul copione. Alla soglia della prima ed ufficialissima conferenza stampa di JLB, Benjamin \u00e8 vittima di un attentato: tutti, Julie in primis, lo credono morto ed ognuno reagisce al dolore come meglio pu\u00f2. Julie \u00e8 decisa a vendicarlo e a scoprire chi sia stato l'assassino e l'eventuale mandante, cos\u00ec risale al vero JLB: Teston. Lo rapisce, abilmente camuffata. Quando vengono ritrovati i corpi senza vita di Teston e di Gauthier, segretario (o meglio finto segretario) di Benjamin/JLB, tutti i sospetti cadono su di lei. Il prossimo sulla lista di morte \u00e8 Calignac, altro impiegato delle Edizioni Taglione, e la morte lo attende all'uscita del funerale di Gauthier. Ma la morte, che arriva dalla finestra di uno dei nascondigli parigini di Julie, lo manca e Van Thian \u00e8 costretto a sparare verso l'amica, cercando (sperando) di ucciderla e di porre fine al suo dolore. Quando i poliziotti arrivano nell'appartamento da cui partono gli spari, trovano solo delle parrucche e due dita. Julie \u00e8 viva.\nBenjamin non \u00e8 morto, ma \u00e8 in coma profondo: ridotto ad un vegetale \u00e8 tenuto in vita da una macchina e J\u00e9r\u00e9my deve combattere non poco col dottor Berthold per impedirgli di staccare la spina. Ma Berthold \u00e8 solo in apparenza sconfitto ed approfitta del coma per prelevare, ad uno ad uno, tutti gli organi di Benjamin che, dal canto suo, pur in coma, vede e sente tutto ci\u00f2 che gli accade intorno.\nRabdomant, convocato Van Thian nel suo ufficio, gli fa una rivelazione: le dita non sono di Julie, ma sono dita di un uomo. O la giovane ha un complice, oppure il vero assassino non \u00e8 lei. A sparare dalla finestra non era stata Julie, poich\u00e9 lei si trovava tra la folla al momento dello sparo e soprattutto lei non ha ucciso n\u00e9 Teston, n\u00e9 Gauthier. Qualcuno l'ha seguita, pedinata e alla fine l'ha incastrata. Qualcuno che conosce tutti i suoi nascondigli parigini e che dunque si trova in uno di questi. Julie arriva in rue du Four e lo incontra. Non sa chi sia, ma sa che le dovr\u00e0 molte spiegazioni.\nBenjamin riceve la solita visita di Loussa, che gli racconta della sua ultima traduzione: la versione cinese di un romanzo di JLB. Una frase gli \u00e8 risultata difficile: \"La morte \u00e8 un processo rettilineo\". Nel cervello vegetale di Benjamin si accende una lampadina. Capisce tutto. Teston non ha scritto un bel niente: ha rubato i romanzi e il vero autore \u00e8 venuto a vendicarsi. E Benjamin sa chi \u00e8.\nVan Thian intanto si reca a casa di Teston per proseguire nelle indagini e interroga la madre di Teston. Ha pazienza, Van Thian, ed alla fine la donna parla. Non era muta, semplicemente rifiutava di parlare col figlio, grandissimo bugiardo. Anche Van Thian, cos\u00ec, scopre che Teston non ha scritto un solo rigo dei romanzi che ha pubblicato. Le dita mozzate in realt\u00e0 sono di Alexandre Kr\u00e4mer, detenuto modello della prigione modello del defunto Sant'Inverno. La Regina Zabo e Julie hanno portato Alexandre lontano da Parigi, la Regina l'ha fatto confessare e gli ha fatto scrivere una confessione. \u00c8 questione di tempo e tutti sapranno la verit\u00e0. Alexandre aveva cominciato a scrivere dopo essere stato trasferito da Sant'Inverno, quindi 16 anni prima dei fatti. Scriveva pagine su pagine, senza alcun desiderio di pubblicazione. Un giorno il ministro Teston fa visita al carcere. Qualche tempo dopo vede la luce il primo romanzo di JLB. Alexandre \u00e8 rimasto all'oscuro di tutto per sedici anni, finch\u00e9 Clara, qualche settimana prima delle nozze, non gli regala, di nascosto, un romanzo di JLB, appunto. Alexandre lo legge e, dopo non poca fatica, si riconosce. L'hanno derubato. Va da Sant'Inverno e lo uccide, la sera prima del matrimonio. Cercano di ucciderlo a sua volta, ma riesce a salvarsi e decide di evadere. Una volta a Parigi vede ovunque i manifesti con la faccia di Benjamin/JLB. Uccider\u00e0 anche lui e tutti quelli coinvolti nel furto dei suoi scritti, ma sulla sua strada vede Julie e se ne innamora. Folle, d'amore, decide che la incastrer\u00e0 per poi scagionarla alla fine, come ultimo gesto d'amore. Ma qualcosa va diversamente da come aveva preventivato e si ritrova a scrivere le sue confessioni, in una prima persona che non aveva mai utilizzato. \nMentre Julie e la Regina si recano da Rabdomant, Alexandre si rende conto di aver perso l'unica cosa che aveva: la scrittura. Non riesce pi\u00f9 a scrivere ora che \u00e8 diventato io narrante e cos\u00ec decide di mettere fine alla faccenda. Si dirige a Parigi, all'Ospedale dove si trova Benjamin e tutta la sua famiglia riunita per il compleanno del fratello. Clara ha le doglie e tutti la accompagnano. Nasce \u00c8 Un Angelo. Solo Van Thian si allontana dalla stanza e si reca da Benjamin giusto in tempo per sparare a Alexandre che sta per ucciderlo. Si uccidono a vicenda e Benjamin d\u00e0 segni di vita cerebrale. Il dottor Marty, che ha scoperto i prelievi effettuati da Berthold, lo costringe a trapiantare a Benjamin gli organi di Alexandre. Incredibilmente sono istocompatibili. Benjamin \u00e8 salvo e pu\u00f2 tornare a casa, con tutta la sua trib\u00f9, ed al suo lavoro di capro espiatorio."}
{"id": "280854", "revid": "1543377", "url": "https://it.wikipedia.org/wiki?curid=280854", "title": "Diablo (videogioco)", "text": "Diablo \u00e8 un videogioco di genere action RPG prodotto dalla Blizzard Entertainment e pubblicato il 31 dicembre 1996. Uno dei primi action RPG a valorizzare il mouse come periferica di comando, \"Diablo\" ebbe un enorme successo ed influenz\u00f2 numerosi titoli successivi come \"\", \"Dungeon Siege\", \"Nox\", \"Divine Divinity\", \"Titan Quest\", \"Throne of Darkness\". Il seguito del primo episodio \u00e8 uscito nel 2000, \"Diablo II\"; a fine giugno 2008 \u00e8 stato poi annunciato il terzo episodio della serie: \"Diablo III\", pubblicato il 15 maggio 2012\nTrama.\n\"Diablo\" \u00e8 ambientato nel Regno di Khanduras, nel mondo di Sanctuary, un mondo immaginario di ispirazione medievale. Il giocatore percorre sedici livelli sotto la citt\u00e0 di Tristram, l'ultimo dei quali \u00e8 lo stesso inferno, laddove affronta Diablo.\nI livelli si sviluppano sotto un monastero costruito molti anni prima per accogliere la prigione di Diablo.\nIl personaggio apprende la lunga lotta fra bene e male, una guerra senza fine. I combattenti delle forze del bene, i Serafini e gli Angeli, si scontrarono contro i dem\u00f2ni dell'Inferno che abitano il Mondo sotterraneo. Nel mondo dei mortali questo Grande Conflitto \u00e8 chiamato \"Guerra del Peccato\" e gli umani ne sentirono poco gli effetti, anche se qualche umano si divert\u00ec ad evocare spiriti e demoni e qualcuno venne anche attirato nel Mondo Oscuro.\nI quattro demoni minori:\nche erano preposti al mondo superiore vollero per loro il potere di dominare il mondo, e cominciarono una guerra contro i tre fratelli, i demoni maggiori signori dell'inferno:\nL'accanita lotta tra loro ad opera di Azmodam e Belial, che organizzarono la lotta, indebol\u00ec il Mondo dell'Oscurit\u00e0, e i due ebbero il sopravvento su tutti gli altri, ma la loro rivalit\u00e0 fece cadere il sodalizio e cominci\u00f2 tra loro un'infinita battaglia. Il mondo della luce corse ai ripari e Tyrael, l'arcangelo che organizz\u00f2 la caccia ai tre fratelli del male, fond\u00f2 l'ordine degli Horadrim. Mephisto e Baal furono imprigionati nelle pietre magiche nel deserto, e si cominci\u00f2 la caccia all'ultimo fratello, il signore del terrore, Diablo.\nGli Horadrim, che nel frattempo erano diventati forti e potenti, avevano molti discepoli e il loro Monastero sorto nella zona di Khanduras, aveva un dedalo di sotterranei segreti molto sicuri. Finalmente riuscirono ad imprigionare anche Diablo in una pietra e lo misero proprio al centro del dedalo di sotterranei, al centro del Monastero sorvegliato dai monaci giorno e notte.\nCon il passare degli anni gli Horadrim persero la loro forza e la fede, diventarono sempre di meno e si dimenticarono della loro missione. Il Monastero era ridotto ad un rudere e quando mor\u00ec l'ultimo di essi nessuno ricord\u00f2 pi\u00f9 nulla dei tre fratelli del Male e soprattutto di Diablo nel sotterraneo cos\u00ec vicino alla citt\u00e0 di Tristram. Nelle vicinanze di Khanduras si formarono citt\u00e0 e piccoli regni molto fiorenti che attirarono l'attenzione di re Leoric, che decise di conquistarli. Vinse e si trasfer\u00ec nella citt\u00e0 di Tristram nell'antico Monastero, ignaro del pericolo cos\u00ec vicino.\nLeoric, re di grande personalit\u00e0 e saggezza, regn\u00f2 per anni con giustizia, finch\u00e9 Diablo improvvisamente si risvegli\u00f2 e dapprima, avendo bisogno di un corpo mortale per materializzarsi, si impadron\u00ec del fedele consigliere del re, l'arcivescovo Lazarus, ed infine del re stesso, che cerc\u00f2 per lungo tempo di sconfiggerlo credendo di poterlo contrastare senza nessun aiuto.\nMa a poco a poco Diablo si impadron\u00ec quasi del tutto di re Leoric, cambiando la sua personalit\u00e0. Divent\u00f2 crudele ed ingiusto, terrorizz\u00f2 la popolazione, la sua corte, i consiglieri e chi stava attorno, protetto solo dall'Arcivescovo Lazarus che ovviamente sapeva tutto. Riusc\u00ec con abilit\u00e0 anche ad allentare gli ultimi che lo ostacolavano, mandandoli a combattere contro Westmarch, mandandoli cos\u00ec verso morte certa. Lachdanan, a capo dell'esercito, ritorn\u00f2 con pochi uomini e re Leoric cerc\u00f2 di eliminarlo personalmente, ma Lachdanan, oramai certo della sua follia, lo elimin\u00f2 nella lotta.\nTuttavia Diablo aveva gi\u00e0 abbandonato il corpo di Leoric, perch\u00e9 non era pienamente soddisfatto, non riusciva a plasmarlo completamente ai suoi voleri e cerc\u00f2 un altro corpo che lo potesse soddisfare e lo trov\u00f2 nel figlio del re, Albrecht, ragazzo molto giovane, che trasport\u00f2 all'interno del labirinto terrorizzandolo del tutto con visioni terribili e raccapriccianti. Albrecht fu cercato da tutti, ma Diablo lo teneva ben protetto nel sotterraneo e lo plagi\u00f2 completamente. Ne cambi\u00f2 anche l'aspetto fisico, facendolo diventare sempre pi\u00f9 simile a lui. Il Male nelle terre di Westmarch era ormai percepibile: gli abitanti erano terrorizzati e capirono che la pazzia di re Leoric era stato solo l'inizio di un periodo di terrore. Molti fuggirono da Tristram.\nNel frattempo l'arcivescovo convinse i pochi uomini rimasti a cercare il figlio del re nei sotterranei del vecchio monastero, ma chiaramente furono decimati da Diablo. I pochi superstiti raccontarono fatti raccapriccianti e le ferite riportate erano inguaribili. Diablo nel frattempo si fortificava sempre di pi\u00f9 e godeva del terrore che aveva creato negli abitanti. Diablo si stava preparando alla battaglia finale dove avrebbe potuto ottenere la grande vittoria sulle forze del bene. Tuttavia, un manipolo di eroi riusc\u00ec a raggiungere il sotterraneo e a sconfiggere il signore del terrore, liberando cos\u00ec quelle terre dalla sua malvagit\u00e0.\nModalit\u00e0 di gioco.\nDiablo \u00e8 giocabile secondo la prospettiva isometrica con la parziale trasparenza delle mura. Questo consente di individuare oggetti e porte senza perdere di vista il personaggio, cosa essenziale nelle scene di battaglia. Il giocatore muove il personaggio cliccando con il bottone sinistro del mouse sull'area in cui si deve dirigere. Per attaccare le creature si usa un click sinistro su di esse mentre se si tiene premuto il tasto shift si evita che il personaggio cammini mentre attacca. Magie e abilit\u00e0 si usano con il bottone destro del mouse e si visualizzano premendo i tasti da F5 a F8.\nIl gioco comincia nella cittadina di Tristram. Essa \u00e8 popolata da diversi NPC, quali il fabbro Griswold, e Deckard Cain, il saggio Horadrim. La loro funzione \u00e8 in primis quella di fornire alcuni servizi necessari all'eroe, quali riparazioni, cure e oggetti magici, ma essi assumono anche il ruolo di narratori della vicenda e gran parte delle quest (\"ricerche\" o \"missioni\") partono da loro.\n\"Diablo\" pu\u00f2 essere affrontato in modalit\u00e0 giocatore singolo dove si segue la storia, o in multiplayer, sia tramite LAN che su internet grazie al servizio integrato Battle.net. Questa seconda modalit\u00e0 \u00e8 pi\u00f9 completa dal punto di vista della variet\u00e0 di oggetti; \u00e8 possibile inoltre creare partite con difficolt\u00e0 crescente, \"normal\" per personaggi fino al 30\u00ba livello, \"nightmare\" accessibile dal 20\u00ba livello in su e \"hell\" dal 30\u00b0 fino al 50\u00b0. A seconda delle modalit\u00e0 aumentano la potenza dei mostri ma anche le probabilit\u00e0 di trovare oggetti migliori.\n\"Diablo\" venne influenzato da \"Moria\" e \"Angband\", dai quali riprende una delle caratteristiche tipiche dei giochi roguelike, ovvero la generazione casuale delle mappe ad ogni inizio di nuova partita; anche la lista delle quest \u00e8 variabile, cos\u00ec come la posizione e le caratteristiche degli oggetti, a esclusione di quelli denominati \"unici\" che hanno valori prefissati.\nIl controllo del gioco avviene attraverso una barra posta nella parte inferiore dello schermo, che mostra la vita e il mana residuo. I dettagli vengono visualizzati in finestre all'interno dell'area di gioco, permettendo un controllo continuo della posizione del personaggio, permettendo di operare anche durante gli eventi pi\u00f9 caotici e nelle azioni di lotta.\nLa mappa viene implementata nel gioco attraverso un meccanismo di sovrimpressione e trasparenza, tramite la quale \u00e8 possibile visualizzare contemporaneamente anche l'area di gioco.\nNella parte inferiore dello schermo, con gli indicatori di vita e mana, sono posizionati i pulsanti di scelta rapida, attraverso i quali \u00e8 possibile accedere rapidamente alle azioni pi\u00f9 frequenti, come l'utilizzo delle pozioni.\nGli oggetti che il giocatore pu\u00f2 raccogliere sono di tre diverse tipologie, e sono differenziati dal colore del nome: bianchi, se sono normali; blu se possiedono caratteristiche magiche (cos\u00ec come i livelli anche questo tipo di oggetti viene creato casualmente) e dorati, oggetti dotati di poteri magici unici che, al contrario dei blu, sono sempre identici in ogni partita.\nPersonaggi.\nI personaggi giocabili di \"Diablo\" sono tre:\nI personaggi possiedono quattro attributi (forza, destrezza, magia e vitalit\u00e0), che possono essere aumentati temporaneamente grazie a oggetti (o santuari) oppure in maniera definitiva grazie ai punti guadagnati quando si aumenta di livello (uccidendo mostri e terminando delle quest).\nStruttura e livelli.\n\"Diablo\" si articola in 16 dungeon, divisi in 4 sezioni da 4 livelli ciascuno; si passa da uno all'altro tramite delle scale che dalla superficie conducono sino all'inferno. La peculiarit\u00e0 dell'ambientazione \u00e8 l'algoritmo che genera casualmente i livelli ogni volta che si crea uno nuova partita (a parte l'ultimo, sempre uguale); questa caratteristica, insieme alla possibilit\u00e0 di giocare con tre classi differenti, rende \"Diablo\" molto longevo e rigiocabile.\nVersioni e espansione.\n\"Diablo\" richiede il CD originale per funzionare, tuttavia nel CD esiste una versione del software che pu\u00f2 essere giocata senza CD chiamata \"Diablo\" Spawn. Questa versione consente l'accesso solo alle prime due aree dei sotterranei e blocca altre funzionalit\u00e0, ma \u00e8 utilizzabile la modalit\u00e0 multigiocatore.\nL'unica espansione ufficiale, intitolata \"\", \u00e8 stata pubblicata nel 1997 ad opera di Sierra Entertainment e non di Blizzard Entertainment, che l'ha solo autorizzata. In questa espansione la funzionalit\u00e0 multigiocatore venne disabilitata con la versione 1.01 mentre vennero aggiunti due nuovi segmenti nel percorso inseriti mediante aggiunte alla storia del gioco, alcuni nuovi elementi e nuove magie e un nuovo personaggio: il \"monaco\". Sono presenti altri due personaggi, il bardo e il barbaro, ma non abilitati.\nNel 1998 Electronic Arts mise in commercio una versione Diablo per PlayStation sviluppata da Climax Group che permetteva il diretto controllo del personaggio mediante gamepad. Non esisteva la modalit\u00e0 multigiocatore ma solo una modalit\u00e0 cooperativa a due giocatori e c'era una funzionalit\u00e0 che permetteva di ascoltare la storia attraverso un narratore senza dover trovare i libri nel gioco. Tuttavia questa versione non ebbe molto successo, tra le altre cose a causa della necessit\u00e0 di avere 10 blocchi liberi nella memory card della PlayStation, mentre la grandezza standard della memory card era solo di 15 blocchi.\nNel marzo 2003 \u00e8 stata resa disponibile per il libero download una patch di traduzione amatoriale in grado di tradurre in italiano gran parte dei testi del gioco: il titolo infatti non ha goduto di una localizzazione ufficiale se non quella, parziale, del manuale cartaceo.\nSviluppo.\n\"Diablo\" \u00e8 stato sviluppato dalla Condor Software basata a San Mateo in California, fondata nel 1993 da Max Schaefer, Erich Schaefer e David Brevik. Dopo un incontro con Allen Adham, uno dei fondatori di Blizzard Entertainment, David Brevik propone un'idea di un gioco funzionante completamente in DOS e ispirato ai giochi in ASCII \"Moria\" e \"Angband\" sui quali rifletteva dai tempi in cui frequentava le scuole superiori. Il progetto interess\u00f2 Blizzard Entertainment che propose dei miglioramenti come il passaggio su Windows 95 invece che su DOS.\nIl legame tra Condor Software e Blizzard Entertainment migliorava sempre di pi\u00f9 tanto che nel 1996 la Blizzard Entertainment persuase la casa madre Davidson &amp; Associates di acquistare Condor Software che venne denominata Blizzard North.\nL'interfaccia del gioco venne sviluppata da Erich Schaefer e David Brevik che si ispirarono al gioco X-Com ma si evolse in maniera caotica fino all'arrivo nel 1996 di Stieg Hedlund che coordin\u00f2 la squadra di grafici di \"Diablo\" fino all'uscita del gioco.\nAccoglienza.\nAnche se l'azione di gioco in tempo reale, o il concetto di generazione casuale dei livelli, erano gi\u00e0 stati utilizzati in giochi di ruolo precedenti come \"Dungeon Master\" o \"Rogue\", \"Diablo\" reinvent\u00f2 considerevolmente il genere, introducendo un sistema di controllo intuitivo e un sistema di gioco maggiormente accessibile. Viene oggi considerato uno dei videogiochi pi\u00f9 influenti della storia, e il suo impatto \u00e8 paragonabile a quello di \"Sim City\", \"Populous\", \"Dune II\" o \"Doom\". Il suo sistema di gioco venne successivamente adottato da molti giochi di ruolo, che i giornalisti definiscono spesso \"clone\" o \"Diablo-like\".\nAlla sua uscita, \"Diablo\" venne estremamente ben accolto dalla critica. Il sito Metacritic, che raccoglie i punteggi assegnati dalla critica specializzata a un determinato videogioco, attesta a Diablo una media del 94%. Il sito GameSpot assegna a \"Diablo\" un punteggio di 96%, il pi\u00f9 alto mai assegnato ad un gioco per PC, e diverse riviste lo descrivono come \"gioco indispensabile\", assegnandogli un giudizio perfetto. Come il precedente titolo Blizzard, \"Warcraft II\", \"Diablo\" ebbe un significativo successo commerciale, superando rapidamente il milione di copie vendute. Nel 1997, raggiunse il terzo posto nella classifica dei giochi pi\u00f9 venduti dell'anno, dietro a \"Riven\" e \"Flight Simulator\", e il 29 agosto del 2001, aveva venduto oltre 2,5 milioni di copie nel mondo.\nIl gioco venne lodato da molti critici per la sua grafica realistica in SVGA, che ben si adattava all'atmosfera cupa e morbosa della storia. Venne apprezzata la qualit\u00e0 e la diversit\u00e0 dei modelli 3D, le relative animazioni, e gli effetti sonori. Per esempio, venne lodato il fatto che ogni tipo di creatura avesse un suono particolare ad essa associato, che poteva identificarne la rarit\u00e0 o la pericolosit\u00e0, e alcuni mostri presentavano i propri effetti sonori esclusivi. La colonna sonora divenne popolare, e fu descritta dai critici come \"sublime\" o \"fantastica\"; venne inoltre notata una somiglianza con il gruppo di rock gotico Bauhaus.\n\"Diablo\" venne molto apprezzato per la semplicit\u00e0 della sua interfaccia, descritta dai critici come molto veloce da imparare e intuitiva, ma anche per la generazione casuale dei dungeon, la diversit\u00e0 delle creature, e la variet\u00e0 dei tesori che il giocatore pu\u00f2 rinvenire: tutti questi fattori permettevano al titolo di essere rigiocato pi\u00f9 volte, senza risultare ripetitivo. Alcuni critici hanno per\u00f2 lamentato un'eccessiva brevit\u00e0 del gioco, e uno svilupp\u00f2 approssimativo di alcune missioni o livelli.\nIl multiplayer di \"Diablo\" venne molto favorevolmente accolto dalla critica, la quale apprezz\u00f2 la possibilit\u00e0 di creare partite per un massimo di quattro giocatori, rendendo l'esplorazione del dungeon pi\u00f9 coinvolgente. Un plauso venne inoltre fatto alla possibilit\u00e0 di giocare gratuitamente su Internet, tramite la piattaforma multiplayer Battle.net, anche se ci\u00f2 port\u00f2 a problemi legati all'uso di trucchi da parte di giocatori, sui server pubblici.\n\"Diablo\" fu votato miglior gioco del 1996 dal sito GameSpot; venne inoltre definito come \"miglior videogioco di ruolo dell'anno\" da numerose riviste e siti web specializzati.\nLascito.\nIl successo del primo Diablo, spinse Blizzard Entertainment a svilupparne un seguito, Diablo II, distribuito il 29 giugno 2000; l'anno seguente venne pubblicata l'espansione . Il gioco narrava gli eventi accaduti dopo il primo capitolo, e apport\u00f2 molti miglioramenti alla formula di gioco e alla grafica, in particolare attraverso l'introduzione di nuove classi di personaggi con specifice abilit\u00e0. Il gioco fu un grande successo commerciale, e fino all'uscita di , detenne il record di gioco per PC venduto pi\u00f9 velocemente; entro due settimane dalla sua uscita, super\u00f2 il milione di copie. Il 29 agosto 2001, Diablo II aveva gi\u00e0 venduto pi\u00f9 di quattro milioni di esemplari.\nIl 15 maggio 2012, venne messo in commercio il terzo episodio della serie. A differenza dei primi due episodi, il gioco offriva una grafica 3D e diverse classi di personaggi inediti.\nIl successo dei primi due episodi della serie, influenz\u00f2 un certo numero di sviluppatori che, prendendo elementi in prestito da Diablo, realizzarono giochi dal sistema di controllo, dall'interfaccia, e dalle meccaniche molto simili. Ad esempio, Throne of Darkness riprendeva un sistema di interfaccia e di gioco quasi identico a quello di Diablo II, ma in un universo fantasy ispirato al Giappone medievale, nel quale il giocatore controllava un gruppo di quattro personaggi. La serie Dungeon Siege, creata da Chris Taylor, cerc\u00f2 di distinguersi utilizzando un motore grafico 3D e un sistema di gestione del personaggio differente, ma fu bollato come \"Diablo II in 3D\" da parte di alcuni critici. Sebbene fossero titoli di qualit\u00e0, non riuscirono a eguagliare il successo di Diablo e della sua serie. Diablo influenz\u00f2 anche alcuni MMORPG, come ad esempio World of Warcraft, il cui albero delle abilit\u00e0 \u00e8 ispirato a quello di Diablo II.\nNel 2008, Max ed Erich Schaefer, assieme allo studio Runic Games, svilupparono il gioco Torchlight, riprendendo in modo quasi identico il sistema di gioco e l'interfaccia di Diablo, ma donandogli un aspetto grafico migliorato, pi\u00f9 colorato, e completamente in 3D. Dopo la sua distribuzione, Torchlight fu accolto in maniera molto positiva da parte della stampa specializzata, venendo considerato da alcuni critici come il migliore clone di Diablo.\nOltre alla serie di videogiochi, il franchising Diablo comprende libri, fumetti, e giochi di ruolo cartacei, ispirati dall'universo del gioco.\nRiconoscimenti.\n\"Diablo\" \u00e8 considerato come il migliore gioco per PC di tutti i tempi con una valutazione di 9.6 su 10.\nMusica.\nLa musica di \"Diablo\" \u00e8 stata composta da Matt Uelmen e si compone di sei tracce audio. La particolarit\u00e0 \u00e8 che la musica varia in base al contesto e all'ambientazione.\nLa colonna sonora di \"Diablo\" ottenne un grande successo di critica e pubblico, e viene considerata una delle migliori dell'epoca. Nel 2011, in occasione del quindicesimo anniversario della serie, fu pubblicata in un album dal titolo \"The Music Of Diablo 1996 - 2011: Diablo 15 Year Anniversary\". \nAdattamento cinematografico.\nNel maggio 2007 la Legendary Pictures annunci\u00f2 la futura realizzazione di un film per il grande schermo basato sul videogioco \"Diablo\"."}
{"id": "280855", "revid": "181699", "url": "https://it.wikipedia.org/wiki?curid=280855", "title": "Cascata delle Marmore", "text": "La cascata delle Marmore \u00e8 formata dal Velino nei pressi di Terni (a circa 7\u00a0km dal capoluogo di provincia umbro), quasi allo sbocco della Valnerina. A flusso controllato, \u00e8 la pi\u00f9 alta cascata artificiale d'Europa e tra le pi\u00f9 alte del mondo, potendo contare su un dislivello complessivo di 165\u00a0m suddiviso in tre salti. Il nome deriva dai sali di carbonato di calcio presenti sulle rocce e simili a marmo bianco. Fa parte del parco fluviale del Nera.\nDescrizione.\nNei pressi della frazione di Marmore, il Velino defluisce dal lago di Piediluco e si tuffa nella sottostante gola del Nera formando le cascate.\nL'acqua della cascata delle Marmore \u00e8 utilizzata per la produzione di energia idroelettrica. Normalmente solo una parte dell'acqua del fiume Velino (portata media 50 m\u00b3/s) viene deviata verso la cascata (circa il 30%, equivalenti a circa 15 m\u00b3/s). La cascata non \u00e8 dunque sempre aperta a pieno regime. Quando \u00e8 aperta a flusso minimo, la cascata scopre le rocce e la vegetazione sottostante. \nUn segnale acustico avvisa dell'apertura delle paratoie di regolazione, e in pochi minuti la portata aumenta fino a donarle l'aspetto conosciuto. L'accesso al parco \u00e8 possibile dal basso (belvedere inferiore) e dall'alto (belvedere superiore) con pagamento di un biglietto. Diversi sentieri percorrono il parco ed \u00e8 possibile andare a piedi tra i due belvedere, sia in salita che in discesa.\nDi notte la cascata \u00e8 sempre illuminata da un evoluto impianto a led di ultima generazione, che garantisce un fascio di luce ed una illuminazione uniforme.\nFlora e fauna.\nLa flora e la fauna in corrispondenza delle cascate \u00e8 tipica della macchia mediterranea.\nLa cascata si contraddistingue per la straordinaria ricchezza biologica. Numerosi sono i vegetali che appartengono sia a forme primitive (alghe azzurre e verdi, muschi, epatiche e licheni), sia ad organismi evoluti come i macromiceti; le piante vascolari acquatiche e quelle terrestri (felci e piante con fiori). \nA queste presenze botaniche vanno aggiunte le numerose specie zoologiche appartenenti ad insetti, anfibi, pesci, rettili, uccelli e piccoli mammiferi.\nL'importanza di questa biodiversit\u00e0 \u00e8 testimoniata dal fatto che l'area del parco della Cascata delle Marmore \u00e8 stata riconosciuta a livello europeo come SIC (SIC) e Zona di protezione speciale (ZPS) della Rete Ecologica Europea Natura 2000.\nSono presenti specie di uccelli rari o addirittura unici in Italia. \nAlcuni esempi: Il Merlo acquaiolo e la Ballerina gialla che si alimentano lungo le sponde e nel letto del Nera; il variopinto Martin pescatore che si pu\u00f2 osservare durante le migrazioni invernali; la Rondine montana e il Passero solitario che nidificano nelle nude pareti rocciose e la Ballerina bianca che costruisce il nido di fango sotto i tetti delle case prossime alla cascata; l'Usignolo che abita la vegetazione igrofila; la Gallinella d'acqua e il Germano reale.\nLa cascata delle Marmore \u00e8 inserita nella rete dei Centri di Educazione Ambientale (CEA) della Regione Umbria.\nGrotte.\nL'acqua, con il passare dei secoli, ha scavato grotte con stalattiti e stalagmiti nel travertino. Alcune grotte sono visitabili e rappresentano un aspetto ancora poco conosciuto della cascata delle Marmore.\nParco della Cascata.\nL'area della Cascata delle Marmore \u00e8 attrezzata con sentieri di visita, Centro di Educazione Ambientale e servizi. \u00c8 possibile svolgere visite guidate e attivit\u00e0 \"outdoor\" gestite da personale qualificato. L'accesso all'area \u00e8 a pagamento e l'apertura del Parco avviene ad orari variabili a seconda della stagione. \nAccessibilit\u00e0.\nIl belvedere inferiore si trova lungo la strada statale 209 Valnerina ed \u00e8 collegato alla viabilit\u00e0 autostradale dallo svincolo \"Valnerina\" della superstrada Rieti-Terni. \u00c8 servito da una fermata autobus dove transitano varie autolinee che lo collegano alla stazione ferroviaria di Terni: la linea urbana diretta 7/ Terni-Cascata, la linea urbana 7 Terni-Torre Orsina, e la linea extraurbana 621 diretta ad Arrone, Ferentillo, Montefranco, Scheggino.\nIl belvedere superiore \u00e8 invece raggiungibile tramite lo svincolo \"Marmore\" della superstrada Rieti-Terni; \u00e8 servito da trasporto pubblico con la piccola stazione di Marmore, posta lungo la ferrovia secondaria Terni-L'Aquila, e con una fermata degli autobus dove transita la linea extraurbana 624 Terni-Colli sul Velino.\nStoria.\nIl fiume Velino percorre gran parte dell'altopiano che circonda Rieti (\"conca velina o reatina\"), trasportando sedimenti pi\u00f9 a valle ha formato naturalmente una barriera, per deposito chimico fisico dell'acqua; questa particolare configurazione geologica ha contribuito, nel corso delle ere geologiche, alla formazione del dislivello tra conca ternana e conca reatina, che erano alla stessa quota, favorendo la formazione del lago Velino noto come \"Lacus Velinus\". Nel 271 a.C., il console romano Manio Curio Dentato ordin\u00f2 la costruzione di un canale (il \"Cavo Curiano\") per far defluire le acque stagnanti in direzione del salto naturale di Marmore: da l\u00ec, l'acqua precipitava direttamente nel fiume Nera, affluente del Tevere.\nTuttavia, la soluzione di questo problema ne creava un altro: in concomitanza delle piene del Velino, l'enorme quantit\u00e0 d'acqua trasportata dal Nera minacciava direttamente il centro abitato di Terni. Questo fu motivo di contenzioso tra le due citt\u00e0, tanto che nel 54 a.C. si giunse a porre la questione direttamente al Senato Romano: Rieti era rappresentata da Cicerone, .\nCon la caduta dell'Impero romano d'Occidente ebbe fine la manutenzione del canale, il che port\u00f2 a una diminuzione del deflusso delle acque e ad un progressivo impaludamento della Piana Reatina. Dopo varie peripezie, nel 1422 un nuovo canale venne costruito per ripristinare l'originaria portata del fiume (\"Cavo Reatino\" o \"Cavo Gregoriano\", per via dell'intervento di Gregorio XII).\nPapa Paolo III, nel 1545, diede mandato ad Antonio da Sangallo il Giovane di aprire un altro canale, la \"Cava Paolina\", che per\u00f2 riusc\u00ec ad assolvere il proprio compito solo per 50 anni.\nSi pens\u00f2 allora di ampliare la Cava Curiana e di costruire un \"ponte regolatore\", una sorta di valvola che avrebbe permesso di regolare il deflusso delle acque. Quest'opera fu inaugurata nel 1598 da Papa Clemente VIII, che aveva affidato l'incarico progettuale a Giovanni Fontana, fratello di Domenico; ovviamente, il canale prese il nome di \"Cava Clementina\".\nNei due secoli seguenti, l'opera cre\u00f2 non pochi problemi alla piana sottostante, ostacolando il corretto deflusso del Nera e provocando l'allagamento delle campagne circostanti. Per ordine di Papa Pio VI, nel 1787, l'architetto Andrea Vici oper\u00f2 direttamente sui balzi della cascata, dandole l'aspetto attuale e risolvendo finalmente la maggior parte dei problemi.\nNel XIX secolo le acque della cascata cominciarono a essere utilizzate per la loro forza motrice: nel 1896, le neonate Acciaierie di Terni alimentavano i loro meccanismi sfruttando 2 m\u00b3 d'acqua del Cavo Curiano. Negli anni successivi, la cascata cominci\u00f2 a essere sfruttata intensamente per la produzione di energia idroelettrica.\nUna vista panoramica della cascata si pu\u00f2 ammirare dal borgo medievale di Torreorsina, unico paese della Valnerina che si affaccia direttamente su di essa. Fra il 1901 e il 1960 tale localit\u00e0 era raggiungibile mediante la tranvia Terni-Ferentillo, un'infrastruttura nata per agevolare il trasporto delle merci e delle persone lungo la valle della Nera che risult\u00f2 determinante ai tempi dell'industrializzazione della stessa.\nLa leggenda.\nSulle origini della cascata c'\u00e8 una leggenda, solitamente raccontata dallo Gnefro. Una creatura fatata, una ninfa di nome Nera, si innamor\u00f2 del giovane pastore Velino. Per i due era difficile frequentarsi perch\u00e9 appartenevano a due mondi troppo diversi. Giunone, infuriata, trasform\u00f2 la ninfa Nera in un fiume perch\u00e9 aveva trasgredito le regole che non consentivano l'amore con gli esseri umani. Velino si gett\u00f2 a capofitto dalla rupe di Marmore credendo che Nera stesse annegando in quelle acque che prima non c'erano. Giove, per evitargli morte certa, durante il volo lo trasform\u00f2 in acqua, cos\u00ec da salvarsi e ricongiungersi con Nera per l'eternit\u00e0.\nVisitatori illustri.\nLe opere ingegneristiche e la natura che la circonda hanno sempre richiamato un gran numero di turisti e visitatori, tanto da spingere alla creazione di luoghi di osservazione sicuri e stabili (la Specola in alto, piazzale Byron in basso, vari Belvedere). Fra di loro, \u00e8 possibile citare tante illustri personalit\u00e0: Plinio, Cicerone, Fazio degli Uberti, un gran numero di papi, Galileo Galilei, Vittorio Alfieri, Ferdinando II delle Due Sicilie, la Regina Madre di Napoli, Salvator Rosa, Corot, William Turner, Gioachino Belli, Lord Byron e tanti altri. La cascata, nel XVIII e XIX secolo, rappresentava molto spesso una giornata di visita del Grand Tour verso Roma.\nNella pittura.\nTra il Settecento e l'Ottocento la valnerina, la cascata delle Marmore, Narni sono mete predilette per quelli che verranno definiti \"Plenaristi\", pittori en plen air, che rimasero affascinati dalla bellezza dei luoghi. Le loro opere sono conservate sia presso privati che in diversi musei europei.\nGrazie agli studi dello storico dell'arte Luca Tom\u00eco il celebre disegno leonardesco Paesaggio con fiume conservato agli Uffizi di Firenze \u00e8 identificabile - come rappresentazione del paesaggio della Cascata delle Marmore, del paese di Papigno e della vallata ternana. Tale ipotesi non \u00e8 tuttavia condivisa da tutta la comunit\u00e0 scientifica essendo mancanti prove documentarie che attestino la presenza di Leonardo da Vinci a Terni.\nUna presa di posizione importante, per\u00f2, \u00e8 stata quella di Francesco Scoppola, Direttore generale belle arti e paesaggio, del Ministero dei Beni e delle Attivit\u00e0 Culturali e del Turismo (Mibact), che, all'indomani della pubblicazione del primo articolo (il 25 novembre 2016, a firma di Marco Torricelli, sul quotidiano online umbriaOn) relativo alla scoperta di Luca Tom\u00eco, intervenne su L'Osservatore Romano con un articolo intitolato \"\u00c8 l\u2019Umbria, non la Toscana\", di fatto confermando le tesi illustrate.\nLo stesso Scoppola, intervistato a maggio 2017 da umbriaOn, ha ribadito: \u00abMi sembra inevitabile riconoscere che Leonardo da Vinci abbia visitato questi luoghi\u00bb e che \u00abi paesaggi dell\u2019Umbria, di Narni, di Amelia, della Cascata delle Marmore, sono paesaggi che si possono definire \u2018leonardeschi\u2019\u00bb, mentre Luca Tom\u00eco ha chiarito che \u00abi dati oggettivi di confronto sono inoppugnabili\u00bb."}
{"id": "280858", "revid": "110157", "url": "https://it.wikipedia.org/wiki?curid=280858", "title": "Arseniuro di gallio", "text": "L'arseniuro di gallio \u00e8 un composto chimico inorganico. \u00c8 un semiconduttore composto dalla combinazione degli elementi chimici arsenico e gallio. La sua formula chimica \u00e8 GaAs.\n\u00c8 caratterizzato da un'alta mobilit\u00e0 elettrica dei portatori liberi di carica (elettroni e lacune) e da una banda di energia proibita diretta, per cui trova applicazioni nei dispositivi elettronici ad altissima velocit\u00e0 e nei dispositivi emettitori di luce (componenti per microonde, diodi LED e laser, componenti per lettori DVD e per radar automobilistici), nonch\u00e9 nelle celle fotovoltaiche.\nCaratteristiche strutturali e fisiche.\nIn questo composto il gallio presenta il numero di ossidazione +3.\nSintesi del composto.\nIl composto pu\u00f2 essere sintetizzato come cristallo singolo, allo scopo di produrre dei wafer, o come film sottile.\nPer produrre l'arseniuro di gallio in forma monocristallina \u00e8 possibile usare il processo Czochralski, largamente utilizzato per produrre il silicio monocristallino. Un'altra possibilit\u00e0 \u00e8 il metodo Bridgman-Stockbarger in cui la crescita del cristallo avviene all'interno di una fornace orizzontale, in cui vengono fatti reagire vapori di gallio e arsenico e il composto si deposita su un \"seme\" monocristallino.\nAnche per produrre un film sottile esistono diverse possibilit\u00e0:"}
{"id": "280860", "revid": "155634", "url": "https://it.wikipedia.org/wiki?curid=280860", "title": "European Challenge Cup 2002-2003", "text": "La European Challenge Cup 2002-03 (; ), per motivi di sponsorizzazione nota anche come Parker Pen Cup 2002-03, fu la 7\u00aa edizione della European Challenge Cup, competizione per club di rugby a 15 organizzata da European Rugby Cup come torneo cadetto della Heineken Cup.\n provenienti da 8 federazioni (, , , , Italia, , e ).\nPer la prima volta nella storia del torneo, esso si svolse completamente a eliminazione diretta.\nA vincere fu, al termine della finale di Reading, il che si aggiudic\u00f2 per 48 a 30 una finale tutta inglese contro il .\nLo stesso , per raggiungere la finale, dovette ricorrere al conteggio mete, perch\u00e9 nel doppio scontro di semifinale contro i il punteggio comprensivo tra i due incontri fu 57-57 ma con 6 mete a 5 a proprio favore.\nFormula.\nLa competizione si svolse completamente a eliminazione diretta.\nFino alle semifinali, incluse, il calendario previde gare di andata e ritorno, con passaggio del turno per la squadra con il miglior punteggio combinato tra le due gare.\nIn caso di parit\u00e0 si sarebbe fatto ricorso al numero di mete marcato dalle squadre in entrambi i confronti: l'unico caso occorse in semifinale tra e (in ordine 30-38 e 27-19, complessivo 57-57, 6 mete a 5).\nLe 16 squadre eliminate al primo turno andarono a formare la griglia di partenza della competizione parallela di terzo livello, l'European Shield 2002-03.\nLa finale si tenne in gara unica al Madejski Stadium di Reading."}
{"id": "280868", "revid": "1718925", "url": "https://it.wikipedia.org/wiki?curid=280868", "title": "Professore", "text": "Professore o professoressa (abbreviato \"prof.\" o al femminile \"prof.ssa\") \u00e8 un titolo che designa i docenti o gli eruditi esperti in un settore o in una disciplina e che esercitano attivit\u00e0 di insegnamento soprattutto nel campo dell'istruzione superiore o accademica.\nUtilizzo del termine.\nIn Italia viene usualmente attribuito a chi insegna almeno in una scuola secondaria, segna una figura professionale che appartiene all'ambito dei lavoratori della conoscenza ed opera principalmente nell'ambito delle istituzioni dell'educazione formale come risorsa umana appartenente ad uno specifico progetto educativo.\nIl termine \u00e8 usato, in maniera errata, anche per qualsiasi musicista professionista che suoni in un'orchestra di musica classica, specie sinfonica: in tali casi la qualifica esatta \u00e8 appunto \"professore d'orchestra\".\nNel mondo.\nFrancia.\nIn francese il termine \u00e8 usato sia per le scuole secondarie che per le scuole primarie, nella forma \"professeur des \u00e9coles\".\nGermania.\nIn tedesco il termine \"Professor\" ha un significato analogo a quello italiano in Austria, mentre in Germania \u00e8 limitato, oggi, ai professori universitari; .\nItalia.\nIl titolo di professore viene comunemente utilizzato per gli insegnanti di entrambi i gradi della scuola secondaria, nonch\u00e9 per i docenti universitari.\nPer insegnare in qualit\u00e0 di supplente su posti vacanti o in sostituzione di personale assente, nella scuola secondaria di primo grado e di secondo grado occorre essere in possesso di uno specifico titolo di studio (laurea magistrale o diploma tecnico-professionale, nel caso degli insegnanti tecnico-pratico, per i quali sar\u00e0 richiesta la laurea dal 2024) e un percorso formativo universitario didattico-metodologica di 24 CFU. \nNell'universit\u00e0 in Italia, dopo il conseguimento del dottorato di ricerca, il titolo pu\u00f2 essere utilizzato anche dai ricercatori universitari, dai docenti a contratto, e naturalmente dai docenti di ruolo, gli associati e gli ordinari. Il ruolo di professore universitario in Italia \u00e8 ricoperto anche da professori a contratto, figura priva di stipendio mensile con rimborso a fine anno accademico in un\u2019unica soluzione.\nRegno Unito.\nIl titolo di \"\"Professor\" riservato agli studiosi che dopo aver intrapreso una carriera accademica presso una universit\u00e0 nel Regno Unito, abbiano ottenuto una cattedra prestigiosa.\nStati Uniti d'America.\nIl termine \"Professor\"\" negli USA si riferisce a un gruppo di educatori a livello di college e universit\u00e0, come anche agli \"Assistant professor\", \"Associate professor\". Esso implica generalmente un titolo ufficialmente conferito da un'universit\u00e0 o college per i docenti con un dottorato di ricerca, o con il pi\u00f9 alto grado non accademico. \nIl termine \u00e8 spesso usato per riferirsi a chiunque insegni a livello di college, indipendentemente dal rango o grado. In alcune scuole superiori senza un sistema di classificazione formale, agli istruttori \u00e8 concesso il titolo di cortesia di \"professore\".\nSpagna.\nIl termine \"profesor\" in spagnolo \u00e8 usato per gli insegnanti dell'universit\u00e0 e della scuola secondaria ed in America latina si pu\u00f2 anche riferire agli insegnanti di primaria.\nProfessore Emerito.\nIn quasi tutti i Paesi, all'interno degli Istituti di insegnamento di livello universitario, esiste la figura di Professore Emerito (dal Latino \"Emeritus\", ma la designazione varia da lingua a lingua), cui \u00e8 attribuita la pi\u00f9 elevata caratura della carriera accademica.\n Il titolo generalmente viene conferito a titolo onorifico, al pensionamento, come riconoscimento di particolari meriti accademici.\nIn Italia il titolo di Professore Emerito pu\u00f2 essere conferito dalle Universit\u00e0 ai professori ordinari che siano stati collocati a riposo o dei quali siano state accettate le dimissioni, qualora abbiano prestato almeno venti anni di servizio in qualit\u00e0 di professori ordinari; nel caso detto periodo sia stato di almeno quindici anni, il titolo che pu\u00f2 essere conferito \u00e8 quello di professore onorario. Ai professori Emeriti ed Onorari non competono particolari prerogative accademiche. Dette figure sono state definite dal Regio Decreto 31 agosto 1933 n. 1592. Per tradizione il titolo di Professore Emerito \u00e8 attribuito unicamente a professori che, oltre ad avere i requisiti richiesti, si siano particolarmente distinti per particolari contributi originali d\u2019ordine scientifico o per meriti didattici o accademici."}
{"id": "280871", "revid": "125473219", "url": "https://it.wikipedia.org/wiki?curid=280871", "title": "Servizio informazioni forze armate", "text": "Il Servizio informazioni forze armate (\"SIFAR\") \u00e8 stato il servizio segreto militare italiano, attivo dal 1949 al 1966.\nStoria.\nL'intelligence italiana, il Servizio informazioni militare, fu sciolto il 31 dicembre 1944, e l'attivit\u00e0 di controspionaggio pass\u00f2 prima all'Ufficio Informazioni del Comando Supremo e quindi, finita la seconda guerra mondiale, dal 15 agosto 1946 all'Ufficio I dello S.M. dell'Esercito italiano.\nNell'ottobre 1948 il generale di artiglieria Giovanni Carlo Re \u00e8 designato a guidare l'Ufficio I dello stato maggiore. La comunit\u00e0 dell\"'intelligence\" e sicurezza statunitense ritenne ormai stabilizzata la situazione politica interna italiana e, all'indomani del Trattato di Pace di Parigi del 1947, si ritenne possibile l'ingresso nella NATO, quale diretta conseguenza, e la creazione di un vero e proprio servizio segreto, seppure in diretto coordinamento con i servizi statunitensi.\nIl nuovo servizio segreto delle forze armate italiane fu istituito, all'inizio della guerra fredda, il 30 marzo 1949 con una circolare interna emanata dal ministro della Difesa Randolfo Pacciardi. Il 1\u00ba aprile l'Ufficio Informazioni dello S.M.E. pass\u00f2 quindi alle sue dirette dipendenze. In realt\u00e0 il SIFAR sar\u00e0 pienamente operativo solo dal 1\u00ba settembre 1949, sempre sotto la direzione del generale Giovanni Carlo Re, a sua volta alle dipendenze dirette del capo di stato maggiore della difesa, con personale delle tre forze armate. Nella stessa occasione vennero istituiti i Servizi informazioni operative e situazione (SIOS) presso ciascuna delle tre forze armate italiane.\nIl SIFAR dal 1952 venne quindi guidato dal generale Ettore Musco, fino al dicembre 1955, a cui succedette fino al 1962 il generale Giovanni De Lorenzo, noto per aver iniziato l'opera di fascicolatura di numerosi dirigenti dei partiti. \nIl suo scioglimento avvenne il 18 novembre 1965, quando con Decreto del Presidente della Repubblica n. 1477, nell'ambito del nuovo ordinamento dello stato maggiore della difesa, venne istituito il nuovo Servizio segreto militare italiano, il Servizio informazioni difesa (SID).\nIl SIFAR, coperto dagli scandali e dai sospetti accumulati negli anni, rimase tuttavia attivo sino al 30 giugno 1966, al comando del generale dei carabinieri Giovanni Allavena. La definitiva soppressione del SIFAR avvenne ad opera del ministro socialdemocratico Roberto Tremelloni, con l'attivazione del SID.\nOrganizzazione.\nIl nuovo Servizio era diviso in:"}
{"id": "280872", "revid": "767487", "url": "https://it.wikipedia.org/wiki?curid=280872", "title": "Albert Hammond Jr.", "text": "Storia.\nFiglio della scrittrice di canzoni Claudia Fern\u00e1ndez e del cantante Albert Hammond, a 13 anni fu mandato alla scuola privata \"Institut Le Rosey\". L\u00ec incontr\u00f2 Julian Casablancas, futuro membro e leader della band.\nNel 1998, Albert \u00e8 l'ultimo arrivato in casa Strokes (i fondatori sono Nick Valensi, Julian Casablancas e Fabrizio Moretti). Fin dall'inizio ha dovuto lavorare duro per rimanere nella band viste le sue doti certamente non pari a quelle di Nick. Con il tempo ha perfezionato il suo stile divenendo un valido membro della rock band come afferma anche l'altro chitarrista.\nIl 9 ottobre 2006 \u00e8 uscito il suo primo album solista, intitolato Yours to Keep. Alle registrazioni dell'album hanno partecipato numerosi ospiti, Sean Lennon, Mikki James, il manager degli The Strokes Ryan Gentles, Julian Casablancas e molti altri, oltre alla band che segue Albert Hammond Jr. anche dal vivo, il batterista di riserva degli The Strokes Matt Romano e il bassista Josh Lattanzi.\nIl 27 agosto 2007, tramite myspace, Albert Hammond Jr. ha annunciato che sarebbe ritornato in studio in ottobre, per cinque settimane, per registrare le tracce del suo secondo album da solista. Le session sono avvenute agli Electric Lady Studios a New York e il gruppo ha registrato 16 nuove tracce. L'11 dicembre la band ha iniziato il mix del disco, durato 9 giorni.\nL'album, intitolato \"\u00bfC\u00f3mo Te Llama?\" \u00e8 uscito il 7 luglio 2008."}
