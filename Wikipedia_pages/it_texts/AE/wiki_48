{"id": "310986", "revid": "108382229", "url": "https://it.wikipedia.org/wiki?curid=310986", "title": "Tanis Mezzelfo", "text": "Tanis Mezzelfo \u00e8 un personaggio di fantasia creato da Margaret Weis e Tracy Hickman e comparso per la prima volta nella saga \"Le Cronache di Dragonlance\". Il nome con cui \u00e8 conosciuto tra gli elfi \u00e8 Tanthalas, ma il ricordo della sua infanzia fra il suo popolo natale \u00e8 cos\u00ec doloroso che raramente gli capita di utilizzarlo.\nGiovinezza.\nTanis Mezzelfo viene cos\u00ec chiamato dalla comunit\u00e0 elfica a causa delle infelici circostanze della sua nascita, dovuta all'unione tra un soldato umano e una nobile elfica, violentata da quest'ultimo durante le Guerre tra le Razze. La madre, Elansa, muore di parto poco tempo dopo, ed essendo a tutti gli effetti il nipote del Portavoce dei Soli di Qualinesti Tanis viene adottato dal capo di Stato elfico, fratello della sua defunta madre. La sua infanzia fra gli elfi \u00e8 comunque difficile per via del suo sangue umano, che lo porta ad essere quasi completamente emarginato dalla comunit\u00e0: l'unica persona che prova un certo interesse per lui \u00e8 Lauranthalasa, la bellissima figlia del Portavoce dei Soli, con la quale Tanis cresce e per cui inizia presto a provare un'emozione ben diversa dalla semplice amicizia: sfortunatamente, la benevolenza di Solostaran non si estende sino a vedere di buon occhio l'unione di sua figlia con un \"bastardo mezzosangue\", e il suo parere \u00e8 condiviso pure da Porthios e Gilthanas, fratelli della ragazza.\nSpinto dalle circostanze, al raggiungimento dell'et\u00e0 di ottant'anni circa Tanis emigra da Qualinesti e va a vivere a Solace, un piccolo villaggio dell'Abanasinia. Qui comincia a lavorare in affari con il fabbro del villaggio, Flint Fireforge, che conosceva gi\u00e0 dai tempi della sua vita a Qualinesti per l'abitudine del nano di compiere spesso viaggi d'affari nelle terre degli elfi, ed \u00e8 il fautore indiretto della sua amicizia nascente con Tasslehoff Burrfoot. A Solace egli conosce inoltre anche i giovani Sturm, Caramon, Raistlin e Kitiara: di costei egli s'innamora perdutamente, ma la passione che Kit prova per lui non \u00e8 affatto sufficiente a mantenerla ancorata a lungo in un posto e il desiderio di Tanis di accasarsi provoca una brusca rottura fra i due. Il pensiero di Kitiara, comunque, perseguiter\u00e0 Tanis fino alla fine dei suoi giorni.\nCinque anni prima dell'inizio della \"Guerra delle Lance\", gli amici decidono di andare in giro per Krynn alla ricerca dei veri d\u00e8i, che si riteneva avessero abbandonato la terra dopo il Cataclisma. Tanis si separa cos\u00ec da Kitiara per capire i propri desideri riguardo a quella relazione, con la promessa di rivedersi alla Taverna dell'Ultima Casa cinque anni dopo, ma giunto a questa data avr\u00e0 l'amara sorpresa di non veder rispettato il suo giuramento.\nLa Guerra delle Lance.\nGli Eroi delle Lance conosceranno una vera e propria guida in Tanis, che con l'epica frase \"Usciremo dalla cucina\" si assumer\u00e0 il comando di quel manipolo mal assortito di viandanti sino a trasformarli negli eroi che tutti conosciamo. Le sue scelte, dettate pi\u00f9 dal cuore che dal raziocinio, guideranno Goldmoon e Riverwind alla riscoperta dei veri d\u00e8i a Xak-Tsaroth, e li riporteranno indietro fino a vedere la terribile distruzione di Que-shu prima e di Solace poi.\nCon la cattura degli eroi e la fuga verso Qualinost, Tanis rivede con amarezza i luoghi della sua infanzia, e si ritrova a fare i conti con un amore che credeva ormai da lungo tempo sepolto: la giovane fanciulla elfica Laurana, infatti, del tutto indifferente alla guerra, lo reclama come proprio fidanzato, ed al suo netto rifiuto chiude gli occhi davanti alla terribile realt\u00e0, ossia che egli \u00e8 ormai innamorato di Kitiara, e lo segue cocciutamente fra gli orrori della battaglia risvegliando in Tanis un sentimento che egli non pensava di poter provare pi\u00f9 per nessun'altra donna all'infuori di Kit.\nMa il loro amore non \u00e8 ancora abbastanza forte da poter sopravvivere. Sorpreso in mezzo alla citt\u00e0 di Flotsam proprio da Kitiara, diventata ormai un Signore dei Draghi, Tanis tradisce infatti i suoi compagni per la piacevole compagnia della Signora delle Tenebre e causa una fuga precipitosa che finisce sul fondo del Mare di Sangue di Istar. Quando i compagni riescono ad approdare a Kalaman e poi a Palanthas, scoprono inoltre che Kitiara si \u00e8 servita dei sentimenti di Laurana per attirarla in una trappola mortale, grazie proprio al tradimento di Tanis: questi dunque si lancia in un disperato tentativo di salvataggio dell'amata donna elfica, che si concluder\u00e0 con la vittoria degli Eroi e la disfatta della Regina Oscura.\nLa lotta con Raistlin.\nLa fine della \"Guerra delle Lance\" vede Tanis ormai sistemato, sposato con Laurana ed impegnato a riappacificare i reami delle varie razze, dopo le ferite terribili che ognuno ha ricevuto dagli Eserciti dei Draghi. \u00c8 per questo che, nel ciclo delle \"Leggende di Dragonlance\", Tanis acquista una certa importanza solo nel corso dell'ultimo libro, \"La sfida dei gemelli\", nel quale egli si assume l'onere di organizzare le difese della citt\u00e0 di Palanthas contro le armate scheletriche di Lord Soth: questi \u00e8 stato infatti inviato da Kitiara a prendere possesso della citt\u00e0, per accogliere con i degni onori il fratellastro Raistlin quando uscir\u00e0 vittorioso dall'Abisso.\nSalvato da morte sicura per mezzo dell'intervento del piccolo Tasslehoff, giunto dal futuro assieme a Caramon per impedire la vittoria di Raistlin, Tanis giunge alla Torre di Palanthas in tempo per assistere alla morte di Kitiara, uccisa dal suo ultimo amante Dalamar: come se non bastasse, il Mezzelfo \u00e8 costretto inoltre a lasciare l'anima della sua vecchia e indimenticata fiamma nelle mani di Lord Soth, che ne porta via la salma per avere finalmente la sua sposa immortale. Tanis assiste dunque alla fine della battaglia ed alla morte di Raistlin, che chiude il capitolo della lotta contro Takhisis.\nAltri eventi.\nTanis Mezzelfo e Laurana avranno un figlio, Gilthas, cos\u00ec chiamato in onore del fratello della madre: lungamente desiderato, il giovane ragazzo elfico sar\u00e0 tenuto nella bambagia dai suoi due adoranti genitori, finch\u00e9 l'irrequietezza ereditata dal padre, il cui sangue umano egli tanto disprezza, non lo imprigioner\u00e0 nella terra dei suoi avi che tanto aveva desiderato di poter vedere (come narrato nel racconto \"Il sacrificio\", appartenente alla raccolta \"La seconda generazione\").\nNella \"Guerra contro Caos\", Tanis si trover\u00e0 infine a combattere un'ultima volta contro gli Eserciti dei Draghi, guidati dal giovane Lord Ariakan: in questa battaglia, infatti, l'ormai vecchio generale dei Cavalieri di Solamnia sar\u00e0 pugnalato alle spalle da un soldato dell'esercito avversario e morir\u00e0 sulle mura della Torre del Sommo Chierico, andando finalmente a raggiungere Flint, Sturm e tutti gli amici da tempo perduti che lo stanno attendendo nel regno di Paladine. Il suo corpo, posto su un catafalco marmoreo nella Tomba degli Ultimi Eroi, diventer\u00e0 un luogo di pellegrinaggio per tutti gli abitanti di Krynn."}
{"id": "310988", "revid": "767487", "url": "https://it.wikipedia.org/wiki?curid=310988", "title": "Adrian Belew", "text": "\u00c8 divenuto famoso con il gruppo rock progressivo King Crimson, nelle cui varie incarnazioni tra il 1981 ed il 2009 ha sempre ricoperto il ruolo di voce solista e chitarrista - nonch\u00e9 autore di tutti i testi (ad esclusione di \"Two Hands\" sull'album Beat a firma della moglie di Belew, Margaret) e di buona parte della musica dei brani cantati - e, dal vivo negli anni Ottanta, occasionalmente anche come secondo batterista in un paio di brani. Ha inoltre pubblicato come solista diversi album, in molti dei quali \u00e8 lui a suonare tutti gli strumenti.\nPrima dei King Crimson, ha fatto anche parte dei Talking Heads e dei Tom Tom Club.\nInoltre, Belew \u00e8 ben noto per le sue molteplici collaborazioni, specialmente come chitarrista, in diversi dischi e tourn\u00e9e di altri artisti.\nScoperto da Frank Zappa in un locale di Nashville, dove suonava con una cover band, ha fatto parte del suo gruppo dal settembre 1977 al marzo 1978. Ha partecipato alla registrazione dell'album Sheik Yerbouti e al film Baby Snakes (ripresa integrale del concerto del 31 ottobre 1977 al Palladium, New York). Lasci\u00f2 il gruppo di Zappa per entrare a far parte della band che accompagnava David Bowie, con il quale realizz\u00f2 l'album \"Lodger\" e il doppio live \"Stage\". Senza soluzione di continuit\u00e0, nel 1980 partecipa alle registrazioni di Remain in Light dei Talking Heads e al live \"The Name of This Band Is Talking Heads\". Dopo la sua prima esperienza nei King Crimson (1981-1984) a met\u00e0 degli anni ottanta Laurie Anderson lo chiama per partecipare al tour di \"Home of the Brave\".\nNel 1990 ci fu una nuova collaborazione con Bowie nel suo \"Sound + Vision tour\" come direttore musicale, chitarrista e corista. Con i Nine Inch Nails ha registrato quattro album, \"The Downward Spiral\", \"The Fragile\", \"Ghosts I-IV\" ed \"Hesitation Marks\"; con i Crash Test Dummies ha suonato, nel 1993, la chitarra synth nella canzone \"God Shuffled His Feet\"; con Tori Amos ha suonato, nel 2001, nell'album \"Strange Little Girls\"; con i Porcupine Tree ha suonato la chitarra, nel 2005, nell'album \"Deadwing\". Tra il 1994 ed il 2009 ha portato avanti il suo ruolo nei King Crimson (gruppo dall'attivit\u00e0 di per s\u00e9 discontinua) di pari passo con una prolifica produzione solista. In anni pi\u00f9 recenti ha fondato dapprima i Bears e successivamente l'Adrian Belew Power Trio con Julie Slick al basso ed Eric Slick alla batteria, quest'ultimo poi sostituito da Tobias Ralph. Nel 2014 i tre hanno unito le forze con gli Stick Men (Tony Levin e Pat Mastelotto, gi\u00e0 suoi compagni nei King Crimson, pi\u00f9 Markus Reuter alla touch guitar) per un \"tour\" sotto il nome di \"Crimson ProjeKct\".\nDal 2014 \u00e8 promotore di un progetto musicale aperto, denominato FLUX, in cui chiunque pu\u00f2 contribuire - tramite la rete - all'evoluzione e alla trasformazione di brani musicali.\nDal 2016 entra a far parte del supergruppo rock Gizmodrome, insieme ai musicisti: Mark King (Level 42), Stewart Copeland (The Police) e Vittorio Cosma (PFM), con cui registra un album omonimo nel 2017.\nAltre sue registrazioni si possono trovare su:"}
{"id": "310995", "revid": "1318658", "url": "https://it.wikipedia.org/wiki?curid=310995", "title": "Adrenalina", "text": " \nL'adrenalina (dal latino \"ad rene\" ossia \"dal rene\"), o epinefrina secondo la DCI, \u00e8 un mediatore chimico tipico della classe dei vertebrati, un ormone e un neurotrasmettitore che appartiene a una classe di sostanze definite catecolammine, contenendo nella propria struttura sia un gruppo amminico sia un \"orto\"-diidrossi-benzene, il cui nome chimico \u00e8 catecolo.\nL'adrenalina \u00e8 stata ritenuta per anni il neurotrasmettitore principale del sistema nervoso simpatico, nonostante fosse noto che gli effetti della sua somministrazione erano differenti da quelli ottenuti tramite stimolazione diretta del simpatico. \n\u00c8 comunque noto che l'adrenalina, oltre che nella parte midollare del surrene (nei soli mammiferi che cos\u00ec stratificano la ghiandola endocrina), viene liberata anche a livello di sinapsi del sistema nervoso centrale, dove svolge il ruolo di neurotrasmettitore. Per questo motivo e per il fatto di essere rilasciata al termine di una via riflessa che coinvolge sia il sistema nervoso sia quello endocrino, l'adrenalina rientra tra i neurormoni.\nNel 1895 il fisiologo polacco Napoleon Cybulski ottenne l'estratto dalla corteccia del surrene, il quale conteneva catecolamine e l'adrenalina. Venne isolata per la prima volta nel 1901 dal chimico Jokichi Takamine.\nSintesi e secrezione.\nLa sintesi dell'adrenalina avviene principalmente nelle cellule cromaffini, e in secondo luogo in alcuni neuroni, di tipo catecolaminergico. Nei \"pesci\" in senso lato, le ghiandole surrenali si ripartiscono su due gruppi separati di tessuti chiamati corpi supra-renali e inter-renali. I corpi supra-renali costituiti in prevalenza dalle cellule cromaffini sono compresenti ai gangli del parasimpatico. I corpi inter-renali sono presenti tra i reni. In anfibi, rettili e uccelli i corpi renali costituiscono un tessuto dove le componenti si mescolano e si trovano spesso vicino ai corpi genitali o ai reni. Nei mammiferi le ghiandole surrenali sono stratificate in due parti, una corteccia esterna e un midollo interno omologo con gli organi supra-renali e relative cellule cromaffini surrenali.\nLa sintesi avviene quindi, nei mammiferi, nella midollare surrenale, ed \u00e8 la stessa della noradrenalina, con un passaggio in pi\u00f9, catalizzato dall'enzima feniletanolammina-N-metiltransferasi, che converte la noradrenalina in adrenalina; quest'ultima viene sintetizzata nelle cellule cromaffini, presenti nella zona midollare delle ghiandole surrenali.\nLa sintesi comincia con il trasporto attivo nella cellula dell'amminoacido L-Tirosina (amminoacido non essenziale che pu\u00f2 essere sintetizzato a partire dalla fenilalanina per azione di una monoossigenasi; l'irreversibilit\u00e0 della reazione spiega perch\u00e9 si possa riscontrare un deficit di Phe anche se presente Tyr).\nIl primo passaggio, operato dalla tirosina idrossilasi, consiste nell'ossidazione in posizione 3' della tirosina, formando l'amminoacido catecolico L-DOPA (L-3,4-diidrossifenilalanina) ed \u00e8 la tappa limitante la velocit\u00e0 di tutta la sintesi (l'enzima \u00e8 auto controllato da un sistema a feedback negativo da parte delle catecolamine sintetizzate nonch\u00e9 da siti di fosforilazione controllati dalle protein-chinasi).\nIl secondo passaggio consiste nella decarbossilazione della L-DOPA a dopamina ed \u00e8 operato dalla decarbossilasi degli L-amminoacidi aromatici, chiamata in passato dopa-decarbossilasi.\nLa dopamina prodotta viene trasportata in vescicole di deposito, all'interno delle quali l'enzima dopamina \u03b2-idrossilasi inserisce un gruppo ossidrilico in configurazione assoluta R sull'atomo di carbonio \u03b2 rispetto al gruppo amminico, ottenendo cos\u00ec la noradrenalina.\nInfine la feniletanolammina N-metiltransferasi (PNMT) attacca un gruppo metilico sull'azoto amminico, con il contributo dell'S-adenosil metionina (SAM), arrivando a ottenere adrenalina, che viene conservata nelle vescicole.\nAnche in alcuni neuroni catecolaminergici, a livello sinaptico si pu\u00f2 sintetizzare la molecola; le vescicole possono liberare nel citoplasma noradrenalina che nel citosol viene enzimaticamente metilata dalla PNMT ad adrenalina. Ricaptata nelle vescicole l'adrenalina pu\u00f2 quindi svolgere, in alcune sinapsi, il ruolo di neurotrasmettitore.\nL'adrenalina viene secreta dalle cellule cromaffini della midollare del surrene in seguito alla stimolazione da parte del sistema nervoso simpatico. L'innervazione simpatica \u00e8 l'unica che raggiunge la midollare del surrene, che pu\u00f2 essere considerata come un ganglio simpatico modificato. Il neurone pre-gangliare secerne acetilcolina. Le cellule cromaffini sono ricche di recettori colinergici nicotinici, la cui attivazione e il conseguente ingresso di sodio provocano depolarizzazione della membrana cellulare. In risposta al potenziale d'azione cos\u00ec generato le cellule secernono adrenalina nel circolo sanguigno. Il rilascio di adrenalina \u00e8 stimolato da forti emozioni, in particolare la paura, e in generale in quelle situazioni dove sia prevedibile la necessit\u00e0 di una fuga, un combattimento o comunque un'aumentata attivit\u00e0 fisica.\nEnantiomeri.\nIl concetto di \"attacco a tre termini\" di Easson \u00e8 in grado di spiegare la differenza di attivit\u00e0 biologica tra gli enantiomeri dell'adrenalina e in particolare stabilisce la maggiore affinit\u00e0 che il recettore possiede rispetto ai due isomeri. \nLa (-)adrenalina ha affinit\u00e0 maggiore di 100 volte rispetto alla (+)adrenalina in quanto possiede un gruppo -OH posizionato e orientato in modo tale da facilitare l'interazione con la porzione recettoriale.\nFunzioni.\nIn generale l'adrenalina, facendo parte delle vie riflesse del sistema simpatico, \u00e8 coinvolta nella reazione di attacco o fuga. A livello sistemico i suoi effetti comprendono: rilassamento gastrointestinale, dilatazione dei bronchi, aumento della frequenza cardiaca e del volume sistolico (e di conseguenza della gittata cardiaca), deviazione del flusso sanguigno verso i muscoli, il fegato, il miocardio e il cervello e aumento della glicemia. A livello locale gli effetti dell'adrenalina possono essere molto diversi o anche opposti a seconda del tipo di recettore espresso dalle cellule di uno specifico tessuto.\nI recettori adrenergici si dividono in due tipologie, \u03b1 (alfa) e \u03b2 (beta), ciascuna con vari sottotipi, dai quali dipende la risposta del tessuto. Alcuni recettori sono poco sensibili all'adrenalina e pi\u00f9 sensibili alla noradrenalina, e rispondono quindi direttamente al sistema nervoso simpatico. Gli altri recettori sono molto sensibili all'adrenalina e poco alla noradrenalina:\nIn ultima analisi gli effetti dell'adrenalina sono sempre legati alla previsione di un'intensa attivit\u00e0 fisica, compatibile con una fuga o un combattimento, ma anche con l'attivit\u00e0 sportiva e con lavori faticosi.\nL'adrenalina come farmaco.\nIn ambito clinico l'adrenalina \u00e8 correntemente usata nella terapia dello shock anafilattico, dell'arresto cardiaco e aggiunta agli anestetici locali per ritardarne l'assorbimento. \nEffetti:\nIniettata localmente, anche tramite endoscopia, pu\u00f2 essere usata per arrestare l'emorragia dovuta a un'ulcera gastroduodenale.\nMetabolismo.\nNoradrenalina, adrenalina e dopamina vengono degradate da due diversi sistemi enzimatici: le catecol-O-metiltrasferasi (COMT) localizzate prevalentemente al livello postsinaptico e negli epatociti, e dalle monoaminossidasi (MAO) localizzate all'interno della cellula addossate ai mitocondri.\nLe MAO a loro volta si dividono in due sottoclassi, o isoforme: A e B. L'isoforma A \u00e8 adibita alla deamminazione ossidativa della noradrenalina, dell'adrenalina e della serotonina, mentre l'isoforma B metabolizza soprattutto la dopamina.\nLe COMT invece metilano uno dei due ossidrili catecolici e portano alla formazione di metaboliti, i quali vengono poi deaminati nel fegato dalle MAO.\nLa noradrenalina dopo essere stata distribuita nella sinapsi pu\u00f2 legarsi ai recettori adrenergici dell'effettore e dare una reazione, oppure pu\u00f2 essere allontanata per diffusione e mediante flusso ematico, oppure pu\u00f2 essere ricaptata dalle varicosit\u00e0 (processo di \"re-uptake\") e una volta ritornata nel terminale assonico viene rimpacchettata per essere utilizzata un'altra volta al sopraggiungere di una nuova depolarizzazione di membrana.\nPoich\u00e9 l'adrenalina subisce rapida inattivazione per via orale, il passaggio di adrenalina nel latte materno \u00e8 irrilevante.\nApplicazioni cliniche.\nLa FDA inserisce l'adrenalina in classe C per l'impiego in gravidanza (farmaci i cui studi sugli animali hanno rilevato effetti dannosi sul feto e per i quali non sono disponibili studi controllati in donne, oppure i farmaci per i quali non sono disponibili studi n\u00e9 sull'uomo n\u00e9 sull'animale). I farmaci di classe C dovrebbero essere somministrati solo se il potenziale beneficio giustifica il potenziale rischio per il feto.\nL'adrenalina \u00e8 considerata di classe A (rischio relativo minimo) da almeno una delle seguenti classificazioni: ADEC, (Australian Drug Evaluation Committee), FASS (Farmavectiska Specialiteter i Sverige), WGZ (classificazione effettuata da un gruppo di lavoro formato da esperti della Fondazione Health Base, Servizio di Informazione sugli Agenti Teratogeni del RINM, e da esperti della Pharma Partners BV).\nDosaggio e modalit\u00e0 di somministrazione.\nAdrenalina e anfetamina sono considerate delle sostanze dopanti.\n\"Somministrazione sottocutanea:\" la somministrazione s.c. deve essere effettuata nelle sedi indicate, inserendo l'ago della siringa s.c. con una angolazione tra i 45\u00b0 e i 90\u00b0(valutando lo spessore del derma, che deve essere trapassato); la cute non va massaggiata dopo la somministrazione del farmaco (onde evitare la fuoriuscita dello stesso e il danno ai tessuti del derma), ma va premuta delicatamente, con un tampone di garza, sul sito dell'iniezione."}
{"id": "310998", "revid": "1429175", "url": "https://it.wikipedia.org/wiki?curid=310998", "title": "Exergia", "text": "In termodinamica l'exergia di un sistema \u00e8 la massima frazione di energia di prima specie (meccanica, potenziale, cinetica...) che pu\u00f2 essere convertita in lavoro meccanico mediante macchina reversibile ed \u00e8 un concetto utilizzato per definire i fenomeni termodinamici senza introdurre il concetto di entropia. L'exergia si conserva nei processi reversibili e diminuisce nei processi irreversibili. L'exergia \u00e8 impiegata in ambito della termoeconomia per valutare il valore economico di un flusso energetico.\nNello studio dei processi termodinamici il concetto di exergia si lega con quello di anergia, definita come quella parte di energia che in una trasformazione irreversibile si trasforma in calore.\nApplicazione ai principi della termodinamica.\nIl primo principio della termodinamica formulato attraverso i concetti di anergia ed exergia diventa:\n\"La somma di anergia ed exergia attraverso qualsiasi processo rimane costante.\"\nMentre il secondo principio della termodinamica pu\u00f2 essere enunciato come:\n\"L'exergia si conserva nei processi reversibili, parte dell'exergia si trasforma in anergia nei processi irreversibili, l'anergia non si pu\u00f2 trasformare in exergia.\""}
{"id": "310999", "revid": "17351", "url": "https://it.wikipedia.org/wiki?curid=310999", "title": "Tu-144", "text": ""}
{"id": "311002", "revid": "413187", "url": "https://it.wikipedia.org/wiki?curid=311002", "title": "Leggenda delle cascate del Serio", "text": ""}
{"id": "311004", "revid": "121762674", "url": "https://it.wikipedia.org/wiki?curid=311004", "title": "MTT Turbine Superbike", "text": "La MTT Turbine Superbike \u00e8 una motocicletta prodotta dalla statunitense Marine Turbine Technologies (MTT), \u00e8 nota anche come Y2K bike (moto del 2000) o semplicemente Y2K perch\u00e9 fu presentata nell'anno 2000.\nDescrizione.\nIl produttore ha inserito in un telaio di moto supersportiva una turbina a gas da elicottero Rolls-Royce Model 250, in grado di erogare una potenza di 320 CV (286 cavalli alla ruota) al regime di rotazione di 52.000 giri/minuto, che pu\u00f2 essere alimentato a gasolio o cherosene.\nNella costruzione non si \u00e8 badato a spese con largo utilizzo della fibra di carbonio e dell'alluminio per la riduzione dei pesi e sotto il punto di vista della sicurezza si \u00e8 fatto uso di un impianto frenante composto da 3 freni a disco di produzione dell'italiana Brembo, accompagnata da un'altra industria italiana che fornisce gli pneumatici di serie, la Pirelli.\n\u00c8 ritenuta una delle motociclette pi\u00f9 veloci mai realizzate, con un record di 227 mph, pari a circa 365 km/h.\nViene citata due volte anche nel Guinness dei primati quale motociclo di produzione pi\u00f9 potente e come quello pi\u00f9 caro, visto il suo prezzo che nel 2004 era di circa 185.000 $.\nLa produzione del modello \u00e8 limitata a 5 esemplari annui dotati per\u00f2, oltre che di motore a turbina, anche di altri accessori particolari quali un radar detector e una videocamera montata sul posteriore con lo scopo di integrare gli specchietti retrovisori. Data l'impostazione prettamente sportiva anche la sella biposto \u00e8 inserita solo tra gli optional mentre la scelta della colorazione \u00e8 a completa discrezione dell'acquirente.\nLa MTT nei media.\nQuesta moto ha avuto un ruolo importante nell'ultima scena del film Torque - Circuiti di fuoco"}
{"id": "311008", "revid": "1452073", "url": "https://it.wikipedia.org/wiki?curid=311008", "title": "Albino", "text": ""}
{"id": "311032", "revid": "121005690", "url": "https://it.wikipedia.org/wiki?curid=311032", "title": "Madeleine B\u00e9jart", "text": "Biografia.\nEra un'attrice di quattro anni pi\u00f9 anziana di Moli\u00e8re, rossa di capelli: quando i due si conobbero, lei era gi\u00e0 madre di una bambina, Fran\u00e7oise, avuta da una precedente relazione con il barone Esprit de Raymond de Mormoiron.\nMadeleine B\u00e9jart era una donna molto colta (sapeva suonare diversi strumenti musicali, oltre a essere una brava ballerina) e capace di condurre con intelligenza e lealt\u00e0 i propri affari. Con il suo aiuto, Moliere organizz\u00f2 una compagnia che gli serv\u00ec per capire la propria vocazione di attore: la troupe, composta da dieci elementi, \u00e8 nota con il nome di \"l'Illustre Th\u00e9\u00e2tre\" (\"L'Illustre Teatro\"). Moli\u00e8re sposer\u00e0 nel 1662 Armande B\u00e9jart, ufficialmente sorella di Madeleine; ma c'\u00e8 chi afferma che Madeleine e Armande fossero madre e figlia.\nNell'assegnazione delle parti alla compagnia, Madeleine era l'unico membro con diritto di scelta: inizialmente si prese i ruoli di attrice principale, per poi specializzarsi nella caratterizzazione delle \"femmes d'intrigue\" (servette oppure ruffiane).\nMadeleine mor\u00ec il 17 febbraio 1672 (esattamente un anno prima di Moli\u00e8re) e venne sepolta nel vecchio Cimitero di Saint-Paul-des-Champs, a Parigi."}
{"id": "311050", "revid": "6199", "url": "https://it.wikipedia.org/wiki?curid=311050", "title": "Username", "text": ""}
{"id": "311088", "revid": "123886258", "url": "https://it.wikipedia.org/wiki?curid=311088", "title": "Valle Imagna", "text": "La Valle Imagna (\"\u00c0l d'Imagna\" in dialetto bergamasco) \u00e8 una valle prealpina della Provincia di Bergamo che confluisce da destra nella val Brembana, nella quale scorre il torrente Imagna. I suoi paesaggi racchiudono diverse testimonianze con un notevole patrimonio storico e culturale.\nLa valle accoglie al suo interno 16 Comuni: Almenno San Bartolomeo, Almenno San Salvatore, Barzana, Bedulita, Berbenno, Brumano, Capizzone, Corna Imagna, Costa Valle Imagna, Fuipiano Valle Imagna, Locatello, Palazzago, Roncola, Rota d'Imagna, Sant'Omobono Terme e Strozza.\nGli abitanti della valle sono detti \"valdimagnini\" (bergamasco: \"aldimagn\u00ec\").\nGeografia fisica.\nLa valle coincide con il bacino idrografico del torrente Imagna, la cui conca si estende in direzione nord-ovest/sud-est, scendendo dalle pendici del Resegone (Monte Serrada, metri) fino alla confluenza dell'Imagna nel Brembo (230 metri).\nIl territorio della conca imagnina \u00e8 caratterizzato da numerosi villaggi di piccole dimensioni, a loro volta suddivisi in contrade. Il paesaggio \u00e8 fortemente antropizzato, con la presenza di terrazzamenti e fabbricati rurali, soprattutto sul versante nord della valle a maggior soleggiamento e messa a coltura; sul versante sud, meno esposto al sole, gli insediamenti si basavano soprattutto sul commercio.\nLa maggioranza degli insediamenti si trova tra i 500 e i 700 metri di altezza, pur con insediamenti fino ai . Il 39% della superficie della valle \u00e8 tra i 230 e i 500 metri, il 37% tra i 500 e i 900 metri, e il 24% oltre i 900 metri.\nLa Comunit\u00e0 montana della Valle Imagna ricopre 108,64 chilometri quadrati e 15 comuni, di cui 12 del bacino della valle (Bedulita, Berbenno, Brumano, Capizzone, Corna Imagna, Costa Imagna, Fuipiano Valle Imagna, Locatello, Roncola, Rota Imagna, Sant'Omobono Terme, Strozza), per una superficie di 70,89 chilometri quadrati, e 4 della corona esterna (Almenno San Bartolomeo, Almenno San Salvatore, Barzana e Palazzago).\nCapoluogo della valle \u00e8 il comune di Sant'Omobono Terme.\nAntonio Stoppani, ne \"Il Bel Paese\", cos\u00ec descriveva la Valle Imagna:\n Oh, come \u00e8 bella questa valle! Quasi una conca ellittica, scavata in seno alle montagne, colle sponde di lividi calcari, e il fondo di neri schisti, che paiono carbone; ma riccamente coperta di boschi, di prati, di colli; e su quel manto di lieve verzura, rotto da severe bizzarre rupi, spiccano gli sparsi casolari, i paeselli, le chiese, le torri. Quando il cielo \u00e8 azzurro, la valle somiglia ad un vaso di smeraldo storiato, con un coperchio di zaffiro trasparente.\nStoria.\nLa storia della valle parte fin dall'epoca della dominazione romana, quando qui si verificarono piccoli e sporadici insediamenti abitativi, mantenuti anche in epoca longobarda.\nL'epoca medievale, nella quale i borghi cominciarono ad assumere una fisionomia ben precisa, vide imperversare nell'intera vallata scontri cruenti, molto pi\u00f9 che nelle altre zone della provincia bergamasca, tra guelfi e ghibellini, tanto che in tutta la zona sorsero numerosi castelli e fortificazioni.\nDal 1296 e per pi\u00f9 di un secolo la citt\u00e0 e il contado di Bergamo furono infatti teatro di acerrime lotte tra le due fazioni rivali dei guelfi e ghibellini, con scorrerie, saccheggi, rapine, incendi, uccisioni. Lo stesso travaglio conobbero le valli. La Brembilla, la Brembana e il Taleggio erano ghibelline, come Almenno inferiore e Villa d'Alm\u00e8; mentre l'Imagna, San Martino, insieme ad Almenno superiore e\nGerosa erano guelfe. Quest'ultima fazione considerava il Papa come proprio capo, mentre al contrario i ghibellini ritenevano che fosse l'imperatore di Germania. Sui due campi opposti per quanto riguarda la Valle Imagna e la Brembilla si fronteggiavano per i guelfi i capi Trussardo Rota, Andrea Rota, Cripio de' Crippi di Strozza, Pinamonte e Peppino Pellegrini di Capizzone, Matano di Mazzoleni, Foppo da Locatello, Andriolo Greppi da Strozza, Butazolo Rota e altri. I ghibellini contavano invece nelle loro file Eugenio, Simone, Zavino e Mogna de' Carminati di Brembilla, Jacopo Gritti de' Locatelli di Berbenno, Andreanino Rota di Rota Fuori, i Dalmasani di Clanezzo. In principio furono i guelfi a prevalere, ma i ghibellini, non rassegnandosi alla sconfitta, chiesero l'appoggio di Matteo Visconti (1288-1322) signore di Milano, offrendogli in compenso il dominio di Bergamo.\nIl Visconti riusc\u00ec a sbaragliare i guelfi e invi\u00f2 Mandello a governare la citt\u00e0. Ma i partigiani del Papa tentarono la riscossa, in un primo tempo fortunata, ma successivamente con il nuovo aiuto dei Visconti i ghibellini riuscirono ad avere la meglio. Cominci\u00f2 cos\u00ec per Bergamo e le valli quella che il Carminati chiama la tirannia dei Visconti \"che non governarono, ma sfruttarono il nostro paese.\nNumerosi sono gli episodi di questo periodo che riguardano da vicino la valle, a partire dal dominio di Barnab\u00f2 Visconti (1354-1385), il cui nome e la fama \"sopravvive ancora nella memoria dei vecchi e nelle tradizioni della valle\". Questi anni sono comunque segnati da successive ribellioni delle valli guelfe, che mal sopportavano di trovarsi sotto il dominio di signori ghibellini quali erano i Visconti. Nell'agosto, settembre e ottobre del 1363 per esempio anche l'Imagna insieme ad altre valli si ribell\u00f2. \"Barnab\u00f2 Visconti, Signore di Bergamo, perch\u00e9 troppo parzial fautore della ghibellina fazione dava a ogni ghibellino piena facolt\u00e0 di uccidere qualsiasi guelfo e la casa abbruciargli. Seguirono infiniti omicidi, estorsioni, tirannie ed incendi de' pi\u00f9 empi che mai stati fossero.\nDurarono un anno i progressi della crudelt\u00e0 uccidendo l'una e l'altra parte persone innocenti e barbaramente trucidando le famiglie intere\". Nel 1373 i guelfi, provenienti dalla Valdimagna e altre terre, assalirono i ghibellini, capitanati dal figlio di Barnab\u00f2, Ambrogio, a Caprino, in Val San Martino. La vendetta del Visconti che in quell'occasione ebbe il figlio ucciso, fu terribile. Dopo aver posto in stato di assedio il monastero di S. Giacomo in Pontida e aver promesso agli assediati che avrebbe loro lasciato salva la vita, trucid\u00f2 tutti: uomini d'arme e monaci che incautamente si erano fidati della parola del condottiero. Il dominio visconteo prosegu\u00ec con violenze e ribellioni;un nuovo tentativo di rivolta ebbe luogo anche in valle Imagna nel 1376, mentre nel 1384 il Calvi descrive un fatto d'armi avvenuto nelle vicinanze del Pertusio. \"Andarono queli di Locatello con li Arigoni sopra il monte Ochono e dopo l'uccisione dei custodi, diedero quel monte in potere dei Visconti, che poi vi fabbric\u00f2 una bastia e pose un castellano\"... Il monte Ochono \u00e8 molto probabilmente la prominenza quasi inaccessibile chiamata l'Oca che si erge sullo spartiacque tra l'Imagna e la San Martino, distante un centinaio di metri dal Pert\u00f9s. Nel 1407 le cronache parlano di un'altra ribellione dei guelfi delle valli Imagna, San Martino, Brembana e Senana superiore ed inferiore, di Sorisole, di Poltranica...\nAvversari dei guelfi d'Imagna erano i ghibellini di Brembilla, che contavano per\u00f2 su un numero maggiore di uomini e fortificazioni. Il castello pi\u00f9 antico era certamente quello sul monte Ubione, costruito nel X secolo, che al tempo di Barnab\u00f2 Visconti rappresentava un'importante fortificazione ghibellina. C'erano poi il castello di Casa Eminente e quello di Clanezzo. In questo modo le famiglie dei due signori del luogo, i Dalmasani e i Carminati potevano dominare non solo sulla Valle Brembilla, ma anche sull'Imagna che rinchiudevano tra i due castelli in alto e in basso.\nQuando la signoria di Bergamo pass\u00f2 dai Visconti alla Serenissima, che favoriva apertamente i guelfi, per i ghibellini cominci\u00f2 la disfatta che culmin\u00f2 nel 1443 con il bando dato agli abitanti ghibellini della Val Brembilla e la distruzione delle fortezze principali della valle. Dalla Repubblica veneta la Valle Imagna ebbe un trattamento di favore, come riferisce il Calvi:\nSempre per quanto riguarda quegli anni burrascosi che precedettero l'instaurarsi del dominio della Serenissima, esistono anche le cronache di Castello Castelli che danno un quadro fedele e preciso di cosa significasse in quel tempo vivere in Valle Imagna. I racconti del Castelli, che\nvanno dal 1378 al 1407, sono un susseguirsi di rapine, incendi scorrerie e violenze, uccisioni da entrambe le parti.\nI secoli successivi videro pochi fatti di rilievo coinvolgere le piccole comunit\u00e0 che, forti del proprio isolamento, seguirono le vicende del resto della provincia senza parteciparvi in modo diretto.\nAi veneziani subentr\u00f2, nel 1797, la Repubblica Cisalpina, subito sostituita per\u00f2 dagli austriaci, che la inserirono nel Regno Lombardo-Veneto.\nCon l'unit\u00e0 d'Italia avvenne un primo ma deciso processo di industrializzazione, che permise un notevole miglioramento delle condizioni di vita degli abitanti."}
{"id": "311091", "revid": "339392", "url": "https://it.wikipedia.org/wiki?curid=311091", "title": "Museo egizio del Cairo", "text": ""}
{"id": "311100", "revid": "339392", "url": "https://it.wikipedia.org/wiki?curid=311100", "title": "SuperPippo", "text": ""}
{"id": "311104", "revid": "287204", "url": "https://it.wikipedia.org/wiki?curid=311104", "title": "B-4D4", "text": ""}
{"id": "311108", "revid": "339392", "url": "https://it.wikipedia.org/wiki?curid=311108", "title": "Jerec", "text": ""}
{"id": "311109", "revid": "729019", "url": "https://it.wikipedia.org/wiki?curid=311109", "title": "Oliviero Carafa", "text": "Fu presidente Sacro Regio Consiglio del Regno di Napoli.\nBiografia.\nFu esponente dell'illustre famiglia napoletana dei Carafa, a sua volta discendente dai Caracciolo. Potente e rispettata, la dinastia dei Carafa che aveva acquisito importanza nel corso del Trecento grazie a Bartolomeo, arcivescovo di Bari, nel XVI secolo raggiunse l'apice del proprio prestigio con l'elezione a Sommo Pontefice di Gian Pietro, Papa Paolo IV.\nTerzo dei sette figli di Francesco, signore di Torre del Greco, Portici e Resina, Oliviero nacque nel palazzo baronale di Torre del Greco. Fu destinato alla carriera ecclesiastica dallo zio Diomede conte di Maddaloni di cui divenne successore nella guida della famiglia.\nLa carriera ecclesiastica.\nOliviero durante la sua vita, accumul\u00f2 un numero ragguardevole di dignit\u00e0 ecclesiastiche. Fu prima canonico dal 1437 e poi arcivescovo di Napoli dal 18 novembre 1458 al 20 settembre 1484 e amministratore apostolico dell'arcidiocesi di Napoli dal 4 agosto 1503 all'aprile 1505; presidente del Regio Consiglio nel 1465. Nel 1467, su pressione del Ferrante I, re di Napoli cardinale-presbitero del titolo dei Santi Marcellino e Pietro ordinato da papa Paolo II, nel concistoro del 18 settembre. Dal 15 gennaio 1477 al 9 gennaio 1488 fu camerlengo del Sacro Collegio.\nLa sua carriera ecclesiastica prosegu\u00ec con la doppia nomina, nel 1479, a decano del Sacro Collegio dei cardinali e a vescovo di Albano, cui si aggiunse, dal 1485 al 1497, la carica di Abate (cardinale commendatario) della abbazia della Santissima Trinit\u00e0 de La Cava e vescovo della Citt\u00e0 de La Cava; nel 1485 divenne anche commendatario dell'abbazia di Montevergine; nel 1503, la nomina a vescovo di Ostia e vicario di Roma: fu anche amministratore delle diocesi di Salamanca e Cadice (1491-1494), di Cajazzo (1494-1507), Chieti (1499-1501, poi passata al nipote Gian Pietro), Terracina (1507-1510) e Tricarico dal 1510.\nLa crociata.\nIl 26 luglio 1471 mor\u00ec il papa Paolo II ed il Carafa partecip\u00f2 al conclave del 2 agosto. Venne elevato al soglio pontificio il cardinale Francesco della Rovere che assunse il nome di Sisto IV.\nIntanto incombeva la minaccia turca nel mediterraneo. Maometto II, il 12 luglio 1470, dopo un lungo assedio aveva conquistato l'isola greca di Negroponte situata nel Mar Egeo.\nSisto IV indisse una nuova crociata conferendone il comando al cardinale Oliviero Carafa. Il 28 maggio 1472, festa del Corpus Domini, dopo aver celebrato la messa nella basilica di San Pietro alla presenza del papa e della curia romana, Oliveiro Carafa lasci\u00f2 Roma in corteo per raggiungere la flotta pontificia ormeggiata ad Ostia. Il 31 maggio salp\u00f2 alla volta di Napoli, dove giunse il 6 giugno. Ottenute le galee che Ferrante I aveva promesso al papa, Oliviero poco dopo ripart\u00ec da Napoli e fece rotta verso Rodi dove fu raggiunto anche dalle galee veneziane.\nLa flotta cristiana doppiata Cefalonia si dedic\u00f2 ad operazioni di pirateria contro le coste della Licia, della Caria e della Cilicia. Fu messa a ferro e fuoco la citt\u00e0 di Satalia che per\u00f2 non cadde. Fatte saltare le catene che ostruivano l'accesso, le navi penetrarono nel porto di Satalia danneggiando i depositi. il 13 settembre 1472, i veneziani sottoposero Smirne al saccheggio provocando la reazione del papa che, contrariato, richiam\u00f2 a Roma le sue galee. Tornato a Roma Oliviero Carafa fu accolto in trionfo. Entrato in citt\u00e0 e raggiunto il sagrato di San Pietro, fece appendere alle porte della basilica i pezzi delle catene del porto di Satalia.\nIl patrono delle arti.\nNel 1487, commission\u00f2 a Filippino Lippi la sua prima opera romana: la decorazione della cappella Carafa nella basilica di Santa Maria sopra Minerva, destinata dal cardinale ad ospitare la sua tomba. Il ciclo pittorico dipinto dal Lippi, terminato nel 1493, \u00e8 uno dei principali capolavori racchiuso nella chiesa romana dei domenicani, dei quali il cardinale Carafa, fu sempre un protettore.\nNel 1497 commission\u00f2 a Tommaso Malvito la Cappella del Succorpo di San Gennaro per accogliere le reliquie del Santo che egli si era preoccupato di far tornare a Napoli dal Santuario di Montevergine.\nInfine, il cardinale Carafa fece eseguire il famoso chiostro del Bramante a Santa Maria della Pace a Roma, realizzato tra il 1500 e il 1504.\nConsiderato protettore dell'ordine dei Domenicani, nel 1509, ormai settantanovenne, acquist\u00f2 la contea di Ruvo di Puglia, poi passata al fratello minore Ettore, che sarebbe rimasta dominio dei Carafa fino al 1806, anno dell'abolizione del feudalesimo nel Regno di Napoli da parte di re Gioacchino Murat.\nIl cardinale Oliviero mor\u00ec a Roma il 19 gennaio 1511, all'et\u00e0 di 81 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "311113", "revid": "712828", "url": "https://it.wikipedia.org/wiki?curid=311113", "title": "Tionne", "text": ""}
{"id": "311120", "revid": "767487", "url": "https://it.wikipedia.org/wiki?curid=311120", "title": "El Cid (film)", "text": "El Cid \u00e8 un film del 1961 diretto da Anthony Mann.\nIl film, abbastanza aderente alla realt\u00e0 storica pur con le inevitabili concessioni allo spettacolo epico-romantico, mostra come, con l'aiuto della moglie Jimena, El Cid riesca a risvegliare l'orgoglio dei suoi concittadini e a promuoverne la liberazione.\nDegna di nota la colonna sonora di Mikl\u00f3s R\u00f3zsa.\nTrama.\nXI secolo, nella Spagna invasa dai Mori e sconvolta dalle lotte intestine per il potere, la leggenda narra del condottiero Rodrigo Diaz de Bivar (Vivar) detto El Cid Campeador, il pi\u00f9 grande eroe di quella terra.\nDurante il viaggio che lo porter\u00e0 a casa e alle nozze con la bella Jimena, Rodrigo cattura alcuni capi dei mori che, fomentati dal sanguinario e subdolo Ben Yussuf, stanno spadroneggiando nella penisola spagnola. Rodrigo porta i prigionieri al cospetto del padre, il quale per\u00f2 fa decidere al figlio la loro sorte. Rodrigo li libera a condizione che non facciano pi\u00f9 guerra alla Spagna e alle terre di Re Ferdinando. Cos\u00ec uno dei capi mori (Moutamin) lo consegna alla storia dandogli il soprannome di El Cid (mio Signore) per la clemenza dimostrata.\nNel frattempo arriva sul posto il conte Ordonez, che rivendica i prigionieri per conto di Re Ferdinando. Il rifiuto di Rodrigo a consegnarli gli costa davanti al Re e alla sua corte una infamante accusa di tradimento, e anche il padre di Jimena (campione del Re) \u00e8 contro di lui, per questo Rodrigo in un cruento duello alla spada lo uccide costringendo Jimena ad odiarlo.\nLa disputa in un duello (Ordalia) all'ultimo sangue con il campione di Re Ramirez (Don Martin) per il possesso della citt\u00e0 di Calahorra, far\u00e0 riacquistare a Rodrigo l'onore perduto, la mano di Jimena, ma non il suo amore. Il duello gli vale il soprannome di Campeador, che significa campione.\nIl Re Ferdinando, ormai anziano muore, dando cos\u00ec inizio di fatto alle dispute per il potere fra i due infanti, i principi Alfonso, Sancho e l'intrigante sorella donna Urraca. Rodrigo vuole restare neutrale, ma quando il principe Alfonso uccide per mano di un sicario il principe Sancho, Rodrigo, prima uccide l'assassino materiale e poi interviene durante la cerimonia di incoronazione del nuovo Re, umiliando il pretendente al trono (Alfonso), facendolo giurare sulla Bibbia sulla sua estraneit\u00e0 all'assassinio di suo fratello. Rodrigo per questo fatto viene esiliato a vita con la confisca di tutti i suoi averi, e Jimena a quel punto capisce la grandezza di Rodrigo e lo segue nell'esilio.\nDopo una notte passata in un fienile con Jimena, Rodrigo si ritrova una folla di spagnoli che inneggiano al suo nome e lui non pu\u00f2 esimersi dal mettersi alla testa di questi uomini nel nome della Spagna. Nel frattempo, la citt\u00e0 costiera di Valencia \u00e8 caduta nelle mani di Ben Yussuf e dei suoi seguaci, l'armata di Rodrigo la cinge d'assedio liberandola, mentre Re Alfonso viene sconfitto nella piana di Sagrajas (1086), e addossa a Rodrigo la responsabilit\u00e0 della disfatta, per il fatto di non essere stato con lui a combattere i Mori, facendo imprigionare Jimena come ritorsione.\nIl Conte Ordonez libera Jimena per riportarla a suo marito e si schiera dalla parte di Rodrigo.\nI Mori capeggiati da Ben Yussuf, con gli anni si riorganizzano e rinforzati da nuovi arrivi via mare cingono a loro volta Valencia per l'ultima importante battaglia (1094).\nDurante il primo giorno di battaglia, che sta volgendo a favore degli spagnoli, Rodrigo viene ferito mortalmente al cuore da una freccia e questo getta i suoi uomini nel panico. Al termine della giornata, Re Alfonso, rendendosi conto della realt\u00e0, accorre in suo aiuto per salvare l'ultimo baluardo di Spagna. Prima di morire, Rodrigo raccomanda alla moglie di farlo partecipare a tutti i costi al prosieguo della battaglia che si svolger\u00e0 al sorgere del sole, per non far cadere le sue truppe nello sconforto. Imbragato in un supporto di ferro nascosto dalle vesti, seppur morto, Rodrigo Diaz de Bivar detto El Cid Campeador, entra nel campo di battaglia, getta lo scompiglio fra i Mori che gi\u00e0 pregustavano la vittoria, sconfinando nella leggenda.\nIncassi e battage pubblicitario.\nIl film fu campione di incassi in Italia nella stagione cinematografica 1961-62.\nNelle locandine del film e nei trailer cinematografici risaltava la seguente frase "}
{"id": "311127", "revid": "628767", "url": "https://it.wikipedia.org/wiki?curid=311127", "title": "Dobrugia", "text": "La Dobrugia (; ; ) \u00e8 una regione storica dei Balcani che, dal XIX secolo, \u00e8 ripartita tra la Bulgaria e la Romania. Situata tra il fiume Danubio inferiore e il mar Nero, comprende il delta del Danubio, la costa rumena e la parte pi\u00f9 settentrionale di quella bulgara. Il territorio della Dobrugia si compone della Dobrugia settentrionale, facente parte della Romania, e della Dobrugia meridionale, inclusa nella Bulgaria.\nLa regione rumena di \"Dobrogea\" rientra a livello amministrativo nei distretti di Costanza e Tulcea, occupando 15.485 km\u00b2 contando una popolazione di poco inferiore a 900.000 abitanti. Le citt\u00e0 principali sono Costanza, Tulcea, Medgidia e Mangalia. L'emblema locale \u00e8 rappresentato con due delfini nello stemma della Romania.\nLa regione bulgara della \"Dobrud\u017ea\" appare divisa tra le regioni amministrative di Dobri\u010d e Silistra; fanno eccezione quattro insediamenti (Ponevo, Rainino, Terter e Madrevo), localizzati nel distretto di Razgrad e un centro del distretto di Varna (General Kantard\u017eievo). Questa sezione si distribuisce su un'area vasta 7.412 km\u00b2, con una popolazione complessiva di circa 310.000 persone: gli agglomerati urbani principali sono Dobri\u010d e Silistra (che sono anche capoluoghi regionali).\nGeografia fisica.\nAd eccezione del delta del Danubio, che \u00e8 una zona paludosa situata a nord-est, la Dobrugia si presente come collinare, con un'altitudine media di circa 200-300 metri. Il punto pi\u00f9 alto \u00e8 il picco \u021au\u021buiatu (Greci) sui monti M\u0103cin, con un'altezza di 467 m. L'altopiano della Dobrugia copre la maggior parte della parte rumena, mentre un altro sito rilevante dal punto di vista geografico, la piana del fiume Ludogorie, si trova in Bulgaria. Tra gli specchi d'acqua, uno dei principali \u00e8 il lago Razelm, in Romania: altri specchi costieri poco profondi di acqua salmastra si trovano a ridosso del mare.\nClima.\nLa Dobrugia si trova nella zona climatica temperata continentale; il clima locale \u00e8 determinato dall'afflusso di aria oceanica da nord-ovest e nord-est e aria continentale dal bassopiano sarmatico. Il terreno relativamente pianeggiante e la posizione geografica facilita l'afflusso di aria calda e umida in primavera, estate e autunno da nord-ovest, nonch\u00e9 quello di aria polare settentrionale e nord-orientale in inverno. Anche il mar Nero esercita un'influenza sul clima della regione, in particolare nel raggio di 40-60 chilometri dalla costa. Le temperature medie annuali variano da 11 \u00b0C nell'entroterra e lungo il Danubio, a 11,8 \u00b0C sulla costa e a meno di 10 nelle parti pi\u00f9 alte dell'altopiano. La regione costiera della Dobrugia meridionale \u00e8 la pi\u00f9 arida della Bulgaria, con precipitazioni annuali che si attestano intorno ai 450 millimetri.\nLa Dobrugia \u00e8 una regione ventosa e in passato conosciuta per i suoi mulini a vento: le raffiche spirano assai spesso provenendo da nord o nord-est. La velocit\u00e0 media del vento \u00e8 circa due volte superiore alla media in Bulgaria. A causa delle scarse precipitazioni e della vicinanza al mare, i fiumi nella Dobrugia sono generalmente brevi e con bacini di ridotta dimensione.\nAmbiente naturale.\nLa Dobrugia ospita una ricca fauna. Il lato rumeno che comprende il delta del Danubio ospita ancora numerosi uccelli acquatici (comprese alcune specie di pellicani e, nello svernamento, circa il 90% della popolazione mondiale dell'oca collorosso (\"Branta ruficollis\"), animale fortemente minacciato, l'otarda maggiore (\"Otis tarda\"), e una fauna ittiologica in riduzione per via della privatizzazione dei diritti di pesca. L'urbanizzazione sfrenata, con tutto ci\u00f2 che ci\u00f2 implica, minaccia tutti gli ambienti naturali ancora presenti: per ridurre la portata dell'impatto antropico, \u00e8 stata istituita la Riserva della Biosfera del Delta del Danubio che, con mezzi a disposizione ridotti, fa il possibile per limitare i danni. La situazione geopolitica ai confini orientali dell'Unione Europea impedisce ai due direttori della riserva, uno rumeno e l'altro ucraino, di collaborare quanto necessario, poich\u00e9 il valico di frontiera autorizzato pi\u00f9 vicino si trova a 250 chilometri a ovest, fuori dalla Dobrugia e dal delta del Danubio.\nNella parte bulgara, le foreste di lecci e siepi frangivento sono state meglio conservate rispetto alla parte rumena, che spesso si \u00e8 trasformata in steppa, a volte anche semi-desertica a causa del disboscamento. Tra gli arbusti di media taglia e la boscaglia vivono la poiana codabianca (\"Buteo rufinus\"), la poiana calzata (\"Buteo lagopus\") e lo smeriglio (\"Falco columbarius\"), che contribuiscono a regolare il numero dei roditori presenti in loco per via della massiccia presenza di colture di cereali. Ma se in Romania tutte le zone Natura 2000 proposte dagli scienziati sono state validate dalle autorit\u00e0, in Bulgaria invece solo la met\u00e0 ha subito tale sorte dal Ministero dell'Ambiente, il quale, peraltro, ha dimezzato l'area proposta per la riserva naturale di capo Kaliakra.\nStoria.\nPreistoria.\nIl territorio della Dobrugia ospit\u00f2 esseri umani sin dal Paleolitico medio e superiore, come dimostrano i resti di Babadag, Slava Rus\u0103 e Enisala. Le comunit\u00e0 del Paleolitico costruivano utensili in silice, alcuni dei quali ritrovati anche in anfratti locali, e si nutrivano di frutta, pesce e altri animali cacciati: nello stesso periodo scoprirono il fuoco, inventarono l'arco con le frecce e cominciarono a servirsi di fragili imbarcazioni in legno per solcare i fiumi. Nel Neolitico, il territorio era occupato dai membri della cultura di Hamangia (dal nome di un villaggio sulla costa di Dobrugia), quella boiana e quella di Karanovo. Alla fine del quinto millennio a.C., sotto l'influenza di alcune trib\u00f9 e culture egeo-mediterranee, fece la sua comparsa nella regione la cultura Gumelni\u0163a. Nell'et\u00e0 del rame, le popolazioni che migrarono dal nord del Mar Nero, legate al mondo kurgan, si mescolarono con i locali, creando la prima cultura di Cernavod\u0103. Sotto l'influenza della seconda ondata Kurgan, emerse anche la seconda cultura Cernavod\u0103 II: la combinazione della prima Cernavod\u0103 e di quella di Ezero permise la fioritura della terza cultura di Cernavod\u0103. La regione ebbe contatti commerciali con il mondo mediterraneo sin dal XIV secolo a.C., specie con Micene, come testimoniato da una spada e da alcuni oggetti vari scoperto a Medgidia.\nMikra Skythia.\nStoria antica.\nDurante la prima et\u00e0 del ferro (VIII-VI secolo a.C.), ci fu una maggiore differenziazione delle trib\u00f9 locali dei Geti dai pi\u00f9 numerosi Traci. Nella seconda parte dell'VIII secolo a.C., i primi segni di relazioni commerciali tra la popolazione indigena e i Greci apparvero sulle rive del golfo di Halmyris (oggi il lago Sinoe).\nNel 657/656 a.C. i coloni di Mileto fondarono una colonia nella regione, Istros. Nel VII e VI secolo a.C., altre colonie greche furono fondate sulla costa dobrugiana (Callatis, Tomis, Mesembria, Dionysopolis, Parthenopolis, Aphrodisias, Eumenia ecc.) e, nel V secolo a.C., finirono sotto l'influenza della Lega di Delo, passando in tale parentesi da oligarchia a democrazia. Nel VI secolo a.C., i primi gruppi di Sciti iniziarono a fare capolino nella regione. Due trib\u00f9 getiche, i Crobyzi e i Terizi, oltre alla citt\u00e0 di Orgame (Argamum), venivano menzionate nel territorio dell'attuale Dobrugia da Ecateo di Mileto (540\u2013470 a.C.).\nNel 514 o 512 a.C. il re Dario I di Persia sottomise i Geti che vivevano nella regione nel corso della sua campagna a nord del Danubio. Intorno al 430 a.C., il regno degli Odrisi sotto Sitalce estese il suo dominio alle foci del Danubio, mentre nel 429 i Geti dalla regione presero parte a una campagna odrisa nel Regno di Macedonia. Nel IV secolo a.C., gli Sciti portarono la regione sotto il proprio dominio; nel 341\u2013339 a.C., uno dei loro re, Atea, combatt\u00e9 contro Istros, sostenuta da un \"Histrianorum rex\" (probabilmente un sovrano getico locale), ma fu poi battuto da Filippo II di Macedonia, il quale in seguito estese il suo dominio sulla Dobrugia.\nNel 313 a.C. e, di nuovo, nel 310-309, le colonie greche guidate da Callatis, sostenute da Antigono I Monoftalmo, si ribellarono al dominio macedone: le insurrezioni furono soppresse da Lisimaco, il diadoco di Tracia, che avvi\u00f2 anche una spedizione militare contro Dromichete, il sovrano dei Geti a nord del Danubio, nel 300. Nel III secolo a.C., le colonie sulla costa di Dobrugia rendevano omaggio ai basilei Zalmodegikos e Moskon, che probabilmente governavano anche la Dobrugia settentrionale; nello stesso arco temporale, i Celti si stabilirono nel nord della regione e, alla fine del III secolo e all'inizio del II secolo a.C., giunsero anche i Bastarni nell'area del delta del Danubio. Nel frattempo, la regione fu testimone di alcuni conflitti: nel 260 a.C., Bisanzio perse la guerra con Callatis e Histria per il controllo di Tomis, mentre intorno al 200, il re di Tracia Zoltes invase pi\u00f9 volte la provincia, ma fu sconfitto da Rhemaxos, il quale divenne il protettore delle colonie greche.\nI primi studiosi greci come Erodoto sembrano aver considerato la regione come un'estensione sud-occidentale della Scizia, una pratica seguita anche in un'iscrizione del II secolo a.C., che registra un provvedimento emanato a Histria in cui ci si riferisce alla regione che circonda la citt\u00e0 greca appunto come \"Scizia\". Tuttavia, il toponimo \u039c\u03b9\u03ba\u03c1\u03ac \u03a3\u03ba\u03c5\u03b8\u03af\u03b1 (\"Mikra Skythia\"), solitamente tradotto come Scizia minore (\"Scythia minor\"), sembra essere diventato il nome per la regione specifica pi\u00f9 tardi conosciuta come Dobrugia. Il primo impiego noto di quest'ultima espressione si rintraccia nella prima \"Geografia\" di Strabone (I secolo d.C.). I Greci apparentemente distinguevano la zona dalla \"Scizia maggiore\", posta a nord del delta del Danubio.\nIntorno al 100 a.C., il re Mitridate VI del Ponto estese la sua autorit\u00e0 sulle citt\u00e0 greche della Dobrugia. Tuttavia, nel 72-71 a.C., durante la terza guerra mitridatica, queste citt\u00e0 furono occupate dalle forze di Marco Terenzio Varrone Lucullo, il proconsole romano di Macedonia. Gaio Antonio Ibrida intervenne, ma fu sconfitto dai Geti e dai Bastarni vicino a Histria: dopo il 55 a.C. i Daci sotto il re Burebista conquistarono la Dobrugia e tutte le colonie greche sulla costa: tale operazione bellica si pu\u00f2 considerare come il compimento della politica pontica volta a espandersi lungo il litorale del mar Nero. Il loro governo termin\u00f2 nel 44 a.C.\nEpoca romana.\nNel 28-29 a.C. Rholes, un sovrano getico della Dobrugia meridionale, parteggi\u00f2 per il proconsole di Macedonia, Marco Licinio Crasso, in funzione contraria ai Bastarni. Dichiarato \"amico e alleato del popolo romano\" da Ottaviano, Rholes assistette Crasso nella conquista degli stati di Dapyx (nella Dobrugia centrale) e Zyraxes (nel nord della regione), rendendo in virt\u00f9 della sua azione la Dobrugia una porzione del regno cliente degli Odrisi, mentre le citt\u00e0 greche sulla costa passarono sotto il dominio diretto del governatore di Macedonia. Nel 12 d.C. e nel 15 d.C., gli eserciti getici riuscirono per un breve periodo a conquistare le citt\u00e0 di Aegyssus e Troesmis, ma il re Odrisio Remetalce I li sconfisse con l'aiuto dell'esercito romano.\nNel 15 d.C. fu istituita la provincia romana della Mesia, mentre la Dobrugia, sotto il nome di \"Ripa Thraciae\", rimase parte del regno odrisiano: le citt\u00e0 greche sulla costa formavano una \"praefectura orae maritimae\". Nel 46 d.C., la Tracia divenne una provincia romana e i territori dell'attuale Dobrugia furono assorbiti nella provincia della Mesia. I Geto-Daci invasero pi\u00f9 volte la regione nel I secolo d.C., soprattutto tra il 62 e il 70. Nello stesso periodo, la base della flotta romana del Danubio (\"classis Flavia Moesica\") si trasfer\u00ec a Noviodunum. La \"praefectura\" fu annessa alla Mesia nell'86 e, nello stesso anno, Domiziano spart\u00ec la Moesia, essendo la Dobrugia inclusa nella parte orientale, \"Moesia Inferior\".\nNell'inverno del 101-102 il re dei Daci Decebalo guid\u00f2 una coalizione di Daci, Carpi, Sarmati e Buri in direzione della \"Moesia Inferior\": l'esercito invasore fu sconfitto dalle legioni romane sotto l'imperatore Traiano all'altezza del fiume Jantra: segu\u00ec la fondazione di Nicopolis ad Istrum al fine di commemorare la vittoria. Uno degli scontri maggiori si verific\u00f2 vicino all'odierno centro di Adamclisi, nella zona meridionale della Dobrugia; l'ultima vittoria \u00e8 stata commemorata dal Tropaeum Traiani, eretto nel 109 sul sito, e dalla fondazione della citt\u00e0 di Tropaeum. Dopo il 105, la Legio XI Claudia e la Legio V Macedonica furono assegnate alla Dobrugia, rispettivamente a Durostorum e Troesmis.\nNel 118 Adriano intervenne nella regione per sedare una ribellione sarmata; nel 170 Costoboci invase la Dobrugia, attaccando Ibida, Ulmetum e Tropaeum. La provincia fu generalmente stabile e prospera fino alla crisi del III secolo, che port\u00f2 all'indebolimento delle difese e numerose invasioni barbariche. Nel 248 una coalizione di Goti, Carpiani, Taifali, Bastarni e Asdingi, guidata da Argaito e Gunterico, devast\u00f2 la Dobrugia. Durante il dominio di Decio la provincia pat\u00ec in modo significativo l'attacco dei Goti scatenato dal re Cniva. Attacchi barbari seguirono nel 258, 263 e 267, ma fu nel 269 che ebbe luogo una battaglia quando la flotta di Goti alleati, Eruli, Bastarni e Sarmati attacc\u00f2 le citt\u00e0 sulla costa, inclusa Tomis. Nel 272 Aureliano sconfisse i Carpi a nord del Danubio e si stabil\u00ec in parte vicino a Carsium: lo stesso imperatore pose fine alla crisi della provincia avviando opere di ricostruzione.\nDurante il regno di Diocleziano, la Dobrugia pass\u00f2 amministrativamente come una provincia separata, chiamata Scizia e parte della diocesi della Tracia. Dalla capitale Tomis, Diocleziano trasfer\u00ec la Legio II Herculia a Troesmis e la Legio I Iovia a Noviodunum. Nel 331-332 Costantino I sconfisse i Goti che colpirono la provincia, ma la Dobrugia fu nuovamente devastata dagli Ostrogoti nel 384-386. Sotto gli imperatori romani Licinio, Giuliano l'Apostata e Valerio Valente, le citt\u00e0 della regione andarono riparate o ricostruite.\nDominio bizantino.\nDopo la divisione dell'impero, la Dobrugia fu assorbita dall'impero romano d'oriente. Tra il 513 e il 520, la regione partecip\u00f2 a una rivolta contro Anastasio I: il suo fomentatore principale, Vitaliano, originario di Zaldapa nella Dobrugia meridionale, sconfisse il generale bizantino Ipazio vicino a Kaliakra. Durante il dominio di Giustino I, gli Anti e gli Slavi invasero la regione, ma Germano Giustino li sconfisse; nel 529, il comandante dei Gepidi Mundo respinse una nuova invasione dei Bulgari e degli Anti. I Kutriguri e gli Avari invasero la regione diverse volte fino al 561-562, quando i secondi, sotto Baian, stabilendosi a sud del Danubio come foederati. Durante il regno di Maurizio Tiberio, gli slavi devastarono la Dobrugia, radendo al suolo gli insediamenti di Dorostolon, Zaldapa e Tropaeum. Nel 591/593, il generale bizantino Prisco cerc\u00f2 di fermare le invasioni assaltando e sconfiggendo gli slavi sotto Ardagast nel nord della provincia. Nel 602 durante l'ammutinamento dell'esercito bizantino nei Balcani sotto Foca, una grande massa di slavi attravers\u00f2 il Danubio, stabilendosi a sud del corso d'acqua. La Dobrugia rimase sotto il libero controllo dei romei e fu riorganizzata durante il regno di Costantino IV come \"Thema Scythia\".\nPrimo impero bulgaro.\nI risultati delle ricerche archeologiche indicano che la presenza bizantina nelle zone interne della Dobrugia e sulle rive del Danubio si ridusse alla fine del VI secolo, sotto la pressione delle invasioni barbariche. Nelle fortificazioni costiere sulla sponda meridionale del Danubio, l'ultima moneta bizantina ritrovata risale al tempo degli imperatori Tiberio II Costantino (574\u2013582) e Eraclio (610\u2013641). Dopo quel periodo, tutti gli insediamenti dei romei interni andarono demoliti dagli invasori e si spopolarono.\nAlcuni degli insediamenti degli antichi slavi a sud del Danubio sono stati scoperti in Dobrugia nei dintorni di Popina, Garv\u0103n e Nova \u010cerna: questi sono stati datati tra la fine del VI e l'inizio del VII secolo. Queste terre divennero la principale area di insediamento dei bulgari alla fine del VII secolo.\nSecondo il trattato di pace del 681, firmato dopo la vittoria bulgara sui bizantini nella battaglia di Ongal, la Dobrugia divenne parte del Primo impero bulgaro. Poco dopo, i bulgari fondarono la citt\u00e0 di Pliska, che divenne la loro prima capitale, vicino al confine meridionale della Dobrugia e, al contempo, ricostruirono Madara come importante centro religioso pagano. Secondo la \"Cronaca apocrifa bulgara\", dell'XI secolo, lo zar Ispor \"accett\u00f2 lo zarato bulgaro\", cre\u00f2 \"grandi insediamenti, tra cui Drastar sul Danubio\", \"delle alte mura dal fiume al mare\", \"la citt\u00e0 di Pliska\" e \"popol\u00f2 le terre di Karvuna\".\nSecondo gli storici bulgari, durante il VII-X secolo, la regione fu fortificata mediante la costruzione di una vasta rete di fortezze e bastioni in terra e legno. Intorno alla fine dell'VIII secolo inizi\u00f2 la costruzione di numerose nuove fortezze in pietra e mura difensive. I bulgari ricostruirono anche alcune delle rovine bizantine nelle fortezze (Kaliakra e Silistra nell'VIII secolo, Madara e Varna nel IX). Secondo Barnea, tra gli altri storici, durante i successivi tre secoli di dominazione bulgara, i bizantini controllavano ancora la costa del Mar Nero e le foci del Danubio e, per brevi periodi, anche alcune citt\u00e0. Tuttavia, gli archeologi bulgari notano che le ultime monete bizantine trovate, considerate una testimonianza della presenza romea, risalgono a Kaliakra dal tempo dell'imperatore Giustino II (565\u2013578), a Varna dal tempo dell'imperatore Eraclio I (610\u2013641) e a Tomis dal governo di Costantino IV (668\u2013685).\nAll'inizio dell'VIII secolo, Giustiniano II si rec\u00f2 in Dobrugia per chiedere aiuto militare al khan bulgaro Tervel: stando alla sua iscrizione conservata nella Santissima Chiesa dei quaranta martiri a Veliko T\u0103rnovo. La posizione di quest'edificio non \u00e8 chiara, sebbene le teorie principali lo collocano a Silistra o a P\u0103cuiul lui Soare. Si sono scoperte varie iscrizioni bulgare in pietra dell'Alto medioevo in Dobrugia, inclusi racconti storici, inventari di armamenti, frammenti di edifici e testi commemorativi. In questa fase, Silistra acquis\u00ec il ruolo di importante centro ecclesiastico bulgaro, poi episcopato nell'865 e sede del patriarca trace alla fine del X secolo. Nell'895, le trib\u00f9 magiare guidate da Budjak invasero la Dobrugia e la Bulgaria nordorientale: un'antica iscrizione slava, rinvenuta a Mircea Vod\u0103, menziona in qualit\u00e0 di \u017eupa Dimitri (\u0414\u0463\u0438\u043c\u0438\u0442\u0440\u0463 \u0436\u0479\u043f\u0430\u043d\u0463), un feudatario locale prominente nel sud della regione nel 943.\nDalla seconda parentesi bizantina alla dominazione mongola.\nCon il sostegno finanziario dell'imperatore bizantino Niceforo II di Costantinopoli, Svjatoslav I di Kiev acconsent\u00ec ad assistere i romei nella propria guerra contro i bulgari: il ruteno surclass\u00f2 i suoi avversari guidati da Boris II e procedette ad occupare l'intera Bulgaria settentrionale. Occupata la Dobrugia nel 968, trasfer\u00ec la capitale della Rus' di Kiev a Pereyaslavets, nel nord della regione, ma rifiut\u00f2 di consegnare le sue conquiste balcaniche ai bizantini. Di conseguenza, i patti prima raggiunti decaddero e i bizantini, sotto Giovanni I Zimisce, riconquistarono la Dobrugia nel 971.\nSecondo alcuni storici, subito dopo il 976 o nel 986, la parte meridionale della Dobrugia fin\u00ec inclusa nello stato bulgaro allora governato da Samuele. Nell'anno 1000, un'armata bizantina comandata da Teodorocano si riappropri\u00f2 l'intera Dobrugia, organizzando la regione come \"Strategia\" di Dorostolon e, dopo il 1020, come \"Paristrion\" (Paradounavon).\nTra il X e il XI secolo, per prevenire attacchi a cavallo da nord, i romei costruirono tre bastioni dal mar Nero fino al Danubio. Secondo gli archeologi e gli storici bulgari, queste fortificazioni potrebbero essere state costruite molto prima ed erette dal Primo impero in risposta alla minaccia delle incursioni dei Cazari.\nDal X secolo, i bizantini accettarono piccoli gruppi di peceneghi stabilitisi in Dobrugia, anche se presto sorsero dissidi: nella primavera del 1036, i popoli giunti da est devastarono gran parte della regione, distruggendo i forti di Capidava e Dervent e bruciando Dinoge\u0163ia. Nel 1046 i bizantini accettarono i peceneghi sotto Kegen stabilendosi nel Paristrion (una zona localizzata nei pressi dell'odierno confine orientale tra Bulgaria e Romania) come foederati. I nomadi provenienti dall'Asia centrale non tennero sempre comportamenti pacifici e imperversarono variamente nella regione fino al 1059, quando Isacco I Comneno si assicur\u00f2 in modo saldo la Dobrugia e la Tracia.\nNel 1064, un'invasione degli oghuz interess\u00f2 la regione. Tra il 1072 e il 1074, quando Nestore (nuovo stratego del Paristrion) si trovava a Dristra, scopr\u00ec che il sovrano pecenego, Tatrys, decise di allestire i preparativi per una ribellione, culminata con alcune schermaglie nel 1078. Nel 1091, si ha notizia di tre governanti autonomi, probabilmente peceneghi, menzionati nell\"'Alessiade\": Tatos (\"\u03a4\u03b1\u03c4\u03bf\u1fe6\") o Chalis (\"\u03c7\u03b1\u03bb\u1fc6\"), nell'area di Dristra (probabilmente ci si riferiva alla stessa persona che foment\u00f2 la ribellione qualche decennio prima, ovvero Tatrys), Sestlav (\"\u03a3\u03b5\u03c3\u03b8\u03bb\u03ac\u03b2\u03bf\u03c5\") e Satza (\"\u03a3\u03b1\u03c4\u03b6\u03ac\") nell'area di Vicina, situata sul Danubio.\nFrattanto, anche i cumani si trasferirono in Dobrugia intorno al 1094 e la propria influenza nella regione perdur\u00f2 fino all'avvento dell'impero ottomano. Nel 1187 i bizantini persero il controllo della zona a favore del restaurato impero bulgaro. Nel 1241, i primi gruppi tatari, comandati da Kadan, invasero la Dobrugia, innescando una sequela infinita di tumulti nella regione. Intorno al 1263\u20131264, l'imperatore bizantino Michele VIII Paleologo concesse il permesso al sultano Kaykaus II di stabilirsi nell'area con un gruppo di selgiuchidi giunti dall'Anatolia: un missionario derviscio, tale Sar\u0131 Saltuk, figurava come autorit\u00e0 centrale di questa comunit\u00e0. La sua tomba localizzata a Babadag, che prese da lui il nome, costituisce ancora meta di pellegrinaggio per i fedeli musulmani. Le cronache arabe del XIII secolo indentificavano la \"Dobrogea\" con l'espressione \"\u015eakji\" e gli abitanti valacchi quali \"al-Awalak\" e \"ulaqut\". Nel 1265, l'imperatore bulgaro Costantino Tikh Asen ingaggi\u00f2 20.000 tartari per attraversare il Danubio e attaccare la Tracia bizantina. Sulla via del ritorno, i tartari costrinsero la maggior parte dei selgiuchidi, incluso il loro capo Sar\u0131 Saltuk, a trasferirsi al fianco dei kip\u010daki in Cumania.\nNella seconda parte del XIII secolo, l'Orda d'Oro dell'impero mongolo razzi\u00f2 e saccheggi\u00f2 continuamente la Dobrugia: l'incapacit\u00e0 delle autorit\u00e0 bulgare di far fronte alle numerose incursioni costitu\u00ec la motivazione principale alla base dell'insurrezione guidata da Ivailo (1277\u20131280) e scoppiata nella Bulgaria orientale. L'esercito di Ivailo sconfisse i tartari, costretti ad evacuare il territorio verso terre sicure; successivamente sconfisse l'esercito di Costantino Tikh e fu incoronato imperatore di Bulgaria.\nLa guerra con i tartari prosegu\u00ec: nel 1278, dopo una nuova invasione tartara in Dobrugia, Ivailo fu costretto a ritirarsi nella robusta fortezza di Silistra, dove resistette a un assedio di tre mesi. Nel 1280 la nobilt\u00e0 bulgara, che temeva la crescente influenza dell'imperatore contadino, organizz\u00f2 un colpo di stato; Ivailo dovette fuggire dal suo nemico, il tartaro Nogai Khan, che in seguito lo uccise. Nel 1300 Tokta, nuovo khan dell'Orda d'Oro, cedette la Bessarabia all'imperatore Teodoro Svetoslav.\nAutonomia dobrugiana nel XIV secolo.\nNel 1325, il patriarca ecumenico nomin\u00f2 Metodio metropolita di Varna e Carvona: dopo questa data, Balik/Balica \u00e8 menzionato come governatore locale nella Dobrugia meridionale. Nel 1346, quest'ultimo sostenne Giovanni V Paleologo nella sua contesa per il trono di Costantinopoli contro Giovanni VI Cantacuzeno e sped\u00ec un corpo d'armata al comando di suo figlio Dobrotitsa/Dobrotici e di suo fratello, Teodoro, per aiutare la madre di Giovanni Paleologo, Anna di Savoia. Per il suo coraggio, Dobrotitsa ricevette il titolo di \"stratego\" e poi spos\u00f2 la figlia del megaduca Alessio Apocauco. Dopo la riconciliazione dei due pretendenti, scoppi\u00f2 una disputa territoriale tra la suddivisione amministrativa dobrugiana e l'impero bizantino per il porto di Midia (oggi K\u0131y\u0131k\u00f6y): nel 1347, su richiesta di Giovanni V Paleologo, l'emiro Bahud-din Umur, bey di Ayd\u0131n, guid\u00f2 una spedizione navale contro Balik, distruggendo i porti marittimi della Dobrugia. Balik e Teodoro morirono durante lo scontro e Dobrotitsa, che aveva dunque a quel punto perso il fratello, assunse il ruolo di sovrano.\nTra il 1352 e il 1359, con il crescupolo del dominio dell'Orda d'Oro nella Dobrugia settentrionale, fece la sua comparsa una nuova entit\u00e0, controllata dal principe tataro Demetrio, che si proclam\u00f2 protettore delle foci del fiume Danubio.\nNel 1357 Dobrotitsa viene menzionato in qualit\u00e0 di \"despota\" su un vasto territorio, comprese le fortezze di Varna, Kozeakos (vicino a Obzor), e Emona. Nel 1366, Giovanni V Paleologo visit\u00f2 Roma e Buda, cercando di ottenere sostegno militare per le sue campagne. Al suo ritorno, fin\u00ec prigioniero a Vidin per mano di Ivan Alessandro, zar di Tarnovo, il quale temeva che le nuove alleanze fossero indirizzate contro il suo regno. La crociata anti-ottomana sotto Amedeo VI di Savoia, sostenuta dalle repubbliche di Venezia e Genova, segu\u00ec una rotta alternativa affinch\u00e9 si liberasse l'imperatore bizantino. Dobrotitsa cooper\u00f2 con i crociati e, dopo che gli alleati conquistarono diversi forti bulgari sul mar Nero, Ivan Alessandro liber\u00f2 Giovanni e negozi\u00f2 un accordo di pace. Il ruolo di Dobrotitsa nel conflitto gli frutt\u00f2 numerosi vantaggi politici: sua figlia marit\u00f2 uno dei figli di Giovanni V, Michele, mentre il suo principato estese il suo controllo su alcuni dei forti persi dai bulgari (Anchialos e Mesembria).\nNel 1368, dopo la morte del principe Demetrio, Dobrotitsa fu riconosciuto come governante su Pangalia e altri centri abitati sulla riva destra del Danubio. Nel 1369, insieme a Vladislav I di Valacchia, Dobrotitsa aiut\u00f2 il principe Sracimir a riprendere il trono di Vidin.\nTra il 1370 e il 1375, alleatosi con Venezia, Dobrotitsa sfid\u00f2 l'autorit\u00e0 genovese sul mar Nero e tent\u00f2 una serie di mosse politiche: nel 1376, cerc\u00f2 di imporre suo genero, Michele, come imperatore di Trebisonda, senza successo, sostenne Giovanni V Paleologo contro suo figlio Andronico IV e, nel 1379, la flotta della Dobrugia partecip\u00f2 al blocco di Costantinopoli combattendo con la flotta genovese.\nNel 1386, Dobrotitsa si spense e gli successe Ivanko/Ioankos; nello stesso anno, questi sottoscrisse un'intesa di pace con Murad I e, nel 1387, firm\u00f2 un trattato commerciale con Genova. Ivanko per\u00ec nel 1388 durante la spedizione del Gran visir ottomano \u00c7andarl\u0131 Ali Pasci\u00e0 contro Tarnovo e Dristra, una campagna che port\u00f2 la maggior parte dei forti di Dobrugia a cadere sotto il dominio ottomano.\nDominio valacco.\nNel 1388-1389, la Dobrugia (\"Terrae Dobrodicii\", come menzionata in un documento del 1390) e Dristra (\"D\u00e2rstor\") passarono sotto il controllo di Mircea il Vecchio, sovrano della Valacchia, che sconfisse il gran visir ottomano.\nIl sultano ottomano Bayezid I si assicur\u00f2 la parte meridionale del territorio nel 1393, attaccando ancora infruttuosamente Mircea un anno dopo. Nella primavera del 1395, il signore valacco riprese possesso di una porzione dei territori perduti in Dobrugia con l'aiuto dei suoi alleati ungheresi: tuttavia, gli ottomani riconquistarono l'area nel 1397 e la governarono fino al 1404, salvo un breve periodo di interruzione quando nel 1401 Mircea surclass\u00f2 nettamente gli invasori.\nLa sconfitta del sultano Beyezid I per mano di Tamerlano ad Ankara nel 1402 inaugur\u00f2 una fase di anarchia nell'impero, tanto che Mircea ne approfitt\u00f2 per organizzare una nuova campagna anti-ottomana: nel 1403 occup\u00f2 il forte genovese di Kilia, sul delta del Danubio e, nel 1404, pot\u00e9 imporre di nuovo la sua autorit\u00e0 in Dobrugia. Nel 1416, Mircea foment\u00f2 la rivolta contro il sultano Mehmet I, guidata da Sheikh Bedreddin nell'area di Deliorman, nel sud della Dobrugia.\nDopo la morte di Mircea nel 1418, suo figlio Mihail I tent\u00f2 di arginare i pi\u00f9 numerosi attacchi diretti dagli ottomani, rimanendo infine ucciso in una battaglia nel 1420. Quell'anno, il sultano Mehmed I condusse personalmente la conquista definitiva di Dobrugia dai turchi, mentre la Valacchia conserv\u00f2 solamente le foci del Danubio, anche se non per molto tempo.\nAlla fine del XIV secolo, il viaggiatore tedesco Johann Schiltberger descrisse queste terre come segue:\nDominio ottomano.\nOccupata dagli ottomani nel 1420, la regione rimase sotto il controllo orasmio fino alla fine del XIX secolo. Inizialmente organizzata come \"udj\" (provincia di confine) e inclusa nel sangiaccato di Silistra, divenne parte dell'Eyalet di Rumelia e pi\u00f9 tardi, sotto Murad II o Solimano il Magnifico, il sangiaccato di Silistra e i dintorni andarono organizzati come un eyalet separato. Gruppi di turchi, arabi e popoli tartari si stabilirono nella regione in varie fasi, gli ultimi dei quali soprattutto tra il 1512 e il 1514. Nel 1555, esplose una rivolta guidata dal \"falso\" (\"d\u00fczme\") Mustafa, un usurpatore che aspirava al trono turco, contro l'amministrazione di Istanbul in Rumelia e raggiunse presto la Dobrugia, malgrado venne repressa efficacemente dal beilerbei di Ni\u011fbolu.\nNel 1603 e nel 1612, la regione sub\u00ec le incursioni dei cosacchi, che diedero alle fiamme Isa\u0137\u010di e razziarono K\u00fcstendje. L'impero russo occup\u00f2 pi\u00f9 volte la Dobrugia durante le guerre russo-turche (1771\u20131774, 1790\u20131791, 1809\u20131810, 1829 e 1853), ma l'invasione pi\u00f9 violenta fu quella del 1829, che port\u00f2 allo spopolamento di numerosi villaggi e citt\u00e0. Il trattato di Adrianopoli del 1829 cedette il delta del Danubio all'impero russo, che and\u00f2 per\u00f2 poi restituito agli ottomani nel 1856, dopo la guerra di Crimea. Nel 1864 la Dobrugia fu inclusa nel Vilayet del Danubio.\nDurante il regno di Pietro I di Russia e Caterina la Grande, i lipovani migrarono nella regione del delta del Danubio; segu\u00ec, dopo la distruzione dei Si\u010d di Zapori\u017e\u017eja nel 1775, l'insediamento forzato dei cosacchi nell'area a nord del lago Razim da parte delle autorit\u00e0 turche (dove fondarono il Sich del Danubio). Questi furono poi costretti a lasciare la Dobrugia nel 1828.\nNella seconda parte del XIX secolo, i ruteni dell'Impero austriaco si stabilirono anche nel delta del Danubio. Dopo la guerra di Crimea, un gran numero di tartari furono scacciati con la forza dalla penisola, immigrando nell'allora Dobrugia ottomana e stabilendosi principalmente nella valle di Karasu, al centro della regione e intorno a B\u0101b\u0101 D\u0101gh. Nel 1864, i circassi in fuga dall'invasione russa del Caucaso (se ne contavano 400.000 nei Balcani) si stabilirono nella regione boscosa vicino a B\u0101b\u0101 D\u0101gh. Alcuni tedeschi, giunti dalla Bessarabia fondarono colonie in Dobrugia tra il 1840 e il 1892.\nA livello demografico, secondo le statistiche dell'esarcato bulgaro, prima del 1824 si contavano 9.364 famiglie bulgare nella Dobrugia settentrionale. Nel 1850, lo studioso Ion Ionescu de la Brad, scriveva in un'opera dedicata alla Dobrugia, la cui produzione fu patrocinata dal governo ottomano, che i traci fossero venuti nella regione \"negli ultimi vent'anni circa\". Secondo lo studio di tale autore, si contavano 2.285 famiglie bulgare (8.194 cristiane) nella regione, 1.194 delle quali stanziate in Dobrugia settentrionale. Lo storico Ljubomir Mileti\u010d afferma che il numero di nuclei familiari bulgari nella Dobrugia del nord fosse pari nello stesso anno a 2.097: la maggior parte di questi ultimi presenti in Dobrugia nel 1900 erano coloni del XIX secolo o loro discendenti. Secondo lo knjaz russo Vladimir Cherkasskj, capo del governo russo provvisorio in Bulgaria nel 1877-1878, le comunit\u00e0 bulgare in Dobrugia erano pi\u00f9 numerose di quelle rumene. Tuttavia, il conte Shuvalov, rappresentante russo al Congresso di Berlino, afferm\u00f2 che alla Romania dovesse spettare la Dobrugia \"pi\u00f9 di qualunque altra potenza per via della sua composizione demografica\".\nL'organizzazione religiosa cristiana della regione rimase sotto l'autorit\u00e0 della Chiesa ortodossa bulgara come garantito da un firmano emesso dal sultano in data 28 febbraio 1870. Tuttavia, l'etnia greca e la maggior parte dei rumeni nella Dobrugia settentrionale rimasero sottoposte all'arcidiocesi greca di Tul\u00e7a (fondata nel 1829).\n1878-1900.\nDopo la guerra del 1878, la pace di Santo Stefano assegn\u00f2 la Dobrugia alla Russia e al Principato di Bulgaria di recente costituzione. La parte settentrionale, detenuta dalla Russia, pass\u00f2 alla Romania in cambio della Russia ottenendo territori in Bessarabia meridionale, assicurando cos\u00ec un accesso diretto alle foci del Danubio. Nella Dobrugia settentrionale, i rumeni costituivano la maggioranza, con piccoli nuclei di traci presenti nel nord-est (intorno a Babadag), nonch\u00e9 un'importante comunit\u00e0 musulmana (principalmente turchi e tartari) sparsa nella regione.\nLa parte meridionale, detenuta dalla Bulgaria, fu ridotta lo stesso anno dal trattato di Berlino: su consiglio del delegato francese, una striscia di terra che si estendeva nell'area interna dal porto di Mangalia (mostrato in arancione sulla mappa sopra) fu ceduta alla Romania, poich\u00e9 la porzione sud-occidentale conteneva un'area soprattutto di etnia rumena. La citt\u00e0 di Silistra, situata nel punto pi\u00f9 a sud-ovest della zona, rimase legata al mondo bulgaro a causa della nutrita comunit\u00e0 locale. In seguito, la Romania tent\u00f2 di occupare militarmente il sito, ma nel 1879 una nuova commissione internazionale autorizz\u00f2 la Romania ad insediarsi solo nel forte di \"Arab Tabia\", che si affacciava su Silistra, ma non quest'ultimo centro.\nAll'inizio della guerra russo-turca del 1877-1878, si contavano perlopi\u00f9 turchi, bulgari e tartari nella regione, mentre poco prima della fine del conflitto diversi musulmani evacuarono in altre aree della Bulgaria e della Turchia. Dopo il 1878, il governo rumeno incoraggi\u00f2 i suoi concittadini situati in altri distretti a stabilirsi nella Dobrugia settentrionale e accett\u00f2 il ritorno di una parte della popolazione musulmana sfollata a causa del conflitto.\nSecondo gli storici bulgari, dopo il 1878 le autorit\u00e0 ecclesiastiche rumene assunsero il controllo su tutte le chiese locali, ad eccezione di quelle di Tulcea e Costanza, le quali poterono ancora celebrare le liturgie in bulgaro. Tra il 1879 e il 1900, i bulgari costruirono 15 nuove chiese nella Dobrugia settentrionale. Dopo il 1880, italiani provenienti dal Friuli e dal Veneto si stabilirono a Greci, Cataloi e M\u0103cin, nel nord della Dobrugia: questi trovavano impiego nelle cave di granito nei monti M\u0103cin, mentre alcuni sono diventati agricoltori. Sofia frattanto incoraggi\u00f2 l'insediamento dei bulgari nel territorio della Dobrugia meridionale.\nDal XX secolo a oggi.\nNel maggio 1913, le grandi potenze assegnarono Silistra e gli immediati dintorni nel raggio di 3 km alla Romania, in occasione della Conferenza di San Pietroburgo. Nell'agosto 1913, dopo la seconda guerra balcanica, la Bulgaria perse la Dobrugia meridionale (in particolare, la zona cosiddetta del \"quadrilatero\") in favore della Romania, evento confermato dal trattato di Bucarest. Con l'entrata della Romania nella prima guerra mondiale dalla parte della Francia e della Russia, gli imperi centrali occuparono tutta la Dobrugia e cedettero il cosiddetto quadrilatero, cos\u00ec come la parte meridionale della Dobrugia settentrionale, alla Bulgaria nel trattato di Bucarest del 1918. Tale situazione dur\u00f2 per un breve periodo: quando le potenze alleate emersero vittoriose alla fine della guerra, la Romania riconquist\u00f2 i territori perduti grazie all'intesa di Neuilly del 1919. Tra il 1926 e il 1938, circa 30.000 aromuni originari della Bulgaria, della Macedonia e della Grecia vennero reinsediati nella Dobrugia meridionale, a fianco ad alcuni megleno-rumeni.\nNel 1923 fu fondata l'Organizzazione Rivoluzionaria Interna della Dobrugia (\"Vn\u0103tre\u0161na Dobrogeanska Revolucionerna Organizacija\" o VDRO), un'organizzazione nazionalista bulgara: attivi nella Dobrugia meridionale sotto diverse forme fino al 1940, i distaccamenti VDRO ostacolarono il diffuso brigantaggio nella regione, oltre a opporsi all'amministrazione rumena. Considerata la natura del genere di operazioni a cui miravano, le autorit\u00e0 rumene bollarono presto la VDRO quale \"organizzazione terroristica\"; al contrario, i bulgari etnici guardavano con discreta simpatia a quello che, a loro giudizio, appariva un movimento di liberazione. Nel 1925, una parte dei comitati sovversivi bulgari form\u00f2 l'Organizzazione rivoluzionaria dei dobrugiani (DRO), in seguito subordinata al Partito comunista di Romania. In contrasto con la VDRO, che lott\u00f2 per l'inclusione della regione nello stato bulgaro, la DRO chiedeva l'indipendenza della Dobrugia e la sua inclusione nel progetto della Federazione Balcanica. I mezzi utilizzati dalla DRO per raggiungere i suoi obiettivi apparivano pi\u00f9 pacifici.\nDurante la seconda guerra mondiale, la Bulgaria riconquist\u00f2 la Dobrugia meridionale, in virt\u00f9 del trattato di Craiova la cui firma fu promossa dalle potenze dell'Asse nel settembre 1940: l'insistenza dei negoziatori rumeni su Bal\u010dik e altre citt\u00e0, che avrebbero dovuto a loro parere restare in mano a Bucarest, rimase inascoltata. Come parte del trattato, gli abitanti rumeni (risultavano inclusi nello specifico aromuni e megleno-rumeni rifugiati o coloni di altre regioni della Romania e rumeni autoctoni della regione) furono costretti ad abbandonare il territorio riacquisito, mentre la minoranza bulgara del nord fu espulsa per recarsi in Bulgaria nell'ambito di uno scambio di popolazione. Nel dopoguerra, ai sensi dei trattati di pace di Parigi del 1947, si ripristin\u00f2 il confine del 1940.\nNel 1948, e ancora nel 1961-1962, la Bulgaria propose una rettifica del confine nell'area di Silistra, consistente principalmente nel trasferimento di una porzione rumena contenente la sorgente d'acqua di quella citt\u00e0. La Romania avanz\u00f2 una proposta alternativa che non comportava un cambiamento territoriale e, alla fine, la rettifica non ebbe luogo. Le due nazioni, membri dell'Unione europea dal 2007, non hanno effettuato pi\u00f9 rivendicazioni territoriali e condividono una demarcazione comune lunga 631,3 km che transita anche per la Dobrugia. Il 5 luglio 2001 fu istituita una commissione di storia inter-accademica congiunta bulgaro-rumena per combattere le derive nazionaliste e protocroniste nella storiografia (in particolare nella scuola) dei due paesi.\nIn Romania, il 14 novembre \u00e8 oggi celebrata come giornata della Dobrugia.\nToponimo.\nL'opinione pi\u00f9 diffusa tra gli studiosi \u00e8 che l'origine del termine \"Dobrugia\" sia da ricercare nella versione turca del nome di un sovrano bulgaro del XIV secolo, il despota Dobrotitsa. Era comune per i turchi nominare le aree geografiche sulla scia del nome dei primi governanti (ad esempio, la vicina Moldavia era conosciuta come \"Bogdan Iflak\" dai turchi perch\u00e9 amministrata da Bogdan I). Le altre ricostruzioni presentate dagli studiosi non hanno goduto della medesima fortuna.\nAbdolonyme Ubicini credeva che Dobrugia stesse per \"buone terre\", termine derivato dallo slavo \"dobro\" (\"buono\"): tale ipotesi riscosse discreti consensi nel XIX secolo. Una simile derivazione sembra contrastare con la tradizionale descrizione ottocentesca della Dobrugia come terra arida e stepposa; si \u00e8 sostenuto che questa espressione dipendeva da un punto di vista dei ruteni, che consideravano il delta del Danubio nella Dobrugia settentrionale come un miglioramento significativo rispetto alle lande dell'odierna Ucraina. I.A. Nazarettean combina la parola slava con la tatara \"budjak\" (\"angolo\"), proponendo cos\u00ec l'etimologia \"angolo buono\".\nUna versione corrispondente alle descrizioni contemporanee \u00e8 stata suggerita da Felix Philipp Kanitz, che associ\u00f2 il toponimo al bulgaro \"dobrice\" (\"terreno roccioso e improduttivo\"). Secondo Gheorghe I. Br\u0103tianu, l'origine sarebbe legata alla parola turca \"Bordjan\" o \"Brudjars\", con cui ci si riferiva ai proto-bulgari; il termine veniva adoperato anche da scrittori arabi.\nUno dei primi usi documentati del toponimo appare il turco \"Oghuz-name\", datato al XV secolo, in cui si fa riferimento alla regione come \"Dobruja-\u00e9li\" (\u062f\u0648\u0628\u0631\u062c\u0647): il suffisso possessivo \"el-i\" indicava che la terra era considerata appartenente a Dobrotitsa. La perdita della particella finale non si palesa come insolita nel mondo turco, in quanto un'evoluzione simile \u00e8 stata osservata nel toponimo di Ayd\u0131n, originariamente \"Ayd\u0131n-\u00e9li\". Un altro antico utilizzo si rintraccia in una traduzione latina del XVI secolo delle \"Storie\" di Laonico Calcondila, dove il termine \"Dobroditia\" \u00e8 adoperato per meglio rendere l'originale in greco bizantino \u0394\u03bf\u03b2\u03c1\u03bf\u03c4\u03af\u03ba\u03b5\u03c9 \u03c7\u03ce\u03c1\u03b1 (\"Dobrot\u00edkeo cora\"), ovvero \"regione di Dobrotitsa. Nel XVII secolo, veniva citata in pi\u00f9 resoconti in varie versioni utilizzate anche da autori stranieri, tra cui \"Dobrucia\", \"Dobrut\u010da\", \"Dobrus\", \"Dobruccia\", \"Dobroudja\" e \"Dobrudscha\".\nIn principio, il toponimo indicava solo la steppa della regione meridionale, situata tra le foreste intorno a Babadag a nord e la linea Silistra-Dobri\u010d-Bal\u010dik a sud. Pi\u00f9 tardi, il termine assunse valore estensivo, includendo pure la parte settentrionale e il delta del Danubio. Nel XIX secolo alcuni autori adoperarono il nome per riferirsi proprio al territorio compreso tra il ramo pi\u00f9 meridionale del Danubio (San Giorgio) a nord e la valle di Karasu (oggi canale Danubio-Mar Nero) a sud.\nStemma.\nL'emblema locale \u00e8 rappresentato con due delfini nello stemma della Romania.\nCultura.\nLa Dobrugia ha una sua identit\u00e0 culturale ben affermata: si pensi ad esempio, nella popolare tradizione balcanica al Martenitsi (in bulgaro: \u043c\u0430\u0440\u0442\u0435\u043d\u0438\u0446\u0438), Martis (in greco: \u039c\u03ac\u03c1\u03c4\u03b7\u03c2) o M\u0103r\u0163i\u015foare (in rumeno), in Dobrugia e solo l\u00ec, quando le cicogne arrivano a marzo, i martenitsi/martisoare si appendono su un albero o si gettano verso il cielo in modo che \"la fortuna dell'anno sia tanta e spicchi il volo\". Dal punto di vista architettonico, anche se le moderne realizzazioni di stile funzionale e internazionale sostituiscono oggi le tradizioni locali, le costruzioni dobrugiane vantano qualche richiamo stilistico greco ancora presente nei vecchi quartieri di Tulcea, Costanza o Kavarna. Se gli abiti tradizionali variavano a seconda delle etnie presenti, invece la cucina e la musica attingevano a fonti comuni, tra cui ingredienti \"esotici\" portati dai marinai, come mandorle, fichi, olive, capperi. Tra le specialit\u00e0 locali, gli ingredienti pi\u00f9 utilizzati prevedono melanzane, peperone e pesce (funzionali anche alla preparazione della zuppa di pesce di alosa o il filetto di storione marinato, noto come \"saramur\u0103\"). Tra i dolci, si annovera soprattutto la torta con formaggio dolce dobrugiana (\u0414\u043e\u0431\u0440\u0443\u0434\u0436\u0430\u043d\u0441\u043a\u0430 \u041f\u043b\u0430\u0446\u0438\u043d\u0434\u0430 in bulgaro, \"Pl\u0103cint\u0103 dobrogean\u0103\" in rumeno) e, tra i vini, anche il vino bianco di Murfatlar. Trattandosi di una zona dove ancora si avverte l'influenza turca, si preparano anche l'agnello cotto nel latte o allo spiedo, il baklava e l'halva.\nLa Dobrugia, come altre regioni costiere, ha attirato nei secoli passati artisti e pittori come Ivan Konstantinovi\u010d Ajvazovskij, Francisc \u0218irato o Nicolae Tonitza vi soggiornarono spesso al fine di immortalare i suoi paesaggi.\nSociet\u00e0.\nEvoluzione demografica.\nNel 1913, la Dobrugia divenne parte della Romania in seguito al trattato di Bucarest del 1913 che pose fine alla seconda guerra balcanica. La Romania acquis\u00ec la Dobrugia meridionale dalla Bulgaria, un territorio con una popolazione di 300.000 abitanti di cui solo 6.000 (2%) erano rumeni. Nel 1913, la Dobrugia settentrionale, controllata dalla Romania, faceva registrare 380.430 abitanti, di cui 216.425 (56,8%) rumeni. Pertanto, quando la Dobrugia pass\u00f2 alla Romania nel 1913, vi erano oltre 222.000 rumeni nella regione su una popolazione totale di 680.000, pari a quasi il 33% della popolazione. Nel 1930, la popolazione rumena all'interno della Dobrugia sal\u00ec al 44,2%.\nCitt\u00e0 e aree urbane.\nL'intera regione della Dobrugia occupa un'area di 23 260 km\u00b2 e una popolazione di circa 1,2 milioni, di cui poco pi\u00f9 di due terzi del primo e quasi tre quarti del quest'ultima si trova nella parte rumena.\nLe citt\u00e0 principali sono Costanza, Tulcea, Medgidia e Mangalia in Romania, Dobri\u010d e Silistra in Bulgaria.\nEconomia.\nLa Dobrugia rumena, i cui terreni sono composti da l\u00f6ss, vede la presenza di frutteti, vigneti (vini di Murfatlar) e pastori dediti al pascolo delle pecore (in genere di razza Merino). La pianura bulgara, a sud, \u00e8 sede di vaste colture di cereali, estese per centinaia di ettari ciascuno e che hanno la particolarit\u00e0 di essere separate da siepi larghe dai 10 ai 20 metri, piantate alla fine dell'epoca comunista per rallentare l'erosione del suolo. Nonostante un'agricoltura sempre pi\u00f9 intensiva, in cui i nitrati contaminano le acque superficiali, queste siepi hanno un'importante funzione di accoglienza e rifugio per la fauna utile all'agricoltura. Inoltre, sono ancora sopravvissute foreste di leccio (\"Quercus ilex\"), tanto in Romania che in Bulgaria.\nIl settore secondario e terziario, con particolare riferimento al turismo sia in spazi verdi che citt\u00e0 storiche, sono in via di sviluppo."}
{"id": "311130", "revid": "729019", "url": "https://it.wikipedia.org/wiki?curid=311130", "title": "Andy Goode", "text": "Dalla fine dell'attivit\u00e0 sportiva \u00e8 dirigente di una compagnia di servizi finanziari e commentatore televisivo di incontri di rugby.\nBiografia.\nRugbista fin dall'et\u00e0 di 5 anni, Goode milit\u00f2 nelle giovanili a Nuneaton, cittadina del Warwickshire non lontana dalla sua citt\u00e0 natale, Coventry.\nTra i 14 e i 16 anni fu anche capitano della squadra giovanile di cricket del Warwickshire, prima di orientarsi definitivamente al rugby.\nEsord\u00ec in Premiership a 18 anni nelle file del Leicester, squadra con cui in quattro stagioni si aggiudic\u00f2 due titoli nazionali e altrettanti europei; dopo un biennio ai londinesi Saracens torn\u00f2 a Leicester nel 2004 e, l'anno successivo, debutt\u00f2 in Nazionale inglese, nel corso del Sei Nazioni a Twickenham contro l'.\nA tutto il 2006 vantava 8 presenze in Nazionale, tuttavia il C.T. Brian Ashton non lo incluse nella rosa dei partecipanti alla , nonostante due ulteriori vittorie di club, un terzo titolo di campione inglese e la Coppa Anglo-Gallese.\nFece ritorno in Nazionale, singolarmente, di nuovo contro l' a Twickenham, nel corso del Sei Nazioni 2009, a 27 mesi di distanza dall'ultima convocazione a causa dell'indisponibilit\u00e0 contemporanea nel ruolo di apertura della prima scelta Jonny Wilkinson e, a seguire, di Danny Cipriani e Charlie Hodgson; all'epoca Goode si era trasferito in Francia al Brive.\nA tutto il 2009 ha disputato 17 incontri internazionali con 107 punti.\nA febbraio 2010 la franchigia sudafricana degli Sharks, che milita nel Super Rugby SANZAR, in cerca di un'apertura per far fronte all'assenza per infortunio dell'argentino Juan Mart\u00edn Hern\u00e1ndez, ha chiesto Goode in prestito al Brive, che ha svincolato il giocatore; l'esordio \u00e8 avvenuto contro i Crusaders e Goode, alla sua prima partita, ha sub\u00ecto un'espulsione temporanea per placcaggio alto nei confronti del suo omologo di ruolo, il neozelandese Dan Carter a 6 minuti dalla fine dell'incontro.\nQuasi contemporaneamente alla notizia del prestito, inoltre, \u00e8 stato annunciato che Goode, in scadenza di contratto a fine stagione con il Brive, ha firmato un impegno che lo lega dalla stagione 2010-11 agli inglesi del Worcester, formazione di Premiership."}
{"id": "311132", "revid": "320578", "url": "https://it.wikipedia.org/wiki?curid=311132", "title": "Unificazione Europea", "text": ""}
{"id": "311138", "revid": "15756", "url": "https://it.wikipedia.org/wiki?curid=311138", "title": "RCS MediaGroup", "text": "RCS MediaGroup (per esteso, Rizzoli-Corriere della Sera Media Group S.p.A.) \u00e8 uno dei principali gruppi editoriali italiani, attualmente attivo a livello nazionale e internazionale nei seguenti mercati: quotidiani, periodici, televisione, web e raccolta pubblicitaria.\nLa societ\u00e0 \u00e8 quotata presso la Borsa valori di Milano nell'indice FTSE Italia Small Cap.\nStoria.\nDalla fondazione al 1974.\nNel 1909 il ventenne Angelo Rizzoli (1889-1970), appreso il mestiere di tipografo in orfanotrofio, acquista una piccola tipografia con sede a Milano in via Cerva. Nei primi quindici anni l'azienda (registrata nel 1911 con il nome \u00abA. Rizzoli &amp; C.\u00bb) svolge le funzioni di una normale tipografia, lavorando per conto terzi. La crescita del giro d'affari porta nel 1924 la tipografia a cambiare nuovamente sede occupando un intero caseggiato in via Broggi. Rizzoli acquista in Germania un impianto per la stampa in rotocalco (uno dei primi funzionanti in Italia); lavorano per lui pi\u00f9 di cento dipendenti.\nNel 1927 la \u00abA. Rizzoli &amp; C.\u00bb inizia l'attivit\u00e0 editoriale con la pubblicazione in proprio di riviste. Seguendo il consiglio di Calogero Tumminelli, editore di origine siciliana conosciuto nei primi anni del dopoguerra, Rizzoli acquista dalla Mondadori cinque periodici: il settimanale \"Il Secolo Illustrato\", i quindicinali \"La Donna\" e \"Novella\" (rivista letteraria che aveva pubblicato, tra gli altri, racconti di Gabriele D'Annunzio e Luigi Pirandello) e due mensili: \"Il Secolo XX\" e \"Comoedia\" (seguiti, l'anno dopo, dalla fondazione di \"Piccola\"). La scelta si riveler\u00e0 felice. In pochi anni \"Novella\" cambia volto diventando un periodico femminile raggiungendo la tiratura di 130.000 copie. Nel 1929 l'azienda viene trasformata in societ\u00e0 di capitali assumendo la denominazione \u00abRizzoli &amp; C. Anonima per l'arte della stampa\u00bb. Nello stesso anno avviene un nuovo trasferimento della sede, in piazza Carlo Erba (dove rester\u00e0 fino al 1960). Nei primi mesi del 1930 Rizzoli chiama alla direzione editoriale il giornalista Tomaso Monicelli (in sostituzione di Enrico Cavacchioli) e gli affida il compito di sviluppare ex novo il settore dei libri. La prima opera pubblicata \u00e8 \"Il Memoriale di Sant'Elena\" (di Emmanuel de Las Cases, 1766-1842), in due volumi. Grazie ai buoni uffici di Calogero Tumminelli, Angelo Rizzoli riceve da Giovanni Treccani la commessa per la stampa dell'Enciclopedia Italiana.\nIl successo di \"Novella\" \u00e8 un fattore trainante per Rizzoli. Attorno alla rivista costruisce la sua prima collana editoriale: \u201cI romanzi di Novella\u201d. Nata nel 1932, conter\u00e0 72 pubblicazioni fino al 1942. Nel 1934 fonda la \u00abNovella Film\u00bb con la quale entra nel mercato del cinema. ll primo film prodotto \u00e8 \"La signora di tutti\", diretto dal maestro tedesco Max Oph\u00fcls. L'idea \u00e8 quella di sfruttare commercialmente, su pi\u00f9 medium, la stessa opera: su \"Novella\" appare il romanzo, da cui viene tratto il film, che viene lanciato attraverso cartoline, manifesti e settimanali popolari. L'esito \u00e8 deludente. La seconda prova, invece, \"Dar\u00f2 un milione\" (1935), affidato a Mario Camerini, riscontra un grande successo di pubblico e di critica.\nNel 1933 Rizzoli pubblica due nuovi settimanali femminili: \"Lei\" (che nel novembre del 1938 diventer\u00e0 \"Annabella\" in seguito alla campagna fascista per la sostituzione del \"Lei\" col \"Voi\") e \"Bella\". Dietro consiglio di Ugo Ojetti, l'anno seguente Rizzoli d\u00e0 vita a una collana di classici edita in raffinati volumi da collezione. Si tratta dei \u201cClassici Rizzoli\u201d, curati dallo stesso Ojetti. Sempre negli anni trenta nascono altre collane: \u201cI breviari dell'amore\u201d (venti titoli dal 1932 al 1936), \u201cI grandi narratori\u201d (ventotto titoli dal 1933 al 1939), \u201cI giovani\u201d (apparsa nel 1934 e diretta da Cesare Zavattini). L'iniziativa pi\u00f9 importante di questo periodo \u00e8 senza dubbio la \"Storia del Risorgimento e dell'Unit\u00e0 d'Italia\" in quattro volumi. \u00c8 una delle prime opere uscite a dispense in Italia. Curata dallo storico Cesare Spellanzon, il primo volume esce nel 1933; l'ultimo nel 1950.\nNel luglio 1936 esce il settimanale umoristico \"Bertoldo\", diretto da Zavattini. Nel 1937 vede la luce il settimanale \"Omnibus\" di Leo Longanesi, stampato a rotocalco, poi sostituito da \"Oggi\" (1939-42) e quindi da \"Settegiorni\" (1942-43). Nel 1938 Rizzoli rileva la casa editrice romana \u00abNovissima\u00bb ed apre un nuovo stabilimento tipografico nella capitale. Un'ulteriore acquisizione \u00e8 l'Istituto grafico Bertieri di Milano (1940). Nel 1940 vede la luce \u201cIl sof\u00e0 delle Muse\u201d, collana diretta da Longanesi. Escono in questa collana: \"Il deserto dei Tartari\" di Dino Buzzati (1940), \"Don Giovanni in Sicilia\" di Vitaliano Brancati (1941) e \"La verit\u00e0 sul caso Motta\" di Mario Soldati (1941). Fuori collana esce la \"Storia del teatro drammatico\" di Silvio D'Amico (1939-1940). Gli stabilimenti Rizzoli crollano sotto le bombe scaricate su Milano il 12-13 agosto 1943. La produzione viene completamente interrotta.\nNel dopoguerra, dopo la ricostruzione degli impianti, la societ\u00e0 inizia una nuova fase di espansione che la porta a diventare una delle maggiori case editrici d'Italia. Entra nel mercato dei cinegiornali fondando la \u00abCompagnia Italiana Attualit\u00e0 Cinematografiche\u00bb (C.I.A.C.). I primi cinegiornali sono realizzati dalla \"Cinesport\" (1948). Seguiranno altre tre testate: \"L'Europeo\" (1956, da non confondere con la rivista); \"Settimanale Ciac\" (1957) e \"Caleidoscopio\" (1958). Nel 1951 nasce \u00abDistribuzione Edizione Amato Rizzoli\u00bb (D.E.A.R.), la societ\u00e0 di produzione cinematografica della Rizzoli. Oltre a rilevare la casa di produzione CIAC, produrr\u00e0 e distribuir\u00e0 centinaia di film, tra cui quelli di Federico Fellini. Nel 1965 prender\u00e0 il nome di Rizzoli Film S.p.A.\nNel 1948 esce \"Mondo Piccolo. Don Camillo\", primo romanzo della fortunata saga di Giovannino Guareschi. Le 300.000 copie vendute in pochi mesi, unite alle 500.000 del settimanale \"Candido\", diretto da Guareschi, fanno del giornalista emiliano l'autore principale della casa editrice. Nel 1949 nasce la \"Biblioteca Universale Rizzoli\" (Bur), che pubblica a prezzi popolari (il costo \u00e8 di 50 lire ogni 100 pagine) opere letterarie antiche e moderne. Ideata da Luigi Rusca e Paolo Lecaldano, la collana ottiene un enorme successo e verr\u00e0 seguita da altre collane.\nNel 1952 la casa editrice assume la denominazione \u00abRizzoli Editore S.p.A.\u00bb ed apre librerie a Roma, Milano (\u00abRizzoli Galleria\u00bb), New York. L'anno seguente acquista, da Gianni Mazzocchi, \"L'Europeo\", settimanale d'informazione leader di mercato. Nel corso degli anni cinquanta passano alla Rizzoli Riccardo Bacchelli, Michele Prisco e Indro Montanelli; quest'ultimo pubblica con l'editore milanese la sua fortunata \"Storia d'Italia\". Nel 1956 la Rizzoli fonda la societ\u00e0 di produzione cinematografica Cineriz. Per tutti gli anni cinquanta e sessanta gestir\u00e0 solo noleggio e distribuzione dei film. Dagli anni settanta sostituir\u00e0 progressivamente la Rizzoli Film come casa di produzione. Altre societ\u00e0 vengono fondate nel settore alberghiero: Ischia alberghi e Lacco Ameno Terme. Nel 1960 viene inaugurata la nuova sede di via Civitavecchia (oggi via Rizzoli), alla periferia nordest di Milano (quartiere Cimiano). Nel corso degli anni sessanta gli impianti tipografici vengono potenziati e in parte rinnovati, garantendo la richiesta di tirature pi\u00f9 elevate. I dipendenti aumentano in dieci anni da 1.000 a 3.600.\nNel 1962 Angelo Rizzoli istituisce la carica di direttore generale, gi\u00e0 esistente nelle societ\u00e0 per azioni ma non ancora apparsa nelle imprese editoriali. Per la nuova posizione decide di nominare un manager di carriera, Gianni Ferrauto (rimarr\u00e0 in carica fino al 1970). Il figlio Andrea diventa amministratore delegato, mentre Paolo Lecaldano \u00e8 il nuovo responsabile del settore libri. In questo periodo nascono nuove collane editoriali: \"La Scala\", \"Sidera\", \"Narratori moderni\" e \"I classici dell'arte\". La collana di maggiore fortuna \u00e8 \"La Scala\" (nata nel 1961 e tuttora esistente), che comprende narratori sia italiani che stranieri. Porta al successo autori come Luciano Bianciardi (\"La vita agra\") e Giuseppe Berto (\"Il male oscuro\"). Altri autori italiani pubblicati: Michele Prisco, Giovanni Arpino, Alberto Bevilacqua, Giorgio Saviane e Carlo Castellaneta. Tra gli stranieri: Angela Carter, Ronald Firbank, Jorge Luis Borges, Alfred D\u00f6blin, John Fowles, Jurij Dombrovskij, James Baldwin, R. K. Narayan e Miguel \u00c1ngel Asturias. Tra gli scrittori italiani si registrano le acquisizioni di Orio Vergani, Marcello Marchesi, Nantas Salvalaggio, Luce d'Eramo e Alberto Ongaro.\nNella collana \"Saggi\" (nata nel 1967) confluiscono le opere di Michel Foucault, Algirdas Greimas, Northrop Frye, Giovanni Getto, Franco Fornari, Elias Canetti e Georges Bataille. Nel 1967 inizia a lavorare per il gruppo Enzo Biagi. Il noto giornalista \u00e8 direttore editoriale dei periodici Rizzoli. Scrive sul settimanale \"L'Europeo\" ed ha la felice intuizione di trasformare il settimanale letterario \"Novella\" in una rivista di cronaca rosa.\nNel 1970 scompare Angelo Rizzoli. La guida della casa editrice passa al figlio Andrea; il nipote Angelo entra nel consiglio di amministrazione. La Rizzoli \u00e8 il maggiore editore di periodici in Italia.\nL'impero mediatico.\nNella nuova organizzazione manageriale del gruppo si registr\u00f2 l'arrivo di Mario Spagnol come nuovo responsabile della Divisione libri (1972-1979). Spagnol si mise all'opera potenziando la \"Biblioteca Universale Rizzoli\", la collana pi\u00f9 prestigiosa della casa editrice. Insieme ad Evaldo Violo, la ristruttur\u00f2 in sottocollane ampliando la scelta dei generi ed attingendo all'intero catalogo della Casa; la \"storica\" copertina grigia venne sostituita da una nuova veste vivace e moderna. Nuovi autori italiani: Anna Maria Ortese, Tommaso Landolfi, Romano Bilenchi, Giovanni Testori, Luigi Meneghello, Giorgio Manganelli, Fulvio Tomizza (arrivato dalla Mondadori), Carlo Cassola (dall'Einaudi) e Carlo Cristiano Delforno. Passaggio importante \u00e8 quello del poeta Mario Luzi, inserito nella collana pi\u00f9 prestigiosa della casa editrice, La Scala\". Nel 1971 apparvero in volume le storie del ragionier Fantozzi scritte da Paolo Villaggio. La saga di Ugo Fantozzi raggiunse un larghissimo pubblico. Dai romanzi, poi, fu tratta una serie di film (prodotti dalla Cineriz che incontr\u00f2 un vasto successo.\nNel 1973 entr\u00f2 in azienda Bruno Tassan Din come responsabile del settore finanziario. Nel secondo semestre del medesimo anno il presidente Andrea Rizzoli avvi\u00f2 l'acquisizione della societ\u00e0 editrice del \u00abCorriere della Sera\u00bb, il primo quotidiano italiano. L'\u00abEditoriale Corriere della Sera\u00bb, vera e propria corazzata editoriale, pubblica anche un quotidiano del pomeriggio, il \"Corriere d'Informazione\" e i settimanali \"Amica\", \"La Domenica del Corriere\", \"Corriere dei Piccoli\". Il pacchetto azionario dell'Editoriale Corriere della Sera era ripartito fra tre soggetti: famiglia Crespi (nella persona di Giulia Maria), Angelo Moratti e famiglia Agnelli.\nEra sufficiente quindi acquisirne due per diventare i nuovi proprietari. L'operazione si concluse il 12 luglio 1974. Andrea Rizzoli non si accontent\u00f2 del pacchetto di controllo, ma volle per s\u00e9 il 100% della societ\u00e0 editrice. L'investimento super\u00f2 i 40 miliardi di lire. Le tre quote furono pagate rispettivamente: 15 miliardi e 445 milioni, in contanti, a Giulia Maria Crespi; 13 miliardi, parte in contanti e parte differiti, a Moratti; 13,5 miliardi, somma da devolvere entro 3 anni, agli Agnelli. La societ\u00e0 acquirente assorb\u00ec la societ\u00e0 acquisita: dalla fusione nacque la \u00abRizzoli-Corriere della Sera\u00bb (RCS). Per effettuare l'acquisizione, la Rizzoli dovette chiedere un finanziamento bancario di 25 miliardi di lire.\nL'unica a manifestare dissenso sulla complessa operazione fu la sorella di Andrea, Giuseppina, che deteneva il 29% del pacchetto azionario. Anche Alberto, figlio secondogenito di Andrea, fu contrario. Ma il suo parere contava poco poich\u00e9 non aveva ancora 30 anni. Nicola Carraro, figlio di Giuseppina e direttore amministrativo del gruppo, cerc\u00f2 di mediare per evitare una spaccatura in famiglia. Quando l'acquisto fu perfezionato, in agosto Carraro (promosso amministratore delegato della \u00abRizzoli-Corriere della Sera\u00bb) present\u00f2 la verifica finanziaria ed economica delle due societ\u00e0 riunite. I conti erano in rosso per 15 miliardi. Ne segu\u00ec una furibonda lite con il \"patron\" Andrea. Alla fine dell'anno i Carraro uscirono definitivamente dal gruppo Rizzoli. Andrea rilev\u00f2 la loro quota al prezzo di 24 miliardi di lire.\nIl 10 ottobre 1975 la Rizzoli comunic\u00f2 ai sindacati che il deficit patrimoniale ammontava a 20 miliardi di lire. Sui 3.500 dipendenti, 500 erano in esubero. L'editore per\u00f2 rassicur\u00f2 i sindacati: il gruppo intendeva espandersi e consolidarsi. Infatti nel 1976 la RCS mise a segno due colpi: l'acquisto della rete tv Telemalta e del maggiore quotidiano del sud, \"Il Mattino\". Furono effettuate nuove nomine ai vertici del gruppo: Lorenzo Jorio responsabile del settore quotidiani e Giorgio Trombetta Panigadi ai periodici (fino al 1978, poi sostituito da Giacomo Casarotto). Nel 1977 altre tappe dell'espansione furono l'acquisizione della \"Gazzetta dello Sport\", il primo quotidiano sportivo italiano, e il controllo azionario di due giornali locali, \"Alto Adige\" e \"Il Piccolo\" di Trieste.\nIn quello stesso anno giunse a scadenza il pagamento della quota acquisita dalla famiglia Agnelli per rilevare il \"Corriere\". Il suo valore, a causa dell'indicizzazione dei tassi d'interesse, era lievitato da 13,5 a 22,475 miliardi, una somma che la Rizzoli non disponeva.\nCercando finanziamenti in tutte le direzioni, fin\u00ec per accettare l'offerta di Roberto Calvi (presidente del Banco Ambrosiano), pervenutagli tramite la mediazione della loggia massonica P2 di Licio Gelli. In luglio la Rizzoli, finanziata dal Banco, estinse il debito con la Fiat. Cinque giorni dopo il Banco procedette ad un'iniezione di denaro fresco: 20,4 miliardi sotto forma di un aumento di capitale (che pass\u00f2 da 5,1 a 25,5 miliardi). Roberto Calvi ottenne in pegno da Rizzoli l'80 per cento delle quote del gruppo. L'editore avrebbe potuto riscattare interamente il suo 80% dopo tre anni, ma al valore, maggiorato, di 35 miliardi. Calvi era diventato il vero padrone della Rizzoli. In seguito alla modifica dell'assetto finanziario sal\u00ec alla cabina di comando Bruno Tassan Din, che divenne il direttore generale. La solidit\u00e0 della RCS dipese ora dalle buone relazioni con la P2 e i partiti politici, commistioni che Angelo Rizzoli aveva sempre accuratamente evitato.\nNel 1978 Andrea lasci\u00f2 al figlio Angelo (chiamato da tutti Angelone) le redini del gruppo. Nel nuovo consiglio di amministrazione entrarono Umberto Ortolani, avvocato, braccio destro di Licio Gelli, e Bruno Tassan Din. Nel 1979 il gruppo RCS era saldamente il maggiore gruppo editoriale italiano con una quota di mercato del 25% (e un fatturato di 1.000 miliardi di lire) e si posizionava al secondo posto in Europa. Ogni giorno pubblicava 1.380.000 copie di quotidiani e quasi due milioni di copie di periodici. Il fatturato pubblicitario si aggirava sui 60 miliardi di lire annuali, a fronte di 3.500 dipendenti, 700 dei quali giornalisti.\nIn quell'anno Rizzoli e Tassan Din acquisirono il quotidiano genovese \"Il Lavoro\" e lanciarono una nuova iniziativa che avrebbe dovuto portare buoni frutti: il quotidiano popolare \"L'Occhio\". Diretto da Maurizio Costanzo, noto giornalista televisivo, e venduto a 200 lire (cento in meno degli altri quotidiani), il nuovo giornale, lanciato con una costosa campagna pubblicitaria e con un'elevata tiratura, doveva trovare spazio nel panorama editoriale italiano come \"quotidiano popolare\". In poco tempo si rivel\u00f2 un fiasco, facendo perdere alla RCS altri miliardi. Si rese necessaria una nuova ricapitalizzazione. Questa volta Calvi fece pervenire i finanziamenti attraverso l'Istituto per le Opere di Religione (IOR), banca privata con sede nella Citt\u00e0 del Vaticano.\nNel 1980 giunsero a scadenza per Angelone i tre anni che Roberto Calvi gli aveva concesso per riacquistare l'80% delle azioni RCS. Rizzoli per\u00f2 non disponeva delle risorse per rilevare la quota: il deficit del gruppo aveva raggiunto i 150 miliardi. Il Banco Ambrosiano, la banca presieduta da Calvi, predispose un piano di salvataggio del gruppo. L'operazione divenne in seguito nota come \u00abil pattone\u00bb. Il piano prevedeva un secondo aumento di capitale per ripianare l'intero deficit. Angelone Rizzoli, che possedeva il 90,2% delle azioni (l'80% delle quali era da tre anni in pegno al Banco Ambrosiano), sarebbe rientrato in possesso del 50,2% di azioni; il restante 40% sarebbe passato definitivamente in mano alla banca di Calvi al prezzo di 150 miliardi. Incassato il denaro, la Rizzoli Editore avrebbe potuto pagare i 35 miliardi necessari al riscatto del vecchio 80%, mentre il resto sarebbe servito per sottoscrivere l'aumento di capitale \"pro quota\". Il \u00abpattone\u00bb venne siglato a Roma all'Hotel Excelsior nel settembre 1980 da Angelone Rizzoli, Bruno Tassan Din, Roberto Calvi, Licio Gelli e Umberto Ortolani.\nL'operazione venne perfezionata il 29 aprile 1981. Quel giorno una societ\u00e0 dell'Ambrosiano (quindi di Calvi), la \u00abCentrale Finanziaria S.p.A.\u00bb effettu\u00f2 l'acquisto del 40% di azioni Rizzoli. L'investimento invece si rivel\u00f2 un falso. Calvi ingann\u00f2 Rizzoli. L'operazione fu comunicata al pubblico e annotata nei conti dell'azienda; in realt\u00e0 i soldi finirono in conti esteri intestati a Bruno Tassan Din, Licio Gelli e Umberto Ortolani. Calvi, inoltre, nascose alla Rizzoli che oltre all'intervento del Banco c'era anche un conferimento, nascosto, dello IOR, presso il quale erano state depositate le azioni che erano state in possesso di Rizzoli (il suo 80%).\nNel 1981 scoppi\u00f2 lo scandalo della P2, cui si aggiunse il crac del Banco Ambrosiano. Le ripercussioni sulla RCS furono enormi: vennero chiusi \"L'Occhio\" (che era sempre stato in perdita), il \"Corriere d'Informazione\", i supplementi settimanali e la rete televisiva. Furono ceduti \"Il Piccolo\" (al gruppo Monti), l\"'Alto Adige\" e \"Il Lavoro\". Angelone Rizzoli venne ritenuto penalmente responsabile del dissesto, al pari di Calvi e Tassan Din.\nIl crollo e il salvataggio (1983-1984).\nNel 1982 il gruppo Rizzoli-Corriere della Sera rende noto il nuovo assetto azionario. Il capitale sociale della societ\u00e0 ammonta a 24.436.200.000 lire, suddivise in 8.790.000 azioni da 2.780 lire cadauna.\nRipartizione delle azioni:\nSommando le azioni possedute come persona fisica e quelle possedute tramite societ\u00e0 di capitali (Italtrust e Finriz), Angelo Rizzoli \u00e8 proprietario del 52,53% del pacchetto azionario.\nIl presidente del gruppo conserva quindi la maggioranza assoluta.\nLa Rizzoli \u00e8 proprietaria al 100% dell'Editoriale Corriere della Sera, societ\u00e0 editrice dell'omonimo quotidiano. Il capitale sociale \u00e8 costituito da 4.500.000 azioni del valore di mille lire ciascuna.\nInfine, la Rizzoli \u00e8 comproprietaria delle quote azionarie di:\nIl 6 agosto 1982, a pochi mesi di distanza dalla morte di Roberto Calvi, il ministero del Tesoro e la Banca d'Italia mettono in liquidazione il vecchio Banco Ambrosiano. La nuova banca eredita, attraverso la \u00abCentrale Finanziaria\u00bb, anche il pacchetto del 40% di azioni di Angelone Rizzoli. Questa posta va in attivo. Tra i passivi, figura il debito di 150 miliardi verso la casa editrice e lo stesso Rizzoli (l'aumento di capitale dell'anno prima, mai versato). Angelone Rizzoli decide di chiedere al Tribunale di Milano di porre la propria impresa sotto amministrazione controllata. La procedura gli permetterebbe di ottenere la sospensione generalizzata dei pagamenti per un anno, e di utilizzare quei 12 mesi ai fini del risanamento dell'azienda. Il Tribunale di Milano acconsente e pone la RCS in amministrazione controllata il 21 ottobre 1982.\nLa societ\u00e0 ha un anno di tempo per ripianare tutti i debiti.\nMa il nuovo presidente del Banco, Giovanni Bazoli, chiede al gruppo l'immediato rientro dei fidi. La Rizzoli passa dalla posizione di creditrice a quella di debitrice insolvente. Nel febbraio seguente Angelone Rizzoli e Bruno Tassan Din sono tratti agli arresti con l'accusa di bancarotta patrimoniale societaria in amministrazione controllata. Finisce in carcere anche Alberto Rizzoli, fratello di Angelone. Il 18 febbraio 1983, giorno dell'arresto, finisce definitivamente l'epopea della dinastia Rizzoli nel mondo dell'editoria. Il successivo 18 agosto il giudice istruttore del tribunale di Milano ordina il sequestro conservativo di tutte le azioni degli imputati Angelo Rizzoli e Bruno Tassan Din.\nDopo l'arresto di Rizzoli, ricopre la carica di presidente del gruppo Carlo Scognamiglio Pasini, 38 anni, docente all'Universit\u00e0 Bocconi. Scognamiglio, nominato su proposta di Luigi Guatri, il commissario giudiziale, nonch\u00e9 docente nella stessa universit\u00e0, chiede ed ottiene la proroga di un anno del regime di amministrazione controllata. In maggio viene approvato il bilancio d'esercizio 1982. A fine anno Scognamiglio lascia la presidenza del gruppo al suo vice, Roberto Poli.\nIl primo patto parasociale (1984-1997).\nL'amministrazione controllata risolleva i conti del gruppo. Le perdite vengono via via ridotte fino ad essere azzerate. Si contano 1200 licenziamenti. Nel 1984 scade il termine dell'amministrazione controllata. Il bilancio \u00e8 in utile di 7 miliardi. Il gruppo, risanato, pu\u00f2 trovare un nuovo acquirente. Il Nuovo Banco Ambrosiano offre inizialmente la Rizzoli alla Fiat; la trattativa prosegue con la regia di Mediobanca. La Fiat si impegna indirettamente attraverso la societ\u00e0 finanziaria Gemina, che forma una cordata di cui \u00e8 il vertice. L'alleanza di Gemina prevale sulla seconda offerta, presentata da una cordata guidata dal fiscalista Victor Uckmar.\nLe quote sono cos\u00ec suddivise:\nIl capitale sociale del gruppo ammonta a lire 66.812.790.000, suddiviso in 96.690.000 azioni.\nLa notizia viene diffusa il 5 ottobre; l'entit\u00e0 dell'offerta non viene resa nota. Anni dopo si verr\u00e0 a sapere che l'intero gruppo RCS \u00e8 passato di mano al prezzo di una ventina di miliardi diluiti in poco pi\u00f9 di un anno: 9 miliardi di lire per la quota di Angelo Rizzoli, 8 miliardi per il 40% della Centrale, meno di un miliardo per il 10,2% di Tassan Din, al di sotto del miliardo una quota depositata all'estero presso la Rotschild Bank. Gianni Agnelli sostiene nell'ottobre 1984 di essere entrato \"malvolentieri\" nell'operazione e solo \"per un dovere di disinfestazione\", in realt\u00e0 i nuovi soci, che nominano amministratore delegato Carlo Callieri, manager Fiat, fanno un ottimo affare: con un investimento complessivo di 110 miliardi ottengono nell'arco di un anno il controllo di un gruppo che nello stesso periodo di tempo produce utili per 37 miliardi.\nI nuovi azionisti fanno confluire in un patto parasociale (denominato \u00absindacato di blocco azioni Rizzoli editore\u00bb) il 60% dei loro possessi azionari nella casa editrice. Il patto prevede che le decisioni del sindacato di blocco vengano prese con il voto favorevole di quattro quinti dei membri della direzione. Successivamente si procede ad un aumento di capitale. Dall'acquisizione nasce un gigante editoriale capace di esercitare una posizione dominante nel mercato dei quotidiani in Italia: la Fiat aveva gi\u00e0 \"La Stampa\" e la Montedison possedeva \"Il Messaggero\". A questi due grandi quotidiani si aggiungono il \"Corriere della Sera\" e \"La Gazzetta dello Sport\" della Rizzoli. La Fiat supera il tetto del 20% del mercato dei quotidiani e quindi viola la norma sull'editoria (legge 416/81). In novembre un gruppo di privati impugna il passaggio delle azioni di fronte al Tribunale di Milano.\nLa Corte d'appello d\u00e0 loro torto: rileva infatti che non \u00e8 la Fiat a possedere delle quote di Gemina, bens\u00ec la partecipata Sadip. La questione \u00e8 anche oggetto di un'interrogazione parlamentare. Nella risposta, resa il 21 gennaio 1985, il Sottosegretario alla Presidenza del Consiglio (all'epoca Giuliano Amato) afferma che la Rizzoli, dopo l'entrata dei nuovi soci, controlla il 19,92% del mercato dei quotidiani e quindi rimane all'interno del tetto del 20% fissato dalla legge. Per fugare ogni dubbio, Carlo Callieri decide di cedere il quotidiano \"Il Mattino\". Nel 1985 la partecipazione di Gemina sale dal 46,28% al 62,5%, raggiungendo la maggioranza assoluta. L'assetto proprietario del gruppo Rizzoli \"mut\u00f2 radicalmente in quanto la societ\u00e0 Gemina assunse la fisionomia di azionista di maggioranza con relativo controllo assoluto della politica editoriale del gruppo, mentre la quota intestata a Meta e Montedison venne praticamente neutralizzata\".\nNel 1986 il gruppo viene ristrutturato con Giorgio Fattori, giornalista vicino alla famiglia Agnelli, nel ruolo di amministratore delegato. La nuova struttura societaria \u00e8 costituita dalla capogruppo, RCS Editori, e da cinque societ\u00e0 operative: RCS Libri, RCS Quotidiani, RCS Periodici, RCS Pubblicit\u00e0 e dalla cartiera. Sotto il controllo del nuovo gruppo entrano anche i marchi Bompiani, Fabbri Editori, Sonzogno, Sansoni ed Etas. I giornali del gruppo vendono bene ed anche la pubblicit\u00e0 \u00e8 aumentata, cos\u00ec la RCS alla fine dell'anno vede passare gli utili da 29 a 55 miliardi di lire. Quell'anno una quota di azioni RCS \u00e8 ceduta al prezzo di 2.274 lire cadauna (contro le 708 lire della precedente gestione); nel 1987 un'altra parte passa di mano al prezzo di 5.227 lire cadauna. Il valore delle azioni RCS \u00e8 aumentato di sette volte nel giro di due anni. Di l\u00ec a quattro anni il valore aumenta di dieci volte, tant'\u00e8 vero che il 10% venduto ai francesi di Hachette viene pagato 100 miliardi. Nel 1987 RCS vale 893 miliardi. Nel 1992, dopo alcuni aumenti di capitale, sfiora i 2700. L'azienda \u00e8 in netta crescita.\nDopo il 1986 la compagine azionaria non subisce particolari modifiche fino al 1995. Quell'anno la RCS Editori incappa in un cattivo affare: l'acquisto per fusione della Fabbri Editori. La Fabbri si rivela, dopo un controllo dei conti, un'azienda decotta. Il capitale della Rizzoli scende a zero. Di conseguenza i soci minori escono dal capitale sociale e il gruppo passa sotto il controllo completo di Gemina.\nIl secondo patto di sindacato (1997-2013).\nIl 28 aprile 1997 Gemina, che attraversa un momento difficile, scorpora le partecipazioni industriali (tra cui la RCS Editori) e le conferisce in una nuova societ\u00e0, denominata \u00abH.d.P.\u00bb (Holding di Partecipazioni Industriali). H.d.P. detiene il 100% delle azioni di RCS nonch\u00e9 la maggioranza di GFT NET (moda e abbigliamento) e dell'azienda di abbigliamento e calzature sportive Fila. Viene stipulato un nuovo patto di sindacato di blocco e consultazione, che sostituisce quello in essere dal 1984. Siglato tra 13 dei maggiori azionisti, il patto di sindacato \u00e8 regolato da norme molto complesse. Per esempio, si dispone che eventuali nuovi azionisti debbano fare richiesta al patto ed essere accettati; dopo 2-3 anni di \"anticamera\" se la risposta \u00e8 positiva si viene invitati ad entrare nel patto di sindacato. Il patto parasociale prevede inoltre che le delibere vadano prese \u00abcon il voto favorevole della maggioranza assoluta dei membri in carica\u00bb, qualunque sia la percentuale di azioni dagli stessi rappresentata. Ci\u00f2 significa che i partecipanti al sindacato devono mettersi d'accordo ogniqualvolta si prende una decisione. All'interno del patto non deve emergere un dominatore. \nNel 1998 sale alla guida della casa editrice Cesare Romiti (maggiore azionista di Gemina), proveniente dalla Fiat.\nDa H.d.P. a RCS MediaGroup.\nDopo una prima fase di gestione come \"holding\" diversificata, H.d.P. ha concentrato le proprie risorse nei soli settori dell'editoria e della comunicazione. Dismesse le societ\u00e0 GFT NET e Fila, H.d.P. ha posto in essere, con effetto dal 20 maggio 2002, un piano di integrazione delle proprie attivit\u00e0 con quelle di RCS. Il nuovo marchio RCS MediaGroup nasce il 10 giugno 2002. Il gruppo ottiene la quotazione in Borsa.\nNel 2004, in occasione del rinnovo triennale del patto, la Fiat scende nell'azionariato diventando il secondo azionista dopo Mediobanca. L'istituto bancario rileva il pacchetto di Gemina, pari al 2,25%, salendo all'11,61% come partecipazione complessiva e superando cos\u00ec il 10,3 della Fiat. Cesare Romiti lascia la presidenza a Piergaetano Marchetti; viene nominato amministratore delegato Vittorio Colao. Nell'estate del 2005 l'immobiliarista Stefano Ricucci si rende protagonista di un tentativo di scalata alla maggioranza del gruppo, arrivando a possedere circa il 20 per cento delle azioni. La scalata fallisce quando Ricucci viene coinvolto nell'inchiesta giudiziaria soprannominata \"Bancopoli\".\nNell'estate del 2006 l'AD Vittorio Colao rassegna le dimissioni, fortemente contrario al piano di acquisizione del gruppo spagnolo Recoletos. Il 12 settembre 2006 viene sostituito da Antonello Perricone. L'acquisto di Recoletos viene perfezionato nell'aprile 2007 attraverso la controllata Unedisa. L'operazione comporta un investimento complessivo di 1,1 miliardi di euro. L'anno seguente la Consob punisce RCS con una sanzione da 200.000 euro per la mancata trasparenza nella conduzione dell'affare.\nIl 18 gennaio 2008 il gruppo Unicredit esce dal patto cedendo - all'interno del patto stesso - il 2,02% posseduto da Capitalia Partecipazioni S.p.a. Alla data del 26 gennaio 2008, il patto di sindacato controlla il 63,527% del capitale ordinario di RCS MediaGroup. In quell'anno si decide la chiusura della rivista \"Newton\". \u00c8 la prima di una serie di chiusure che riguarderanno altre riviste del gruppo. Nel 2010 chiude il canale satellitare RaiSat, di cui RCS possiede il 5% del capitale. La Rai, che detiene l'altro 95%, liquida la sua quota pari a tre milioni di \u20ac.\nNel 2012 Diego Della Valle esce dal patto dopo 10 anni di permanenza, mantenendo comunque le proprie quote. Viene scelto un nuovo amministratore delegato, Pietro Scott Jovane. In carica dal 2 luglio, deve predisporre un nuovo piano industriale per ridurre i debiti del gruppo. A tale data RCS era ancora il primo gruppo editoriale italiano per fatturato, se si calcolano tutti i rami d'azienda (quotidiani, periodici, libri, TV, radio, pubblicit\u00e0, Internet, ecc.). Ma il confronto con i concorrenti era reso complesso dal fatto che questi ultimi non coprivano la totalit\u00e0 dei settori a cui era interessata RCS (Arnoldo Mondadori Editore ad esempio non aveva quotidiani e il Gruppo editoriale L'Espresso non editava libri).\nLa fine del patto parasociale.\nNel 2013 la societ\u00e0 si trova costretta a varare un aumento di capitale per fare fronte ai debiti; si decide per un aumento di capitale fino a 600 milioni di euro. Viene varato un piano di esuberi che coinvolge anche il principale quotidiano del gruppo, il \"Corriere della Sera\". I redattori del giornale pubblicano una contro-inchiesta dalla quale emerge che la causa principale dell'indebitamento \u00e8 stata l'acquisto, effettuato nel 2007, dell'editrice spagnola Recoletos. La societ\u00e0 fu rilevata al 100%, quando bastava il 51% per acquisirne il controllo. A parere del Comitato di redazione del Corriere, il debito di 880 milioni che pesa sul bilancio RCS deriva soprattutto dal miliardo speso per acquisire la societ\u00e0 spagnola.\nAlla data dell'11 luglio 2013, dopo la chiusura dell'asta dell'inoptato, il capitale di RCS era suddiviso presuntivamente nelle seguenti quote:\nA quella data il patto di sindacato controlla il 60,544% del capitale ordinario. Con una comunicazione pubblicata il 31 ottobre 2013 i componenti del patto di sindacato hanno convenuto che il Patto non venisse ulteriormente rinnovato e che esso cessasse anticipatamente a far data dal 30 ottobre 2013.\nDal 2014 ad oggi.\nA partire dal 2015 il gruppo avvia un piano di dismissioni delle attivit\u00e0 non direttamente legate alla pubblicistica. In settembre viene ceduta la quota di partecipazione del 44,45% nel Gruppo Finelco, proprietario delle emittenti radiofoniche \u00abRadio 105\u00bb, \u00abRadio Monte Carlo\u00bb, \u00abVirgin Radio Italia\u00bb e \u00abVirgin Radio TV\u00bb. In ottobre Pietro Scott Jovane lascia la carica di amministratore delegato a Laura Cioli.\nNel mese di aprile 2016, intervenute le necessarie autorizzazioni delle competenti autorit\u00e0 regolatorie, \u00e8 stata perfezionata la cessione ad Arnoldo Mondadori editore dell'intera partecipazione detenuta in Rcs Libri (la transazione era stata stipulata il 5 ottobre 2015).\nSempre nel 2016 il gruppo Fiat Chrysler Automobiles (FCA) decide il disimpegno da RCS. Il 15 aprile l'assemblea dei soci di FCA approva la scissione finalizzata alla distribuzione ai propri azionisti delle azioni di Rcs detenute dal gruppo. La scissione diventa efficace il primo maggio, l'azzeramento delle azioni \u00e8 terminato il 9 giugno.\nNel maggio 2016 Cairo Communication, societ\u00e0 per azioni presieduta da Urbano Cairo attiva nel settore editoriale, lancia un'offerta pubblica di scambio e acquisto (OPAS) delle azioni RCS. Il 15 luglio Cairo vince con il 48,8% contro la cordata concorrente (\"International Media Holding\", guidata da Andrea Bonomi, che si ferma al 37,7%). Il 3 agosto 2016 Cairo assume le cariche di presidente e amministratore delegato di RCS MediaGroup.\nNel novembre 2018 Rcs decide di ricorrere ad un arbitrato a Milano per chiedere l'annullamento della vendita al fondo americano Blackstone Group, avvenuta alla fine del 2013 per 120 milioni di euro, del complesso immobiliare di cui fa parte lo storico palazzo del \"Corriere della Sera\". La tesi \u00e8 che la vendita degli immobili di via Solferino, via san Marco e via Balzan (considerata da molti una svendita tenendo anche conto che il canone d'affitto applicato da Blackstone \u00e8 di circa 10,3 milioni) \u00e8 avvenuta in un periodo di difficolt\u00e0 finanziarie di Rcs e quindi \u00e8 da considerarsi nulla in base alla normativa italiana sull'usura. L'iniziativa congela di fatto la vendita degli immobili da parte di Blackstone al gruppo assicurativo Allianz disposto ad acquistarli per 250 milioni. E dal momento che Allianz si rifiuta di perfezionare la trattativa fino a quando la vertenza non sar\u00e0 risolta, a sua volta Blackstone cita Rcs davanti a una Corte di New York chiedendo i danni.\nNel 2019 il Consiglio d'amministrazione propone ai soci la distribuzione di una cedola unitaria di 0,06 euro: \u00e8 prima volta in dieci anni.\nNel maggio 2021 la Camera Arbitrale di Milano ha emesso il lodo definitivo sul contenzioso riguardante il complesso immobiliare comprendente il palazzo di via Solferino, storica sede del Corriere. Secondo il perito d'ufficio l'immobile valeva 153 milioni, invece dei 120 ai quali fu ceduto. Il Lodo per\u00f2 non ha ritenuto che tale sproporzione fosse rilevante ai fini dell'annullamento della vendita. Con la maggioranza di 2/3 gli arbitri hanno considerata corretta l'operazione e non hanno riconosciuto alcun risarcimento a RCS.\nPresidenti.\n\"Dalla fondazione\"\n\"Dopo i Rizzoli\"\n\"RCS MediaGroup\"\n\"Onorari\"\nSedi e divisioni operative.\nOggi la sede del gruppo \u00e8 in via Angelo Rizzoli 8 (\"corporate\", periodici, pubblicit\u00e0, digitale), a cui si aggiunge la sede di via Solferino 28/via San Marco 21 (quotidiani). La Rizzoli fu presente sul territorio nazionale con varie librerie distribuite nelle maggiori citt\u00e0; negli anni novanta furono cedute al gruppo Feltrinelli perch\u00e9 considerate non pi\u00f9 strategiche.\nRCS Libri, con tutti i marchi posseduti, \u00e8 stata ceduta al Gruppo Mondadori il 5 ottobre 2015 (tranne il marchio Adelphi). La vendita si \u00e8 perfezionata nel mese di aprile 2016.\nLa \"storica\" libreria Rizzoli in Galleria Vittorio Emanuele II, a due passi dal Duomo di Milano, che resta ancora oggi un punto di ritrovo dell'ambiente culturale meneghino, \u00e8 stata ceduta nel 2016 al Gruppo Mondadori insieme al settore libri.\nAnche la libreria Rizzoli a New York, che era stata riaperta il 27 luglio 2015, \u00e8 stata ceduta nel 2016 al Gruppo Mondadori.\nDivisione Periodici.\nAggiornato al gennaio 2014:\nAttivit\u00e0 all'estero.\nRCS MediaGroup \u00e8 significativamente presente in particolare in Spagna, dove controlla il gruppo spagnolo Unidad Editorial (editore dei quotidiani \"El Mundo\", \"Marca\" ed \"Expansi\u00f3n\" e di numerosi periodici, tra cui \"Telva\" e \"Actualidad Econ\u00f3mica\", e ha controllato il gruppo editoriale francese Flammarion, poi ceduto a Gallimard). Negli Stati Uniti ha controllato Rizzoli Publications e Universe Publishing.\nAd inizio 2007 RCS ha acquisito - tramite Unidad Editorial - il controllo di Recoletos, uno dei pi\u00f9 importanti editori spagnoli per 1,1 miliardi di euro.\nAzionariato.\nL'azionariato comunicato alla Consob (all'ottobre 2018) \u00e8 il seguente:\nL'OPAS di Urbano Cairo nel 2016.\nNel maggio 2016 l'imprenditore ed editore Urbano Cairo, presidente di Cairo Communication, ha lanciato un'OPAS sulle azioni RCS MediaGroup. Poco tempo dopo il finanziere Andrea Bonomi ha promosso un'OPA concorrente attraverso la cordata \"International Media Holding\", formata da quattro soci storici del gruppo (Diego Della Valle, Pirelli, UnipolSai e MedioBanca). Il 15 luglio \u00e8 risultata vincente l'offerta di Cairo, che ha raccolto il 48,8%, mentre la cordata concorrente IMH si \u00e8 fermata al 37,7%. Sono stati portati in adesione all'offerta 254.785.320 titoli, rappresentativi del 48,82% del capitale sociale e delle azioni ordinarie RCS oggetto dell'Offerta. Il controvalore complessivo \u00e8 stato pari a 45.861.357 azioni Cairo Communication e 63.696.330 euro da versarsi in contanti. Dopo oltre 30 anni la casa editrice \u00e8 tornata sotto il controllo di un unico azionista di riferimento. Pochi giorni dopo Cairo Communication ha raggiunto la soglia del 59,69% del capitale sociale tramite la consegna delle azioni precedentemente date all'OPA perdente.\nCollegio Sindacale.\nComposizione:\nDati economico-finanziari.\nBilanci.\nIl gruppo RCS MediaGroup S.p.A. ha registrato nel 2016 ricavi consolidati per 968,3 milioni di euro, EBITDA pre oneri e proventi non ricorrenti pari a 100,5 milioni, EBITDA post oneri e proventi non ricorrenti pari a 89,9 milioni, EBIT di 35 milioni di euro, risultato netto positivo per 3,5 milioni di euro e indebitamento finanziario netto di 366,1 milioni di euro.\nNel 2017 i ricavi sono diminuiti a 895,8 milioni di euro mentre l'utile netto \u00e8 stato di 71,1 milioni (il miglior risultato netto dal 2007). Gli altri dati finanziari: Ebitda di 138,2 milioni ed Ebit di 95,6 milioni.\nValore delle azioni.\nA inizio maggio 2016 l'azione quotava 59 centesimi, circa la met\u00e0 rispetto a un anno prima. Il minimo storico (0,448 euro per azione) \u00e8 stato segnato il 24 luglio 2012. Il 2 agosto 2005 (durante il tentativo di scalata di Ricucci) le azioni raggiunsero il massimo storico di 6,68 euro per azione. Al 14 ottobre 2020 l'azione quota 51,2 centesimi."}
{"id": "311143", "revid": "124618582", "url": "https://it.wikipedia.org/wiki?curid=311143", "title": "Silistra", "text": "Silistra (in bulgaro \u0421\u0438\u043b\u0438\u0441\u0442\u0440\u0430, anticamente \u0414\u0440\u044a\u0441\u0442\u044a\u0440 \"Dr\u0103st\u0103r\", in rumeno \"Silistra\" o \"D\u00e2rstor\", in latino \"Durostorum\", in turco \"Silistre\") \u00e8 una citt\u00e0 di 35.607 abitanti del nord-est della Bulgaria situata presso la frontiera con la Romania, che qui abbandona il Danubio e s'inoltra nella regione della Dobrugia. \u00c8 il capoluogo del distretto omonimo ed \u00e8 uno dei centri principali della regione della Dobrugia Meridionale.\n\u00c8 un importante centro industriale, culturale e commerciale del nord-est del paese, nonch\u00e9 un importante snodo per i collegamenti con la limitrofa Romania. Diede i natali al celebre generale romano Ezio.\nGeografia.\nSilistra \u00e8 situata sulla sponda destra del Danubio, nella Bulgaria nordorientale. Appartiene alla regione storica della Dobrugia. La municipalit\u00e0 di Silistra ha una supericie di 516 km\u00b2 e include 18 villaggi. Silistra \u00e8 situata a 431 km a nord-est della capitale Sofia, a 141 km a nord-ovest di Varna e a 119 km a nord-est di Ruse.\nStoria.\nSull'area dell'odierna Silistra i Romani, nel 29, fondarono il \"castrum\" di \"Durostorum\". Durante il regno di Marco Aurelio divenne uno centri pi\u00f9 importanti della Mesia. Con divisione in due parti dell'Impero romano dopo la morte di Teodosio I, Durostorum entr\u00f2 a far parte dei domini bizantini.\nSul finire del VII secolo fu annessa al Primo Impero bulgaro e ribattezzata \"Drastar\" (\u0414\u0440\u044a\u0441\u0442\u044a\u0440 in bulgaro). Nell'895 fu assediata dagli Ungari, alleati dei Bizantini. Nonostante i ripetuti attacchi i Bulgari, guidati dallo zar Simeone I in persona riuscirono a respingere gli assedianti e a sconfiggerli l'anno seguente nella battaglia del Bug meridionale.\nConquistata dagli uomini di Svjatoslav I di Kiev nel 969, fu assediata e conquistata dai Bizantini due anni dopo. Venne quindi ribattezzata \"Theodoropolis\" in onore del santo-guerriero Teodoro di Eraclea che si riteneva avesse aiutato l'imperatore Giovanni I Zimisce nella conquista della citt\u00e0. Nel 976 i Bulgari la riconquistarono mantenendone il possesso sino al 1001 quando torn\u00f2 in possesso dei Bizantini.\nNel 1186 entr\u00f2 a far parte del Secondo Impero bulgaro. Fu assediata invano per tre mesi dai Mongoli nel 1279. \nCaduta sotto il dominio ottomano e ribattezzata \"Silistre\", all'inizio del XV secolo divenne capoluogo del sangiaccato omonimo e inclusa nell'eyalet di Rumelia. Nel 1584 la Rumelia venne smembrata si due nuove province e Silistra divenne il capoluogo del nuovo eyalet omonimo che includeva gran parte della costa del mar Nero.\nNel XIX secolo Silistra perse progressivamente importanza e nel 1864 la sua provincia fu abolita e inclusa nel vilayet del Danubio. Durante la guerra di Crimea fu assediata dai Russi tra il 14 aprile ed il 23 aprile 1854. Dopo la guerra russo turca del 1877-78 fu inclusa nel territorio del neo-costituito Principato di Bulgaria. Dopo la seconda guerra balcanica, con la firma del trattato di Bucarest Silistra e l'intera Dobrugia Meridionale furono cedute dai Bulgari alla Romania. Fu ribattezzata dai Romeni \"D\u00e2rstor\".\nRitornata sotto sovranit\u00e0 bulgara tra il 1916 ed il 1918 grazie alla resa dei Rumeni agli Imperi Centrali Silistra fu nuovamente assegnata alla Romania dal trattato di Neuilly. Nel periodo tra le due guerre divenne il capoluogo del distretto di Durostor. Con la riforma amministrativa del 1938 fu inclusa nel \u021ainutul M\u0103rii. Nel 1940 le potenze dell'Asse spinsero il governo romeno a ratificare il trattato di Craiova che riassegnava Silistra e la Dobrugia Meridionale alla Bulgaria. I trattati di pace di Parigi del 1947 confermarono gli accordi di sette anni prima sancendo cos\u00ec la sovranit\u00e0 bulgara sulla citt\u00e0. Nel dopoguerra la citt\u00e0 divenne un importante centro agricolo ed industriale. Dopo il crollo del regime comunista bulgaro, l'economia cittadina inizi\u00f2 a subire una fase di stagnazione e crisi spingendo cos\u00ec molti abitanti a lasciare la citt\u00e0 per emigrare in altre regioni del paese o in altri Stati.\nInfrastrutture e trasporti.\nFerrovie.\nSilistra \u00e8 il capolinea della ferrovia per Samuil."}
{"id": "311145", "revid": "2153076", "url": "https://it.wikipedia.org/wiki?curid=311145", "title": "Kid A", "text": "Kid A \u00e8 il quarto album in studio dei Radiohead, pubblicato nel 2000. Divenne un successo commerciale e internazionale, ottenendo un disco di platino nel Regno Unito una settimana dopo il suo rilascio ufficiale. Nonostante non venne rilasciato nessun singolo o videoclip ufficiali per pubblicizzare il disco, \"Kid A\" \u00e8 stato il primo album dei Radiohead a raggiungere il primo posto negli Stati Uniti. Il suo successo potrebbe essere stato causato da una campagna di marketing particolare, dalla sua pubblicazione su Internet, oppure dall'entusiasmo creatosi dal loro precedente album \"OK Computer\".\nIl disco incorpora influenze da diversi generi musicali quali krautrock, jazz, musica classica contemporanea e musica elettronica. I Radiohead sostituirono le chitarre con sintetizzatori, drum machine, onde martenot e sezioni orchestrali di fiati ed archi. Le sedute di registrazione per \"Kid A\" si svolsero con il produttore Nigel Godrich tra Parigi, Copenhagen, Gloucestershire e Oxford. Kid A presenta dei testi pi\u00f9 astratti e minimalisti rispetto ai precedenti lavori della band. Il cantante Thom Yorke ha dichiarato che l'album, cos\u00ec come tutti i brani dei Radiohead in generale, non \u00e8 stato concepito come \"arte\", bens\u00ec rispecchia la musica che i membri della band stavano ascoltando in quel momento. Ad accompagnare l'album sono stati inclusi anche i disegni di Stanley Donwood e Yorke, insieme a una serie di videoclip brevi, chiamata \"blips\". \"Kid A\" \u00e8 considerato uno degli album pi\u00f9 impegnativi e complessi mai registrati della popular music ad aver avuto un certo successo commerciale, generando delle opinioni contrastanti tra i fan e la critica. Nel 2001 l'album vinse il Grammy Award al miglior album di musica alternativa e venne nominato al Grammy Award all'album dell'anno.\nL'album si \u00e8 posizionato al primo posto nella classifica dei cento migliori album degli anni 2000 secondo \"Rolling Stone\" e al 20\u00ba posto nella lista dei 500 migliori album della storia (terza revisione del 2020 della classifica).\nContesto.\nNel 1998, l'attenzione che i Radiohead ricevettero per l'album \"Ok Computer\" divent\u00f2 fonte di tensioni, in particolare per il cantante Thom Yorke. Il suo sentimento di sconnessione con la \u00abrapidit\u00e0\u00bb del mondo moderno, fatto che lo ispir\u00f2 per la realizzazione dei brani di \"Ok Computer\", s'intensific\u00f2 durante il suo tour, che si \u00e8 svolto tra il 1997 e il 1998 e venne denominato Running from Demons. Da come si pu\u00f2 notare nel film del 1999 di Grant Gee \"Meeting People Is Easy\", la band diffuse durante la tourn\u00e9e nuove canzoni, una delle quali verr\u00e0 subito conosciuta con il nome di \u00abHow to Disappear Completely and Never Be Found\u00bb. Tuttavia, i Radiohead ebbero molte difficolt\u00e0 in seguito nella loro registrazione.\nMentre Yorke ricevette elogi per la sua musica, divenne ostile verso i media. Sentiva che le sue canzoni erano diventate parte di un rumore di fondo costante, descritto come il \u00abronzio del frigorifero\u00bb. Yorke sentiva che \u00abtutti i suoni che hai fatto, che ti resero felici, siano diventati carenti del loro significato\u00bb, e soffr\u00ec di una depressione nel momento in cui stava lottando per la composizione di nuovi temi musicali. A sua volta, afferm\u00f2 che verso la fine del 1998 \u00abogni volta che prendevo la chitarra entravo in panico. Cominciavo a comporre un brano, mi fermavo dopo 16 battute, la nascondevo in una canzone, la fissava un'altra volta, la feci a pezzi, la distruggevo\u00bb. Ad ogni modo, i membri della band decisero di continuare e il bassista Colin Greenwood aggiunse che \u00absentivamo il bisogno di cambiare tutto\u00bb.\nRegistrazione.\nI Radiohead iniziarono a lavorare su \"Kid A\" a Parigi nel gennaio 1999 assieme a Nigel Godrich, che si era occupato della produzione di \"OK Computer\", senza prefissare nessuna data di scadenza. Yorke, il leader della band, era ancora alle prese con il \"blocco dello scrittore\". Le sue nuove canzoni erano ancora tutte incomplete, e alcune di esse consistevano in poco pi\u00f9 che suoni e ritmi di drum machine; poche avevano un testo o un ritornello ben definiti. Invece che lavorare come una tradizionale rock band, il gruppo speriment\u00f2 con varie strumentazioni inclusi sintetizzatori modulari e Onde Martenot, uno strumento elettronico simile al Theremin, e ricorse a software di programmazione quali Pro Tools e Cubase per montare e manipolare le registrazioni. Inizialmente, la band rimase perplessa circa la svolta creativa sperimentale di Yorke. Il chitarrista Jonny Greenwood era preoccupato che l'album \"potesse sembrare troppo pretenzioso e gratuito\". Suo fratello Colin era dello stesso avviso, definendo quanto inciso finora \"terribile nonsense art-rock\". Secondo Yorke, Godrich: \u00abnon capiva perch\u00e9, se eravamo cos\u00ec bravi a fare una certa cosa, avremmo dovuto fare qualcosa di totalmente diverso. Ma allo stesso tempo si fidava di me capendo che sapevo cosa volevo\u00bb. La band dovette inoltre accettare che non ogni componente sarebbe apparso in ogni traccia, fatto che inizialmente caus\u00f2 discordia. O'Brien disse inerente al cambio di stile dei Radiohead: \u00abSe vorresti fare una registrazione che suoni in modo differente, devi cambiare metodologia. Fa paura - tutti si sentono insicuri. Io sono un chitarrista e improvvisamente un bel momento vengo a scoprire che non sono previste chitarre su questa canzone, o niente batteria\u00bb. Inoltre voleva che lo stile della band fosse pi\u00f9 diretto e si puntasse a brani pop lunghi tre minuti basati sulla chitarra, mentre Yorke sentiva che i suoi sforzi precedenti con il rock \u00abnon si capivano\u00bb. Il cantante afferm\u00f2 tra l'altro che \u00abormai era stanco delle melodie. Voleva solamente il ritmo\u00bb. \nLa band prov\u00f2 per un po' e cominci\u00f2 a registrare a Parigi, per\u00f2 abbandon\u00f2 il lavoro dopo un mese e verso marzo i Radiohead si spostarono ai Medley Studios di Copenhagen per un periodo di due settimane. Alcune canzoni composte all'inizio del 1999 vennero incorporate nell'album, spesso irriconoscibili se si tiene conto dell'originale (risalente a quell'anno, \"In Limbo\" era conosciuta originalmente come \"Lost at Sea\"). Secondo gli integrati del gruppo, questo periodo fu poco produttivo.. Stando a quanto dichiarato da O'Brien, le sessioni produssero circa 50 rulli di nastri ognuno contenente 15 minuti di musica, con niente di completato. In aprile, la band torn\u00f2 a registrare nel Gloucestershire. La mancanza di una data di scadenza e la gran mole di idee appena abbozzate resero difficoltoso il concentrarsi per la band, che consider\u00f2 anche l'idea di sciogliersi se non fosse stata in grado di pubblicare un disco meritevole. Pure il batterista Phil Selway trov\u00f2 difficolt\u00e0 nell'adattarsi alle sessioni di registrazione.\nIn luglio, O'Brien inizi\u00f2 a tenere un diario online circa il progresso delle sessioni. Nello stesso mese, i Radiohead si trasferirono nel loro nuovo studio di registrazione a Oxford. Alla fine del 1999, erano state completate sei canzoni, inclusa la title track. Seguendo la nuova direzione musicale di Yorke, i membri della band cominciarono a sperimentare con diversi strumenti e ad imparare \u00abcome partecipare in una canzone senza suonare una sola nota\u00bb. Infatti, nel gennaio 2000, dietro suggerimento di Godrich, i Radiohead si divisero in due gruppi: senza l'uso di strumenti acustici quali chitarre o percussioni, un gruppo avrebbe prodotto una sonorit\u00e0 o una sequenza di accordi che gli altri avrebbero poi sviluppato. Sebbene l'esperimento non produsse brani completi, esso aiut\u00f2 a convincere i membri della band della nuova direzione intrapresa. Il resto del gruppo cominci\u00f2 gradualmente a condividere la passione di Yorke per i suoni del sintetizzatore.. O'Brien disse che \u00abora, tutti sono aperti con la tecnologia. Le permutazioni sono infinite\u00bb.\nNei primi mesi del 2000, Jonny Greenwood realizz\u00f2 un arrangiamento d'archi per il pezzo \"How to Disappear Completely\" e suon\u00f2 le onde Martenot. Gli archi vennero eseguiti dall'Orchestra of St John's e registrati nell'abbazia di Dorchester, una chiesa del dodicesimo secolo situata a circa cinque miglia dallo studio dei Radiohead.\nYorke cre\u00f2 lo strumentale \"Treefingers\" campionando e processando digitalmente la chitarra di O'Brien per creare un suono ambient. Incise \"Motion Picture Soundtrack\" su un organo a pedali, influenzato da Tom Waits; Greenwood aggiunse suoni campionati di arpa, nel tentativo di ricreare le atmosfere dei film Disney degli anni cinquanta.\n\"Idioteque\" venne costruita partendo da un pattern di drum machine opera di Jonny Greenwood creato al sintetizzatore modulare. Greenwood non ricorda da dove usc\u00ec l'accordo di quattro note della canzone; ma pi\u00f9 tardi realizz\u00f2 di averlo campionato da \"Mild und Leise\", un pezzo di musica elettronica di Paul Lansky del 1976 contenuto nell'LP \"First Recordings \u2014 Electronic Music Winners\". Lansky concesse ai Radiohead di utilizzare il sample dopo che Greenwood gli invi\u00f2 una copia della canzone.\nPer \"The National Anthem\", Yorke ripesc\u00f2 un vecchio provino registrato agli albori della band. Nel 1997, i Radiohead incisero basso e batteria per la canzone con l'intento di utilizzarla per una B-side di \"OK Computer\", ma poi decisero di preservarla per un album futuro. Per l'inclusione in \"Kid A\", Greenwood aggiunse vari effetti sonori ottenuti con il Martenot e campionati da trasmissioni radiofoniche. Inoltre Yorke, che in questo brano suon\u00f2 il basso elettrico, voleva includere e registrare una sezione di fiati ispirata al \"caos organizzato\" dell'album \"Town Hall Concert\" del musicista jazz Charles Mingus, cos\u00ec lui e Greenwood si rivolsero ai musicisti jazz di suonare come in \u00abun ingorgo stradale\u00bb..\nIl 19 aprile, Yorke scrisse sul sito internet dei Radiohead: \"Ieri abbiamo finito di registrare. Adesso sono libero e felice e vado a farmi una passeggiata nel parco\". Avendo completato circa 20 brani, la band prese in considerazione l'idea di pubblicare le canzoni su una serie di EP o come doppio LP, ma non riusc\u00ec a trovare una scaletta dei brani che soddisfacesse tutti. Quindi, decisero di preservare alcuni brani per il prossimo album, \"Amnesiac\" (2001), pubblicato otto mesi dopo. Yorke era ossessionato sull'eventuale ordine delle canzoni e i membri discussero in diverse occasioni sulla lista dei brani, che port\u00f2 a provocare quasi lo scioglimento della band. Si decise finalmente che \"Kid A\" dovesse iniziare con \"Everything in Its Right Place\". Yorke pensava che la canzone, composta al pianoforte e al computer, era quella che rappresentava meglio il disco, e aveva gi\u00e0 l'intenzione dall'inizio di rilasciarla come singolo. Il missaggio finale dell'album venne realizzato da Godrich e il mastering si effettu\u00f2 negli studi di Abbey Road sotto la direzione di Chris Blair.\nPubblicazione e promozione.\nDopo la fine delle registrazioni, la band, assieme alla loro casa discografica, progettarono una manovra marketing. Un produttore esecutivo dell'EMI elogi\u00f2 la musica, definendo il disco come \"una colonna sonora della vita\", ma descrisse la sfida aziendale quella \u00abdi far credere a tutti nell'album\u00bb. Ciononostante, ebbe un notevole interesse da parte dei media; \"Spin\" descrisse \"Kid A\" come \u00abil disco rock pi\u00f9 atteso dai tempi di \"In Utero\" dei Nirvana\u00bb. Thom Yorke valut\u00f2 la situazione come \u00abspaventosa\u00bb, e secondo Ed O'Brien, la campagna di marketing cercava di dissipare l'eccessiva attenzione sul nuovo disco. Rispetto alla normale pratica dell'industria musicale, la band decise di non far uscire nessun singolo ufficiale per \"Kid A\", nonostante Optimistic, Idioteque e altri brani dell'album avessero avuto dei passaggi in radio.\nSul finire degli anni Novanta i Radiohead e i suoi fan erano molto presenti su Internet. Di conseguenza, Parlophone e Capitol Records promossero il disco in una maniera abbastanza anticonvenzionale: proprio attraverso il web. Uscirono piccoli videoclip chiamati \"blips\" distribuiti gratuitamente su Internet e vennero mostrati nei programmi di canali musicali. Capitol Records cre\u00f2 l\"'iBlip\", una applicazione Java che poteva essere inclusa nelle pagine dei fan, permettendo agli utenti di fare un ordine \"online\" del disco e ascoltare degli stralci in \"streaming\" prima della sua uscita. Non vennero messe in circolazione alcune copie promozionali prima della sua pubblicazione ufficiale, ma i critici lo ascoltarono in condizioni di forte supervisione, assieme agli appassionati, i quali erano riuniti in feste d'audizione. Inoltre, venne proposta un'anteprima completa tramite il canale MTV2.\nLa band realizz\u00f2 un breve tour nei paesi mediterranei all'inizio dell'estate del 2000, suonando direttamente i loro nuovi brani per la prima volta. Verso la met\u00e0 del 2000 venne annunciato il titolo dell'album e gi\u00e0 erano cominciate a circolare delle copie pirata dei concerti per il servizio \"peer to peer\" Napster. Colin Greenwood comment\u00f2 che \u00absuonammo in Barcellona e il giorno seguente l'intero concerto era su Napster. Tre settimane dopo, quando suonammo in Israele, il pubblico conosceva gi\u00e0 i testi dei nuovi brani ed era meraviglioso\u00bb. Un mese prima della pubblicazione, l'album intero apparve su Napster. In risposta, Yorke comment\u00f2: \u00abQuesto alimenta l'entusiasmo per la musica in una maniera tale che l'industria musicale ha da tempo dimenticato\u00bb. Si sostiene che \"Kid A\" sia stato scaricato milioni di volte prima della sua uscita globale, per cui alcuni pensavano che le vendite non fossero buone.\nNel 2 ottobre del 2000, ossia la data della pubblicazione ufficiale, le vendite si ridussero, nel momento in cui l'EMI ritir\u00f2 150.000 copie non idonee in Europa. Ad ogni modo, Kid A debutt\u00f2 al primo posto nelle classifiche del Regno Unito, degli Stati Uniti, della Francia, dell'Irlanda, della Nuova Zelanda e del Canada. Fu la prima produzione britannica in tre anni a occupare il primo posto nella lista delle vendite degli Stati Uniti, cos\u00ec come il primo album dei Radiohead ad entrare in \"top 20\" nel paese statunitense. Alcuni hanno affermato che la distribuzione \"peer to peer\" abbia incrementato le vendite per le varie dicerie generatesi, mentre altri l'hanno attribuito alle case discografiche che crearono tante aspettative sull'album. Tuttavia, la band ritiene che l'aver preso delle misure contro le fughe di informazioni per internet non avrebbe dato tempo ai critici (i quali avrebbero sperato alla sua uscita) di crearsi un'opinione.\nVerso la fine del 2000, la band organizz\u00f2 un tour in Europa eseguendo soprattutto nuovi brani, in un gazebo costruito su misura senza loghi aziendali promozionali. I Radiohead fecero anche tre concerti negli Stati Uniti, i primi dopo quasi tre anni. I biglietti si esaurirono velocemente, attirando celebrit\u00e0 e fan che accamparono l\u00ec per tutta la notte. In ottobre, il gruppo comparve nel programma televisivo \"Saturday Night Live\". Le riprese del concerto generarono un forte impatto ad alcuni spettatori i quali si aspettavano brani rock; vennero ripresi, infatti, Jonny Greenwood che suonava strumenti elettronici, i musicisti di fiato che improvvisavano nel brano \"The National Anthem\" e Thom Yorke che ballava spasmodicamente e balbettava in \"Idioteque\". I Radiohead furono negli Stati Uniti poco tempo dopo il loro debutto al primo posto e, secondo Ed O'Brien: \u00abgli statunitensi amano il successo, per cui se raggiungi il primo posto, li piacerai moltissimo\u00bb. Thom Yorke disse che \u00aberavamo i Beatles per una settimana\u00bb.\nStile.\n\"Kid A\" presenta delle influenze dagli artisti della IDM e della musica elettronica ambient degli anni novanta come Autechre e Aphex Twin, assieme ad altri della Warp Records; oltre a ispirarsi a band di \"krautrock\" degli anni settanta come i Can, Faust o Neu!; e dai musicisti jazz Charles Mingus, Alice Coltrane e Miles Davis. Durante la registrazione, i Radiohead presero pure ispirazione dal disco \"Remain in Light\" del 1980 del gruppo musicale statunitense Talking Heads, i quali furono in generale una delle prime influenze della band. I membri della band sono stati influenzati anche dagli artisti dall'alternative rap della casa discografica Mo' Wax, come Blackalicious o DJ Krush.\n\"How to Disappear Completely\" s'ispir\u00f2 al cantante Scott Walker, sul quale si bas\u00f2 anche il singolo del 1993 \u00abCreep\u00bb. L'orchestra d'archi per il brano s'ispir\u00f2 al compositore polacco Krzysztof Penderecki. L'uso delle onde Martenot di Jonny Greenwood di questa e di altre canzoni di \"Kid A\" venne influenzato da Olivier Messiaen, il quale rese popolare la strumentazione elettronica e venne molto ammirato dallo stesso Greenwood durante la sua adolescenza. A sua volta, in \u00abIdioteque\u00bb si usarono campionamenti di alcuni brani di Paul Lansky e Arthur Kreiger, compositori di musica classica legati alla musica computerizzata. Yorke inoltre fece riferimento alla EDM, dicendo che il brano \u00e8 \u00abun intento di catturare ci\u00f2 che produce quella scossa esplosiva quando ti trovi in un locale notturno e la PA (il sistema di diffusione sonora) suona cos\u00ec forte che sai che [ti] stanno facendo male\u00bb.\n\u00abMotion Picture Soundtrack\u00bb (una canzone composta gi\u00e0 prima di \"Creep\") era un intento di simulare le colonne sonore delle pellicole della Disney degli anni 50. Yorke la registr\u00f2 su un organo a pedali e pi\u00f9 tardi gli altri membri della band hanno aggiunto dei campionamenti di arpa e di contrabasso. Jonny Greenwood descrisse il suo interesse nel combinare la vecchia e la nuova tecnologia musicale, quando durante le registrazioni Yorke lesse il libro \"Revolution in the Head\" di Ian MacDonald, che racconta i procedimenti di registrazione utilizzati dai Beatles attraverso la produzione di George Martin verso la fine degli anni 60. La band cerc\u00f2 anche di unire le manipolazioni elettroniche attraverso delle improvvisazioni in studio, prendendo ispirazione dal gruppo musicale tedesco Can. Il brano che d\u00e0 nome al disco, \"Kid A\", venne composta al computer e su di essa si cominci\u00f2 ad improvvisare.\nI membri dei Radiohead hanno affermato di non sentirsi identificati col rock progressivo e perci\u00f2 \"Kid A\" non presentava nessun brano di pi\u00f9 di sette minuti di durata. Dall'altro canto, l'album venne categorizzato a volte come appartenente allo stile post-rock, dovuto al suo carattere minimalista e focalizzato nella struttura musicale. Gli assoli di chitarra realizzati da Jonny Greenwood sono meno pacchiani in questo disco rispetto ai lavori precedenti del gruppo, nonostante lo strumento venga ancora utilizzato nella maggior parte delle tracce. Nel brano strumentale \"Treefingers\", che all'inizio era un solo di chitarra di Ed O'Brien, si modific\u00f2 digitalmente per creare un suono atmosferico, cos\u00ec come nel disco la voce di Thom Yorke \u00e8 stata ampiamente modificata con tecniche simili; l'effetto vocale della traccia \"Kid A\" si cre\u00f2 attraverso le onde Martenot, raggiungendo un risultato paragonabile a quello generato dal \"vocoder\". Il cambio di stile che la band speriment\u00f2 nella registrazione \u00e8 stata messa a confronto con gli album \"Zooropa\" (1993) e \"Passengers\" (1995) degli U2, e \"Laughing Stock\" (1991) dei Talk Talk.\nTesti e titolo.\n\"Kid A\" \u00e8 stato il primo album in cui non vennero pubblicati ufficialmente i testi, n\u00e9 sono stati aggiunti nel booklet. Infatti la band e lo stesso Thom Yorke ritenevano che le parole non potessero essere dissociate dalla musica, motivando quindi questa scelta. Thom menzion\u00f2 anche di aver usato tecniche di manipolazione digitale in modo da distanziarsi dal tema \"crudo e orribile\" della title track perch\u00e9 non avrebbe potuto poi cantarla altrimenti. Yorke scrisse la maggior parte dei testi dei brani di \"Kid A\" ricorrendo alla tecnica del Cut-up, assemblando a caso parole e frasi. Con lo scopo di realizzare alcuni testi, tagli\u00f2 le parole e le frasi e le mise in un cappello per poi estrarle. \u00c8 stato notato sul sito ufficiale dei Radiohead questa tecnica, simile a quella utilizzata da Tristan Tzara per creare una \"poesia Dada \". Alcune delle band post-punk che hanno influenzato i Radiohead, come i Talking Heads, usarono anche questa tecnica.\nSecondo il cantante, il titolo dell'album non si riferisce al \"Kid A in Alfabeth Land\", ossia al gioco di carte utilizzato dallo psicoanalista e filosofo Jacques Lacan, bens\u00ec al primo clone umano, negando di avere avuto in mente la realizzazione di un concept album o di una storia. In un'altra occasione, disse che il titolo \"Kid A\" deriva dal nome di uno dei sequenziatori utilizzati dal gruppo. Yorke disse che gli piaceva il \"non senso\" del titolo, affermando: \u00abse chiami un album con un titolo specifico, esso inevitabilmente influenza il disco in una certa maniera\u00bb.\nI membri della band hanno letto il libro antiglobalizzazione \"No Logo\", scritto da Naomi Klein, durante la registrazione dell'album; inoltre lo consigliarono ai loro sostenitori tramite il loro sito e presero in considerazione il titolo dell'album anche in questo modo. Yorke ha citato anche il libro di George Monbiot \"Captive State: The Takeover\" tra le sue influenze. Yorke e gli altri membri della band furono coinvolti in questo periodo nel movimento di cancellazione del debito del terzo mondo. Fu detto che \"Kid A\" trasmettesse un punto di vista anti-consumista e che esprimesse il sentimento della band nei confronti del capitalismo. Nel 2005, il critico Chuck Klosterman ha detto che \"Kid A\" \u00e8 stato, infatti, \"un presagio non intenzionale ma agghiacciante degli attentati dell'11 settembre\" e della situazione mondiale successiva.\nYorke ha detto che l'album tratta in parte della \"generazione che erediter\u00e0 la Terra quando avremo distrutto tutto\". Tuttavia, si \u00e8 rifiutato di spiegare i testi in termini politici, inoltre \u00e8 venuto a menzionare che alcuni sono stati personali e ispirati da sogni. Altri sono stati ispirati da consigli che Yorke ha ricevuto dai suoi amici, come il testo di \"How to Disappear Completely\", la cui fonte d'ispirazione risulta essere Michael Stipe dei R.E.M., grande amico di Thom che lo aveva messo in guardia dallo stress derivante dai vari tour e che gli consigli\u00f2 di ripetersi continuamente \"io non sono qui, questo non sta accadendo realmente\".. Pure, il ritornello di \"Optimistic\", ossia \"\u00abIf you try the best you can, the best you can is good enough\u00bb\" (\"Se provi a fare del tuo meglio, il meglio che puoi \u00e8 gi\u00e0 abbastanza\") \u00e8 stato ispirato dalla partner di Yorke, Rachel Owen, mentre \"Everything in Its Right Place\" \u00e8 il risultato dell'incapacit\u00e0 di Yorke quando parlava durante la sua depressione nel tour di \"OK Computer\".\nCopertina e video.\nVideoclip e \"blips\".\nNon venne rilasciato nessun videoclip tradizionale, bens\u00ec piccoli corti chiamati \"blips\", di solito dalla durata approssimata di 30 secondi. Venivano presentati regolarmente in mezzo ai programmi televisivi di MTV, come piccole pubblicit\u00e0 dello stesso album, e vennero divulgate gratuitamente sul sito ufficiale dei Radiohead. Ciascuno di essi veniva disegnato dai collettivi The Vapour Brothers o Shynola. La maggior parte erano animazioni e spesso si ispiravano ai disegni di Stanley Donwood; sono stati anche considerati come storie che rappresentano la natura protestando moderatamente contro il consumismo e la biotecnologia incontrollabili. Tra i protagonisti vi erano dei \"mostri di sperma\" e degli orsetti di peluche lampeggianti creati geneticamente, che pi\u00f9 tardi divennero il logo della campagna promozionale dell'album. Verso la fine del 2000 venne rilasciato un video leggermente pi\u00f9 consueto, in cui si vedeva la band suonare una versione alternativa di Idioteque in uno studio. Diversi mesi dopo venne pubblicato un video per Motion Picture Soundtrack, usando una compilation di blips, descritto da Yorke come \"[il video] pi\u00f9 bello mai girato per [accompagnare] la nostra musica\".\nArtwork.\nLa copertina del disco, realizzata da Donwood e Tchock (pseudonimo di Thom Yorke), \u00e8 un'immagine in computer grafica di una catena montuosa, con una distorsione piuttosto \"pixellata\" della parte inferiore, traendo ispirazione dalla guerra del Kosovo, avvenuta nell'inverno del 1999. Donwood si commosse per una foto pubblicata su \"The Guardian\", dicendo di sentire che la guerra stava succedendo sulla sua strada. Influenzato dall'arte militare dell'epoca vittoriana, in cui vi si presentavano motivi della Gran Bretagna coloniale, Donwood realizz\u00f2 anche colorati dipinti ad olio, dandoli una texture roca tramite coltelli e stucco. Il retro della copertina \u00e8 una fotografia modificata digitalmente di un altro paesaggio innevato in fiamme. Inoltre, \"Kid A\" venne fornito con un libretto interno disegnato da Donwood e Tchock, stampato in un foglio spesso di carta lucida, e in cui quasi alla fine \u00e8 presente un disegno a discesa su un trittico.\nAlcune di queste immagini vennero interpretate come detentrici di un contenuto politico pi\u00f9 esplicito dei testi. La piscina rossa sul retro del Box CD e dello stesso CD rappresenta ci\u00f2 che Donwood valut\u00f3 come \u00abun simbolo del pericolo imminente e delle speranze frantumate\u00bb. A quella immagine si ispir\u00f3 alla graphic novel \"Brought to Light\" di Alan Moore e Bill Sienkiewicz, nella quale la CIA misur\u00f2 i suoi omicidi mediante un terrorismo sponsorizzato dal governo con un numero corrispondente a un riempimento di piscine di 50 galloni di sangue.. Le prime edizioni di \"Kid A\" contenevano un foglietto con immagini che facevano riferimento ad argomenti di natura politica tra le quali era incluso il primo ministro britannico Tony Blair, circondato da cartelloni sui quali recitava il termine \u00abDemagogia\u00bb..\nOltretutto, venne lanciata un'edizione speciale dell'album involto in un pacchetto di cartone simile a un libro infantile con una copertina differente e altri esempi di paesaggi apocalittici e orsetti di peluche. Seppur simili alle altre edizioni del disco, non le distorsion\u00f2 digitalmente. Venne anche incluso una pagina dentro al foglietto con statistiche sul riscaldamento globale, in concordanza con la tematica sulla degradazione ambientale presente intorno all'album. Nel 2006 Donwood e Tchock esposero a Barcellona i disegni creati per tutti i dischi dei Radiohead sino a questa data, specialmente quelli di \"Kid A\". Un libro che documenta questo lavoro, \"Dead Children Playing\" venne pubblicato nel 2007. Un'altra peculiarit\u00e0 dell'album \u00e8 che, riproducendolo da un PC e utilizzando due differenti lettori multimediali, avviando la riproduzione di una qualsiasi canzone da ciascuno dei due lettori con una differenza di tempo di diciassette secondi, si avr\u00e0 una perfetta sovrapposizione dei due suoni che otterranno una nuova canzone. Rimuovendo la parte della custodia sotto al disco \u00e8 possibile trovare un piccolo libretto con disegni e testi di brani di \"Kid A\" ma anche di alcuni brani celebri che andranno a confluire in altri dischi successivi della band, tra cui \"Amnesiac\" e \"Hail to the Thief\"\nAccoglienza.\n\"Kid A\" sorprese gli ascoltatori che si aspettavano un disco rock simile ai precedenti album dei Radiohead. Mesi prima della pubblicazione, \"Melody Maker\" scrisse: \"Se c'\u00e8 una band che promette di riportare in vita il rock, sono i Radiohead\". Dopo il primo ascolto riservato alla stampa, il \"The Guardian\" scrisse: \"La prima volta che ascolterete \"Kid A\" ... probabilmente penserete, huh? Ma cosa stanno facendo? Perch\u00e9 ci sono le chitarre solo in tre canzoni? Cosa sono tutti questi tenui sbadigli elettronici, pulsazioni e toni? E perch\u00e9 la voce di Thom Yorke \u00e8 completamente indistinguibile per la maggior parte del tempo?\"\nLe recensioni iniziali furono miste. \"Mojo\" scrisse che \"al primo ascolto, \"Kid A\" \u00e8 proprio orribile ... Troppo spesso suona come un frammento abbozzato sul quale la band inizia a buttar gi\u00f9 qualche idea per una canzone \u2013 un loop, un riff, una frase di testo farfugliata ...\" Sul \"New Yorker\", lo scrittore Nick Hornby critic\u00f2 il cantato oscuro e la mancanza di chitarre: \"L'album \u00e8 una prova evidente di come questa sorta di presuntuoso atteggiamento auto-indulgente si concretizzi in una mediocre forma di anonimato piuttosto che in qualcosa di interessante ed originale\". Il critico del \"Melody Maker\" Mark Beaumont defin\u00ec il disco \"corpulento, ostentato, auto-congratulatorio, robaccia alla mamma-guarda-sono-capace-di-succhiarmi-l'uccello-da-solo\", e poi aggiunse: \"I Radiohead stanno cercando di spingere oltre la sperimentazione nel rock, senza sapere che lo hanno gi\u00e0 fatto prima DJ Shadow e Brian Eno molto meglio di loro?\"\nAllMusic recens\u00ec favorevolmente l'album, ma scrisse che \"non \u00e8 mai visionario o sbalorditivo come \"OK Computer\", e nemmeno ti ripaga del tempo speso a capirlo\". Anche \"NME\" recens\u00ec positivamente l'opera, ma descrisse alcune tracce \"complicate\" e \"deludenti\".\nSu \"Rolling Stone\", David Fricke defin\u00ec \"Kid A\" \"un lavoro deliberatamente irritante, spesso ossessivo ... Ma questo \u00e8 quello di cui \u00e8 fatto il pop, una musica di scontrosa, scintillante astuzia e onest\u00e0, che vi far\u00e0 sentire bene una volta che l'avrete fatta penetrare sotto pelle\". \"The Village Voice\" defin\u00ec l'album \"obliquo obliquo obliquo ... Ma incredibilmente bello\". \"Spin\" scrisse che \"Kid A\" era l'album \"migliore e pi\u00f9 coraggioso\" dei Radiohead. \"Billboard\" lo descrisse come \"un oceano di profondit\u00e0 musicali senza precedenti\" e \"il primo album veramente importante del ventunesimo secolo\". Robert Christgau scrisse che \"Kid A\" \u00e8 \"una fantasiosa variazione sulle tematiche pop: triste ma bello\". Positiva anche la recensione di Pitchfork che assegn\u00f2 il punteggio massimo all'album, descrivendolo \"cacofonico ma tranquillo, sperimentale eppure familiare, straniero ma conosciuto, spazioso e viscerale, strutturato ma vaporoso, vigile ma sognante\".\n\"Kid A\" venne nominato miglior album del 2000 da numerose testate, incluse \"Los Angeles Times\", \"Spin\", \"Melody Maker\", \"Mojo\", \"NME\", Pitchfork, \"Q\", \"Times\", \"Uncut\", e \"Wire\". Nel 2001, \"Kid A\" vinse un Grammy Award nella categoria Best Alternative Album.\nLascito artistico.\nNegli anni trascorsi dalla sua uscita, il prestigio artistico dell'album \u00e8 enormemente cresciuto. Nel 2005, Pitchfork scrisse che \"Kid A\" \"aveva sfidato apertamente e confuso il pubblico dei Radiohead\", e che il disco si era ora \"trasformato in una sorta di icona intellettuale\". Il blog Grantland diede merito a \"Kid A\" di aver dato il via all'epoca moderna della musica diffusa via internet, scrivendo: \"Per molti appassionati di una certa et\u00e0, \"Kid A\" fu il primo album ascoltato via internet \u2014 dove si poteva ascoltarlo, leggerne le recensioni, e discutere se fosse un capolavoro o meno ... Prima ascoltare, farsi velocemente un'opinione, dichiararla pubblicamente, e poi passare al prossimo grande disco in uscita. Sotto questo punto di vista, \"Kid A\" invent\u00f2 la moderna cultura musicale come la conosciamo oggi\".\nNel 2004, \"Rolling Stone\" classific\u00f2 \"Kid A\" alla posizione numero 428 nella lista dei 500 migliori album di sempre da loro redatta. Nella versione aggiornata della suddetta lista datata 2012, \"Rolling Stone\" spost\u00f2 \"Kid A\" alla posizione numero 67, la posizione pi\u00f9 alta in classifica per un album degli anni duemila, scrivendo che \"\"Kid A\" resta l'album rock pi\u00f9 innovativo degli anni 2000\". Nel 2005, Pitchfork e \"Stylus Magazine\" nominarono \"Kid A\" l'album migliore degli ultimi cinque anni, e Pitchfork lo defin\u00ec \"il disco perfetto per i suoi tempi: infausto, surreale, e un vero disco del nuovo millennio\". Nel 2006, la rivista \"Time\" defin\u00ec \"Kid A\" uno dei 100 migliori album di sempre, definendolo \"l'opposto dell'easy listening, e l'album pi\u00f9 strano che abbia mai venduto un milione di copie, ma anche una dichiarazione definitiva su come possa essere complessa la musica pop\". \"Rolling Stone\", Pitchfork e \"Times\" elessero \"Kid A\" \"miglior album del decennio\"; mentre il \"Guardian\" lo classific\u00f2 al secondo posto."}
{"id": "311146", "revid": "1543377", "url": "https://it.wikipedia.org/wiki?curid=311146", "title": "Nazionale di calcio del Togo", "text": "La nazionale di calcio del Togo, i cui giocatori sono soprannominati \"gli Sparvieri\", \u00e8 la squadra calcistica rappresentativa del Togo ed \u00e8 posta sotto l'egida della F\u00e9d\u00e9ration Togolaise de Football.\nPur non avendo mai raggiunto grandi risultati in Coppa d'Africa, conta una partecipazione al campionato del mondo: si qualific\u00f2, infatti, al campionato del mondo del 2006, precedendo sorprendentemente nella graduatoria del proprio girone un avversario pi\u00f9 quotato come il . Assieme ad , e , il Togo fu tra le africane esordienti in questa manifestazione, conclusa dai togolesi al primo turno.\nNella graduatoria FIFA, in vigore da agosto 1993, il miglior posizionamento raggiunto dal Togo \u00e8 il 46\u00ba posto dell'agosto 2006, mentre il peggiore \u00e8 stato il 125\u00ba posto del settembre 2021.\nStoria.\nDagli esordi al 1972.\nLa nazionale togolese di calcio esord\u00ec in casa contro il il 13 ottobre 1956, pareggiando per 1-1. La partita si gioc\u00f2 quando il paese non aveva ancora ottenuto l'indipendenza dalla Francia, divenuta ufficiale il 27 aprile 1960. Prima della fondazione della Federazione calcistica del Togo, avvenuta il 24 gennaio 1960, il calcio nel paese era governato dal \"District Territorial de Football du Togo\". La federcalcio nazionale si affili\u00f2 alla FIFA nel 1962 e alla CAF nel 1963.\nDal 1972 al 1996.\nIl Togo partecip\u00f2 alle eliminatorie del campionato del mondo del 1974, dove fu eliminato dallo , unica squadra africana a giocare quella fase finale della massima rassegna calcistica planetaria. \nDal 1972 al 1996 la squadra prese parte a due sole edizioni della Coppa d'Africa, nel 1972 e nel 1984. \nNella Coppa d'Africa 1972 ottenne due punti, frutto di due pareggi contro e ; Edmond \"Dr Kaolo\" Ap\u00e9ti segn\u00f2 4 reti in questo torneo. Nelle qualificazioni al il Togo usc\u00ec al secondo turno contro la . \nIl 28 ottobre 1979 la squadra sub\u00ec una delle peggiori sconfitte della propria storia, perdendo per 7-0 contro il . \nNelle eliminatorie del la nazionale togolese usc\u00ec al secondo turno contro il , mentre nella Coppa d'Africa del 1984 ottenne un punto pareggiando a reti bianche contro l' e segn\u00f2 un solo gol, quello di Rafiou Moutairou nella sconfitta contro il (1-4). Assente nelle qualificazioni al e nelle qualificazioni al , la squadra togolese torn\u00f2 a disputare le eliminatorie dei mondiali in vista di : fu eliminata al secondo turno delle qualificazioni CAF, ultima classificata nel girone con , ed .\nDal 1996 al 2006.\nEliminato al secondo turno delle qualificazioni al , essendosi piazzato ultimo nel proprio girone, il Togo si qualific\u00f2 alla Coppa d'Africa 1998, dove usc\u00ec al primo turno, classificandosi ultimo nel raggruppamento con , e , dopo aver raccolto una vittoria contro i ghanesi (2-1) e due sconfitte. \nIl 7 gennaio 2000 il Togo incapp\u00f2 in una delle peggiori sconfitte della propria storia, perdendo per 7-0 contro la Tunisia a Tunisi. Qualificatosi alla Coppa d'Africa 2000, sfior\u00f2 l'accesso ai quarti di finale, sfumato per una peggiore differenza reti rispetto a e , avvantaggiate rispetto a Togo e , con tutte e quattro le squadre a quota 4 punti nella classifica del girone dopo 3 giornate. \nIn vista del il Togo super\u00f2 il primo turno eliminando la , ma si arrese al secondo turno, classificandosi ultimo nel girone con , , e . Ebbe accesso anche alla Coppa d'Africa 2002, chiusa con il terzo posto nel girone, alle spalle di , e davanti alla . Fu assente dalla Coppa d'Africa 2004 a causa del secondo posto nel girone di qualificazione vinto dal (il Togo non fu la migliore seconda dei gruppi).\nL'esordio nella Coppa del mondo (2006).\nIl Togo pass\u00f2 dunque nelle mani del CT nigeriano Stephen Keshi, che lo guid\u00f2 nelle qualificazioni al . Superata a fatica la nel turno preliminare (sconfitta per 1-0 in trasferta e vittoria per 2-0 in casa), la squadra togolese fu inserita nel gruppo 1 con , , , e . Grazie a un ruolino di marcia perfetto in casa, dove furono conseguite 5 vittorie in 5 partite, la selezione allenata da Keshi, che fu sconfitta in una sola occasione (in casa dello Zambia) nel cammino di qualificazione, guadagn\u00f2 l'accesso alla rassegna mondiale tedesca, sospinta dalle 11 reti dell'attaccante Emmanuel Adebayor. Per il Togo fu la prima storica qualificazione ad un mondiale. \nIl fallimento della spedizione alla Coppa d'Africa 2006, dove il Togo si classific\u00f2 ultimo nel girone con , e , perdendo tutte e tre le partite, provoc\u00f2 l'esonero del CT nigeriano, a pochi mesi dal mondiale di Germania. L'allenatore tedesco Otto Pfister, che si apprestava a guidare la nazionale africana a Germania 2006, si dimise tre giorni prima del debutto contro la per via delle proteste dei giocatori per un mancato premio da parte della federazione. Il suo assistente Kodjovi Mawuena assunse, pertanto, l'incarico di commissario tecnico del Togo. Il 12 giugno 2006, per\u00f2, il figlio di Pfister diede conferma alla FIFA che il padre era stato rinominato commissario tecnico del Togo. Pfister, infatti, torn\u00f2 sulla panchina della squadra per l'inizio della competizione mondiale.\nNella rassegna mondiale del 2006, il Togo, inserito nel gruppo G con , e , pur offrendo delle prestazioni sufficienti, concluse il suo primo mondiale a zero punti e con l'eliminazione al primo turno, avendo perso per 1-2 contro la Corea del Sud (malgrado l'iniziale vantaggio siglato da Mohamed Kader) e per 0-2 contro la e contro la . Nell'agosto 2006 il Togo si iss\u00f2 al 46\u00b0 posto della classifica mondiale della FIFA, suo migliore piazzamento nella graduatoria.\nTragedia aerea e attentato (2007-2010).\nDal febbraio 2007 il CT del Togo fu il rientrante Stephen Keshi.\nDopo una partita di qualificazione alla Coppa d'Africa 2008 che il Togo disput\u00f2 in trasferta contro la , il 3 giugno 2007, si verific\u00f2 una tragedia: 20 membri della delegazione sportiva togolese, tra cui il ministro dello sport Richard Attipoe, rimasero uccisi nell'esplosione dell'elicottero che li trasportava.\nDurante la partita Togo- (0-2) del 12 ottobre 2007 si verificarono gravi incidenti, che causarono il ferimento di 71 tifosi maliani e 12 tifosi togolesi. Per questo motivo la CAF squalific\u00f2 lo stadio di K\u00e9gu\u00e9 di Lom\u00e9.\nIl 21 novembre 2008 il Togo ottenne la pi\u00f9 larga vittoria della propria storia, battendo per 6-0 l' ad Accra, citt\u00e0 che ospit\u00f2 la partita per via della squalifica dell'impianto di casa dei togolesi. \nFallita la qualificazione alla Coppa d'Africa 2008, essendosi il Togo classificato terzo nel proprio girone eliminatorio, alle spalle di e e davanti alla (3 vittorie e 3 sconfitte in 6 partite), Keshi lasci\u00f2 la panchina della nazionale e fu sostituito, nell'aprile 2008, dal francese Henri Stambouli. Grazie a calciatori come Emmanuel Adebayor, Thomas Dossevi e Kossi Agassa, il Togo ottenne la qualificazione alla Coppa d'Africa 2010. Stambouli fu sostituito, nel 2008, da Kodjovi Mawu\u00e9na, che nel 2009 pass\u00f2 il terstimone al belga Jean Thissen, sostituito dal francese Hubert Velud nel medesimo anno. \nL'8 gennaio 2010, nell'exclave angolana di Cabinda, la squadra rimase vittima di un attentato ai due pullman che la conducevano in Angola, dove la rappresentativa togolese si apprestava a disputare la Coppa d'Africa 2010. Oltre all'autista morirono due componenti della nazionale togolese, Abalo Am\u00e9l\u00e9t\u00e9, dello staff tecnico, e Stan Ocloo, dell'ufficio stampa, mentre due giocatori rimasero feriti.\nLa federazione togolese chiese il rinvio della manifestazione, ma la proposta fu bocciata dalla CAF. Il giorno dopo, morti anche l'addetto stampa e l'allenatore in seconda, il Togo si ritir\u00f2 dalla competizione ed Emmanuel Adebayor torn\u00f2 a Manchester. Malgrado un ripensamento dei giocatori, decisi a giocare per onorare la memoria dei colleghi deceduti, il governo togolese decise comunque di ritirare ufficialmente la squadra e indire tre giorni di lutto nazionale.\nIl 12 aprile 2010 Emmanuel Adebayor annunci\u00f2 il proprio ritiro dalla nazionale togolese, salvo tornare sui propri passi il 22 marzo 2011, quando si dichiar\u00f2 nuovamente disponibile per la nazionale.\nAnni duemiladieci.\nIl 15 giugno 2010 fu ingaggiato l'allenatore Thierry Froger, che firm\u00f2 un contratto di venti mesi con l'obiettivo di centrare la qualificazione alla Coppa d'Africa 2012, scopo non ottenuto. Poco dopo il ruolo di CT fu affidato ancora a Stephen Keshi e, successivamente, al francese Didier Six, insediatosi ufficialmente il 24 gennaio 2012. Il Togo si qualific\u00f2 alla Coppa d'Africa 2013 e Six riusc\u00ec a convincere Emmanuel Adebayor e Kossi Agassa, ancora scossi dai tragici fatti di Cabinda, a rientrare in nazionale. Classificatosi secondo nel girone vinto dalla , il Togo riusc\u00ec a raggiungere i quarti di finale della Coppa d'Africa 2013, dove fu sconfitto per 1-0 dal dopo i tempi supplementari ed eliminato.\nBisogn\u00f2 attendere il 2017 per rivedere il Togo nella fase finale della Coppa d'Africa, nell'edizione disputata in Gabon: i togolesi uscirono al primo turno, giungendo ultimi nel girone con , e , con un bilancio di un pareggio e 2 sconfitte in 3 partite.\nRosa attuale.\nLista dei giocatori convocati per le partite di qualificazione alla Coppa d'Africa 2021 contro e .\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "311165", "revid": "1318658", "url": "https://it.wikipedia.org/wiki?curid=311165", "title": "Afro Basaldella", "text": "Gli anni della formazione.\nDopo la morte del padre, pittore e decoratore, Basaldella comp\u00ec i suoi primi studi a Firenze e a Venezia, dove si diplom\u00f2 in pittura nel 1931.\nNel 1928, alla sola et\u00e0 di 16 anni, con i fratelli Mirko e Dino espose alla I Mostra della scuola friulana d'avanguardia (Udine), e l'anno seguente alla XX Esposizione dell'Opera Bevilacqua La Masa (Venezia). Sempre nel 1929, grazie ad una borsa di studio della Fondazione Marangoni di Udine, impegnata a promuovere e sostenere giovani artisti locali, si rec\u00f2 a Roma dove incontr\u00f2 Scipione, Mario Mafai e Corrado Cagli.\nNel 1932 Basaldella trascorse un periodo a Milano, frequentando il fratello Mirko e lo studio di Arturo Martini. L'anno seguente espose a Milano alla Galleria il Milione.\nLa maturazione.\nNel capoluogo lombardo Afro ebbe la possibilit\u00e0 di conoscere altri artisti italiani dell'epoca, come Birolli, Ennio Morlotti e lo stesso Arturo Martini.\nNel 1935 partecip\u00f2 alla Quadriennale di Roma. Inoltre, in pi\u00f9 occasioni espose le sue opere alla Biennale di Venezia. Le sue prime mostre personali sono datate 1936 e 1937, e si tennero alla Galleria Cometa di Roma.\nNel primo dopoguerra, la pittura di Afro fu definita \"neocubista\". Nel 1950, grazie alla presentazione dell'amico Corrado Cagli, Afro si rec\u00f2 a New York, dove inizi\u00f2 una collaborazione ventennale con la Catherine Viviano Gallery. Il diverso clima culturale, e la variet\u00e0 della scena artistica americana, influenzarono profondamente Afro, e la sua opera si svilupp\u00f2 di conseguenza verso l'astrazione.\nSempre nel periodo 1949-1950, realizz\u00f2, insieme ad un autoritratto, \"Tenaglia e camera oscura\" per l'importante collezione Verzocchi di Forl\u00ec, oggi alla Pinacoteca Civica di quella citt\u00e0.\nFu tra gli artisti che esposero nella mostra \"The New Decade: 22 European Painters and Sculptors\", presentata in varie citt\u00e0 degli Stati Uniti. I suoi lavori furono inclusi nella Documenta I, a Kassel (Germania). A met\u00e0 degli anni cinquanta, l'arte di Afro era conosciuta internazionalmente, e la sua autorevolezza fu decretata anche in Italia, quando nel 1955 entra a far parte della commissione per gli inviti della VII Quadriennale di Roma e l'anno successivo, nel 1956, ottiene il premio per il migliore artista italiano alla Biennale di Venezia; sempre nello stesso periodo aderisce al Gruppo degli Otto, raccolto attorno al critico e storico dell'arte Lionello Venturi.\nIn questi anni si consolida una sincera amicizia e stima con Alberto Burri.\nNel 1957 Afro insegn\u00f2 al Mills College di Oakland. Nel 1958 ottenne la commissione per dipingere il murale per la sede dell'UNESCO a Parigi. Il murale si intitolava \"The Garden of Hope\", e fu incluso in una serie di lavori che comprendeva anche opere di Karel Appel, Arp, Alexander Calder, Roberto Matta, Mir\u00f3, Picasso e Rufino Tamayo.\nAfro continu\u00f2 ad esporre le sue opere nel circuito internazionale. Fu invitato alla seconda Documenta, ed espose al MIT ed in vari musei europei.\nGli anni 1959-\u201960 vedono ancora Afro impegnato a livello internazionale: \u00e8 invitato a II. Documenta a Kassel, e vincitore del premio a Pittsburgh e del premio per I\u2019Italia al Solomon R. Guggenheim di New York. Il Guggenheim compr\u00f2 il suo quadro del 1957 \"Night Flight\". Nel 1961 J. J. Sweeney, curatore del Guggenheim Museum di New York, gli dedica una splendida monografia.\nTra le personali di questi anni ricordiamo: Cambridge, al Massachusetts Institute of Technology nel \u201960; Parigi, alla Galerie de France e Milano, alla Galleria Blu nel \u201961. Poi, tra il \u201964 ed il \u201965, ancora in Europa: alla Galerie im Erker di St. Gallen, alla R\u00e4ber di Lucerna, alla G\u00fcnter Franke di Monaco di Baviera e nel 1969-\u201970 la vasta antologica curata da B. Krimmel al Kunsthalle di Darmstadt, alla Nationalgalerie di Berlino, ed in seguito al Palazzo dei Diamanti di Ferrara.\nGli ultimi anni.\nNei primi anni settanta Afro cominci\u00f2 ad accusare problemi di salute. Mor\u00ec nel 1976. L'anno dopo, Cesare Brandi pubblic\u00f2 una monografia su di lui. Nel 1978 la Galleria Nazionale d'Arte Moderna di Roma gli rese omaggio dedicandogli un'ampia retrospettiva. Nel 1992 l'opera completa fu esposta a Palazzo Reale a Milano. Il Catalogo ragionato dell'opera di Afro fu presentato nel novembre 1997 all'American Academy a Roma, e nel 1998 alla Fondazione Guggenheim di Venezia."}
{"id": "311169", "revid": "5016", "url": "https://it.wikipedia.org/wiki?curid=311169", "title": "The Simpson", "text": ""}
{"id": "311170", "revid": "228587", "url": "https://it.wikipedia.org/wiki?curid=311170", "title": "Bicocca (Milano)", "text": "La Bicocca (\"Bic\u00f2cca\" in dialetto milanese, IPA: ) \u00e8 un quartiere di Milano posto nella periferia nord-orientale della citt\u00e0 e appartenente al Municipio 9. Comune autonomo fino al 1841, anno in cui venne aggregato al comune di Niguarda, segu\u00ec le sorti di quest'ultimo venendo infine annessa a Milano nel 1923. Era gi\u00e0 stata annessa alla citt\u00e0 da Napoleone nel 1808, ma repentinamente scorporata nel 1816 col ritorno degli austriaci.\n\u00c8 nota per il villino degli Arcimboldi, per l'omonima universit\u00e0 e per la battaglia della Bicocca del 1522 di cui si pu\u00f2 ammirare una raffigurazione all'interno della Cappella di Sant'Antonino di Segnano.\nStoria.\nDurante l'Aurea Repubblica Ambrosiana, la nobile famiglia Arcimboldi di Parma costru\u00ec in quest'area, a cinque chilometri dalla citt\u00e0, la propria dimora di campagna: costruita intorno al 1450 e tuttora esistente, conferisce probabilmente il toponimo \"bicocca\", ossia \"roccaforte o castello di modeste proporzioni posto in un luogo elevato\". La dimora era nota come la \"Bicocca degli Arcimboldi\". Con la scomparsa degli Arcimboldi nel 1727, la villa era poi passata ad altre famiglie e col tempo aveva conosciuto un certo degrado. Restaurata a inizio Novecento, a partire dal 1913 ospit\u00f2 i primi esperimenti di \"\"scuola all'aperto\" per bambini di salute cagionevole, promossa dall'associazione privata \"Per la scuola\" costituita da medici, insegnanti, privati cittadini ed enti, con un comitato di patronesse guidato dalla contessa Carla Visconti di Modrone e da Maria Giovanna Pirelli. Nel 1918 fu poi acquisita dalla Pirelli che gi\u00e0 possedeva, nei pressi, i propri stabilimenti.\nLa localit\u00e0 fu resa celebre dalla sanguinosa \"Battaglia della Bicocca\", svoltasi nei suoi pressi il 27 aprile 1522 tra l'esercito spagnolo di Carlo V d'Asburgo e l'armata francese di Francesco I di Valois, durante la Quarta guerra d'Italia (1521 \u2013 1526). La battaglia fu persa dai francesi e cont\u00f2 oltre tremila caduti, da cui il celebre detto: \"C'est une bicoque\". Una raffigurazione della battaglia \u00e8 presente nella cappella di Sant'Antonino in Segnano.\nAncora nel Settecento l'insediamento della Bicocca non andava oltre le dipendenze della villa, tanto che i soli 74 abitanti registrati nel 1751 spinsero i ministri dell'imperatrice Maria Teresa a progettarne l'aggregazione a Niguarda, ma l'idea non trov\u00f2 applicazione concreta. Erano invece 143 i residenti all'epoca della prima unione a Milano nel 1808, e pochi di pi\u00f9 ai tempi dell'effettiva unione con Niguarda nel 1841.\nIl Novecento e gli insediamenti industriali.\nLa Bicocca \u00e8 stata il cuore di quell'area industriale che si era rapidamente costituita ai primi del Novecento nella zona tra il comune di Greco e Sesto San Giovanni, e che per molti decenni ha rappresentato il simbolo dell'industrializzazione lombarda, elemento trainante dell'economia dell'intero Paese. Con la progressiva espansione edilizia di Milano, le campagne settentrionali della citt\u00e0 erano state poco alla volta integrate nel tessuto urbano, venendo ad ospitare una serie di stabilimenti industriali che hanno a lungo caratterizzato il territorio della Bicocca, il cui stabilimento pi\u00f9 popolare era quello della Pirelli, che vi trasfer\u00ec i propri impianti da via Fabio Filzi nel 1907. Nel 1929 venne costruito il Centro Traumatologico Ortopedico, importante per gli infortuni sul lavoro data la sua vicinanza alla Pirelli, all'Ansaldo, alla Breda, alla Wagon lits, ma anche al \"Nuovo quartiere industriale raccordato\"\" a Sesto, con le sue acciaierie Falck. La Pirelli arriv\u00f2 a dare lavoro fino a tredicimila persone e ad occupare una superficie di oltre , comprendendo anche il principale centro di ricerca del gruppo. Societ\u00e0 fondata nel 1872 da Giovanni Battista Pirelli, che aveva acquistato i terreni dell'area nel 1906 installandovi in breve (nel 1908) larga parte delle proprie produzioni di pneumatici, cavi elettrici ed altri manufatti in gomma. Nei laboratori \"Pirelli\" sono nate innovazioni come i cavi ad olio fluido, gli pneumatici ribassati, le fibre ottiche per le telecomunicazioni.\nComune autonomo fino al 1841, la Bicocca divenne frazione dei comuni di Niguarda e di Greco Milanese, suddivisa in \"Bicocca di Niguarda\" e \"Bicocca di Greco\". Fu annessa al Comune di Milano nel 1923, in un momento di forte espansione edilizia dell'area, mentre \"viale Zara\" e \"viale Fulvio Testi\" erano stati appena realizzati e alleggerivano il carico viabilistico di \"viale Sarca\". La scommessa per uno sviluppo industriale dell'area milanese era dunque stata lanciata: tra i borghi agricoli in aperta campagna si andavano insediando i nuovi, moderni stabilimenti industriali.\nA partire dalla fine degli anni settanta, in seguito soprattutto a riorganizzazioni dei grandi gruppi a livello internazionale, si assistette a un progressivo disimpegno dell'industria dalle aree urbane di tutta Italia. Il quartiere della Bicocca fu particolarmente interessato da fenomeni di deindustrializzazione e delocalizzazione. Nel 1984 infatti anche Pirelli decise di delocalizzare la produzione di pneumatici giganti tessili a Villafranca Tirrena e a Settimo Torinese (CEAT), con la perdita di 2.400 posti di lavoro (800 sono stati ricollocati in altri impianti, 600 prepensionati e 1.000 in cassa integrazione) su un totale di , a fronte dei degli anni cinquanta. Pirelli occupava negli stabilimenti di Bicocca, di Greco e Segnanino Grechese quasi persone (contro i attuali). L'agglomerato complessivo delle industrie della zona occupava giornalmente lavoratori, tra Falck, Breda, Ansaldo e Magneti Marelli di Sesto San Giovanni. La delocalizzazione, dunque, ebbe un impatto fortissimo sull'aspetto e sui progetti del quartiere.\nOggi: dal Progetto alla Grande Bicocca.\nA partire dagli anni ottanta, con la progressiva dismissione degli impianti di produzione si apr\u00ec un dibattito inerente al recupero e alla riconversione delle vaste aree industriali. A un secolo esatto dalla stesura del Piano Beruto, che aveva visto protagonista attivo riguardo all'indirizzo di alcune scelte strategiche Giovanni Battista Pirelli, i suoi successori si imposero nuovamente in prima persona all'interno del nuovo dibattito.\nLa Pirelli stava infatti trasferendo la propria produzione all'estero o in altri siti nazionali, e si doveva procedere con un progetto alternativo di sviluppo per le aree lungo \"viale Sarca\". Nell'aprile del 1985 l'azienda indisse autonomamente un concorso internazionale volto alla risistemazione delle aree (che si estendevano per una superficie di oltre ), a cui furono invitati a partecipare venti fra i pi\u00f9 grandi architetti urbanisti del tempo. Il Comune di Milano, messo di fronte al fatto compiuto, si dovette limitare ad approvare nel 1987 una variante al Piano Regolatore Generale, che definisse le diverse linee di intervento e la destinazione d'uso futura dell'intera area della Bicocca, qualunque fosse stato il vincitore. Nel luglio del 1988 fu lo stesso Leopoldo Pirelli a proclamare il progetto vincitore, ossia quello della Gregotti Associati International.\nAlla base del Progetto, come afferm\u00f2 lo stesso Leopoldo Pirelli, vi era l'intenzione di riconnettere l'area dello stabilimento Pirelli con il tessuto urbano circostante, in modo da renderla un punto di riferimento per l'intero Nord Milano, che stava attraversando a partire da quegli anni un forte processo di modificazione sociale e territoriale. Il Progetto del Gregotti, come sostenne egli stesso, mirava a perseguire caratteri di semplicit\u00e0 generale, restando il pi\u00f9 fedele possibile alla precedente conformazione del contesto.\nL'area cosiddetta \"Albania\", al di l\u00e0 del \"viale Sarca\", e compresa entro il \"viale Fulvio Testi\" fu la prima ad essere riedificata e vi si insediarono ben presto diverse aziende. Le aree verdi del centro sportivo, poste a sud di questa, vennero cedute al Comune. \nNel dicembre del 1991 s'inaugur\u00f2 il primo corso di laurea in Scienze Ambientali alla Bicocca, che apr\u00ec la strada alla formazione del Polo Universitario di Milano Bicocca. Contestualmente, in un'ottica di ridefinizione d'uso delle aree nel 1992 cessarono nel quartiere le ultime attivit\u00e0 industriali della Pirelli, favorendo in tal senso i processi di bonifica dei terreni, con lo smantellamento della quota rimanente degli impianti produttivi. Il Progetto Bicocca sub\u00ec una profonda trasformazione durante il ventennio della sua attuazione, tanto che gli spazi destinati al \"polo tecnologico\" inizialmente previsti, andarono via via a convertirsi in luoghi per l'Universit\u00e0 e in edifici ad uso terziario, progettati assecondando le richieste funzionali dei singoli committenti.\nDal lato morfologico invece, nell'area subito adiacente al Borgo Pirelli, dall'accumulo dei materiali di risulta della demolizione delle fabbriche venne realizzata la Collina dei Ciliegi. Contemporaneamente, furono ultimati i primi complessi residenziali, differenziati nell'uso dei materiali di rivestimento dagli analoghi edifici destinati ad uso universitario e direzionale. \nNel 1996 si inizi\u00f2 a pensare di poter collocare in zona un nuovo Teatro che sostituisse quello della Scala mentre questa era in ristrutturazione. Venne cos\u00ec aperto cinque anni pi\u00f9 tardi il Teatro degli Arcimboldi, che si impose dopo la riapertura della Scala come secondo teatro cittadino. La storica torre di raffreddamento che vegliava ormai inattiva sull'intero complesso venne inscatolata in una gigantesca copertura in ferro e cemento, rivestita frontalmente in vetro, divenendo il quartier generale Pirelli. L'intero quartiere venne tagliato da una moderna metrotramvia, prolungata in seguito al di l\u00e0 della ferrovia fino al nuovo deposito di Precotto.\nNel 2005, a distanza di vent'anni esatti da quando venne indetto il concorso, il Progetto Bicocca pot\u00e9 sostanzialmente dirsi ultimato. Tuttavia gi\u00e0 da qualche anno la recente dismissione dell'area Ansaldo, a nord della \"via Chiese\", aveva portato all'idea di ampliare il progetto, estendendolo anche alle aree adiacenti di recente dismissione. Era nata cos\u00ec la \"Grande Bicocca\", che comprendeva ora anche un centro commerciale con un multisala (il \"Bicocca Village\"), una sede espositiva (l\"HangarBicocca\"), nuovi distaccamenti universitari e ulteriori residenze, alcune delle quali di edilizia convenzionata.\nAd oggi pertanto il nuovo distretto della cosiddetta \"Grande Bicocca\" comprende:\nLe lotte operaie.\nOltre che per la storia dell'industrializzazione italiana, le fabbriche della zona, e in primo luogo quelle della \"Bicocca\", furono particolarmente significative per la storia del sindacato e delle lotte operaie in Italia (l'area di Sesto San Giovanni verr\u00e0 definita la \"\"Stalingrado d'Italia\"). Da ricordare, tra gli altri, il duro sciopero (durato ventotto giorni nella primavera del 1943) al quale aderirono gli operai di Pirelli, Falck, Marelli, Borletti, FACE-Bovisa, Caproni e Alfa Romeo, sfidando il divieto di sciopero sancito dal \"Codice Rocco\". Al di l\u00e0 delle rivendicazioni materiali (salario, mensa, condizioni di lavoro), lo sciopero assunse un grande valore politico di ribellione contro il regime fascista e le sue leggi. Nonostante fosse stato represso con violenza, arrestando quaranta lavoratori della Pirelli, il fermento non si spense con la repressione: riesplose nel 1944 con un'altra feroce lotta per i diritti dei lavoratori, prima il 21 settembre, quindi 23 novembre. Il regime reag\u00ec con estrema fermezza: i nazisti guidati dalla SS Theo Saewecke arrestarono 183 lavoratori, di cui 156 vennero deportati e uccisi nei campi di sterminio nazisti. Il numero totale degli operai deportati si attesta sui 553: 215 di questi caddero nei lager o negli ospedali alleati, cinque furono fucilati nel poligono di Cibeno nei pressi del campo di Fossoli il 12 luglio 1944. Altri dieci morirono dopo il loro rientro in Italia tra il 1945 e il 1950 in seguito alle condizioni riportate dalla deportazione. Molti dei lavoratori che evitarono la deportazione parteciparono, in varie forme, alla lotta di Liberazione, impedendo che i nazisti occupanti in ritirata danneggiassero gli impianti.\nIl XXV Aprile.\nLa Bicocca con gli stabilimenti della Pirelli diede un grande contributo alla causa della Resistenza italiana. Particolarmente curioso \u00e8 quanto accaduto nella serata del 25 aprile 1945. Verso le 21.00, secondo quanto ricostruito dall'ISEC lungo il viale Sarca, all'altezza della Pirelli sono fermi un autobus di linea e diversi camion, con circa duecento baschi neri della Milice fran\u00e7aise di Joseph Darnand in ritirata verso la Germania, ma che probabilmente non avevano idea di che direzione strada seguire per la ritirata.\nVerso le 22.00 una delegazione garibaldina esce dagli stabilimenti per portare un'intimazione di resa ai francesi, che la rifiutano cominciando a sparare con mitragliatrici pesanti scaricate dai camion. Alcuni fra gli operai rimangono lievemente feriti e hanno immediatamente inizio gli scontri fra le due parti, con i partigiani asserragliati dietro le alte mura degli stabilimenti.\nAll'incirca verso la mezzanotte mentre ancora infervoravano gli scontri con la Milice fran\u00e7aise viene ultimata una specie di locomotiva blindata, allestita con grosse lamiere sulle fiancate a partire dalla struttura di una vecchia vaporiera adibita al traino dei vagoni all'interno degli stabilimenti. La locomotiva viene pertanto instradata lungo un binario che fuoriusciva sul \"viale Sarca\" e, superati i cancelli della fabbrica, fa irruzione sbuffando e sprigionando bagliori di fuoco. Alcuni sappisti asserragliatisi al suo interno scaricano sui francesi raffiche di fucile, insieme con gli altri uomini dai vicini posti di guardia. I francesi si arrendono quasi immediatamente e si consegnano prigionieri insieme con un ingente bottino di 20 mitragliere da 20\u00a0mm, armi automatiche individuali, due cannoncini anticarro e un intero camion di munizioni; entro la mattina seguente parte delle mitragliatrici sarebbe stata distribuita alle altre grandi fabbriche della zona, mentre molti dei garibaldini presenti quella notte alla Pirelli avrebbe fatto ritorno negli stabilimenti di provenienza, accolti con grande entusiasmo dai colleghi rimasti in presidio a vigilare.\nInfrastrutture e trasporti.\nIl quartiere della Bicocca \u00e8 lambito a ovest dal Viale Fulvio Testi, ovvero la parte iniziale della Strada Statale 36, che collega Milano (Piazzale Lagosta) al Passo dello Spluga e dovr\u00e0 essere, in futuro, lambito a sud dalla Strada interquartiere Nord, che \u00e8 la strada che dovr\u00e0 collegare tra di loro i quartieri a nord del centro di Milano.\nNel quartiere sono presenti tre stazioni della linea M5 della metropolitana di Milano, Bignami, Ponale e Bicocca (quest'ultima si trova sul confine tra la Bicocca e il limitrofo quartiere di Pratocentenaro). La Bicocca \u00e8 servita, inoltre, dalla stazione di Greco Pirelli, che si trova lungo la ferrovia Milano-Chiasso\\Lecco. La stazione, gestita da RFI, \u00e8 servita da treni suburbani (linee S7, S8, S9 e S11) e regionali, gestiti da Trenord. Questa stazione si trova in un'area che storicamente faceva parte del comune di Greco Milanese, gi\u00e0 Segnano, da cui il nome della stazione; al giorno d'oggi, comunque, \u00e8 consuetudine considerare questa stazione parte del quartiere della Bicocca.\nVarie linee di autobus e di tram, gestite da ATM, collegano la Bicocca ai quartieri limitrofi e al centro di Milano. In passato, fra il 1913 e il 1957, era inoltre attiva la tranvia Milano-Cinisello."}
{"id": "311171", "revid": "1543377", "url": "https://it.wikipedia.org/wiki?curid=311171", "title": "Nazionale di calcio della Namibia", "text": "La nazionale di calcio della Namibia, i cui giocatori sono soprannominati \"I Guerrieri Coraggiosi\", \u00e8 la rappresentativa calcistica nazionale della Namibia ed \u00e8 controllata dalla Namibia Football Association.\nNon ha mai disputato la fase finale del campionato mondiale di calcio, mentre in Coppa d'Africa conta tre partecipazioni alla fase finale: non ha mai superato il primo turno.\nOccupa la 111\u00aa posizione nel ranking mondiale FIFA.\nStoria.\nLa nazionale namibiana esord\u00ec come Africa del Sud-Ovest il 16 maggio 1989 contro l', da cui fu battuta per 1-0. Il 23 marzo 1990, due giorni dopo aver ottenuto l'indipendenza dal Sudafrica, la Namibia gioc\u00f2 contro lo e fu sconfitta per 5-1. Il 7 giugno torn\u00f2 in campo e perse per 2-1 contro le . Disput\u00f2 poi due match in casa del , il primo perso per 2-0 il 1\u00ba agosto 1992 e il secondo pareggiato per 2-2 l'indomani. La prima vittoria della Namibia data al 1\u00ba luglio 1994, quando la squadra batt\u00e9 per 1-0 il in trasferta in amichevole. Il 17 maggio 1998 la Namibia gioc\u00f2 il primo incontro fuori dal continente africano, perdendo per 2-1 contro la in un'amichevole organizzata in Francia.\nQualificatasi alla fase finale della Coppa d'Africa 1998, fu eliminata al primo turno: perse per 4-3 contro la , pareggi\u00f2 per 3-3 contro l'Angola e perse per 4-1 contro il .\nTorn\u00f2 a disputare la fase finale della Coppa d'Africa per l'edizione del 2008, ma chiuse ancora con l'eliminazione al primo turno, dopo le sconfitte contro (5-1) e (1-0) e il pareggio contro la (1-1).\nSi qualific\u00f2 nuovamente alla fase conclusiva della Coppa d'Africa per l'edizione del 2019, dove chiuse all'ultimo posto il proprio girone, dopo le sconfitte contro (1-0) e (1-0) e (4-1).\nRosa attuale.\nLista dei giocatori convocati per la doppia sfida di qualificazione alla Coppa d'Africa 2021 contro e del 24 e 28 marzo 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "311173", "revid": "123495237", "url": "https://it.wikipedia.org/wiki?curid=311173", "title": "Lucio Battisti (album)", "text": "Lucio Battisti \u00e8 il primo album discografico di Lucio Battisti, pubblicato il 5 marzo 1969 dall'etichetta discografica Dischi Ricordi.\nLe matrici sono datate 22 febbraio.\nIl disco.\nL'album contiene 12 brani, tra cui canzoni precedentemente cedute ad altri cantanti ora reinterpretate da Battisti (\u00e8 il caso di \"29 settembre\" e \"Nel cuore, nell'anima\", interpretate gi\u00e0 nel 1967 dagli Equipe 84) e canzoni gi\u00e0 uscite sino ad allora solo su singolo (come \"Un'avventura\" del gennaio 1969 e \"Balla Linda\" del 1968). L'unica differenza di queste ultime rispetto alla versione edita su singolo \u00e8 il fatto che qui la registrazione \u00e8 stereofonica mentre i singoli erano monofonici; la versione di \"Per una lira\" contenuta in questo album differisce nell'arrangiamento da quella pubblicata nel 1966.\nSuccesso.\n\"Lucio Battisti\" fu il terzo album pi\u00f9 venduto in Italia nel 1969, raggiungendo nella classifica settimanale il primo posto."}
{"id": "311177", "revid": "2175", "url": "https://it.wikipedia.org/wiki?curid=311177", "title": "We Were Soldiers", "text": ""}
{"id": "311183", "revid": "2225", "url": "https://it.wikipedia.org/wiki?curid=311183", "title": "What women want - Quello che le donne vogliono", "text": ""}
{"id": "311184", "revid": "2175", "url": "https://it.wikipedia.org/wiki?curid=311184", "title": "What Women Want", "text": ""}
{"id": "311188", "revid": "751106", "url": "https://it.wikipedia.org/wiki?curid=311188", "title": "Corrasione", "text": "Si definisce corrasione la degradazione di un materiale a seguito dell'azione meccanica abrasiva delle particelle del mezzo, per esempio di rocce coerenti con polveri trasportate dal vento, che in particolare \u00e8 reso particolarmente intenso dalla scarsa vegetazione e perci\u00f2 \u00e8 frequente nelle zone desertiche e lungo le coste particolarmente esposte.\nDescrizione geologica.\nLe rocce esposte a questo fenomeno subiscono una sorta di smerigliatura, e l'effetto \u00e8 particolarmente evidente in prossimit\u00e0 del suolo.\nAspetti tipici del fenomeno sono ciottoli sfaccettati con forma a piramide e pilastri isolati erosi alla base con la forma tipica a fungo.\nTalvolta si indica con corrasione anche l'azione delle sabbie e ciottoli trasportati dai fiumi sulle rocce presenti nel suo alveo.\nLa corrasione \u00e8 anche responsabile, assieme ad altri agenti, del degrado di statue ed edifici."}
{"id": "311190", "revid": "10473", "url": "https://it.wikipedia.org/wiki?curid=311190", "title": "Cedro del Libano", "text": ""}
{"id": "311191", "revid": "125996080", "url": "https://it.wikipedia.org/wiki?curid=311191", "title": "Patrick Stewart", "text": "Forte di una solida e riconosciuta carriera teatrale lunga quasi cinquant'anni, con molte interpretazioni shakespeariane, \u00e8 un artista socio onorario della Royal Shakespeare Company, della quale \u00e8 membro dal 1967. Deve per\u00f2 la notoriet\u00e0 presso il grande pubblico mondiale soprattutto per il ruolo di Jean-Luc Picard, capitano della nave stellare \"Enterprise\" nella serie televisiva ', personaggio poi interpretato anche nel 2020 in ', e in vari film di \"Star Trek\", e per il ruolo del Professor X nella saga cinematografica degli \"X-Men\" e nel \"Marvel Cinematic Universe\".\nBiografia.\nNasce il 13 luglio 1940, a Mirfield, nel West Riding of Yorkshire, in Inghilterra. Figlio di Gladys Barrowclough, un'operaia impiegata nel settore tessile, e di Alfred Stewart, un sergente maggiore di reggimento dell'esercito britannico. Ha due fratelli maggiori, Geoffrey (1925) e Trevor (1935).\nCresce in una famiglia povera con un padre violento, un'esperienza che influenza le sue convinzioni politiche e ideologiche. Il padre ha prestato il servizio militare nello Yorkshire Light Infantry del Re e successivamente, durante la seconda guerra mondiale nel Reggimento Paracadutisti dopo aver lavorato come operaio e postino.\nA causa dell'esperienza di guerra, vissuta durante la ritirata di Dunkerque, il padre soffriva di un disturbo da stress post-traumatico. In un'intervista del 2008, Stewart ha affermato: \u00abMio padre era un individuo molto potente, che ha ottenuto quello che voleva. Mi \u00e8 stato riferito che quando lui entr\u00f2 sulla piazza d'armi, gli uccelli smisero di cantare\u00bb.\nStewart ha frequentato la Crowlees Junior and Infant School e attribuisce la sua carriera di attore a un insegnante di inglese di nome Cecil Dormand che, letteralmente \u00abmi mise una copia di Shakespeare nella mano e mi disse: \"Ora alzati in piedi e recita\".\u00bb Nel 1951, all'et\u00e0 di 11 anni, entr\u00f2 nella Mirfield Secondary Modern School, dove ha continuato a studiare recitazione.\nA 15 anni Stewart lascia la scuola, intensificando la partecipazione nel teatro locale. Successivamente ottiene lavoro come giornalista e scrittore della sezione necrologi al \"Mirfield &amp; District Reporter\", ma dopo un anno, il suo datore di lavoro gli diede un ultimatum: o la recitazione o il giornalismo. Da giovane ha praticato il pugilato. Ha perso i capelli all'et\u00e0 di 18 anni a causa dell'alopecia.\nInizi della carriera.\nDopo un periodo con il Library Theatre di Manchester, dal 1966 al 1982 \u00e8 membro della Royal Shakespeare Company. In questa compagnia recita accanto a future star come Ben Kingsley e Ian Richardson. Nel gennaio del 1967, fa la sua prima apparizione televisiva nella soap opera britannica \"Coronation Street\" nel ruolo di un giovane pompiere.\nL'esordio a Broadway avviene interpretando il personaggio di Snout nel \"Sogno di una notte di mezza estate\" di Peter Brook, per poi trasferirsi al Royal National Theatre nei primi anni ottanta.\nNel corso degli anni, Stewart in molte serie televisive ricopre diversi ruoli, ma senza mai diventare famoso. \u00c8 apparso interpretando Vladimir Lenin ne \"La caduta delle aquile\" (1974), Seiano in \"Io Claudio imperatore\" (1976), Karla nella miniserie \"La talpa\" (1979) in \"Tutti gli uomini di Smiley\" (1982) e nel 1980, Claudio in un adattamento della BBC dell'Amleto. Ha anche interpretato il protagonista maschile nella miniserie romantica \"Nord e Sud\" (1975), adattamento della BBC, ispirato all'omonima opera di Elizabeth Gaskell. Inoltre \u00e8 comparso nella serie televisiva \"Maybury\" nel 1981.\nHa avuto anche ruoli minori in diversi film, tra cui \"Excalibur\" (1981), dove interpreta Re Leondegrance, \"Dune\" (1984) di David Lynch e \"Space Vampires\" (1985).\nNel 1987, per potersi permettere di finanziare la messa in scena di \"Chi ha paura di Virginia Woolf?\" accetta di lavorare a Hollywood, dopo che il produttore Robert H. Justman lo not\u00f2 mentre recitava un testo letterario presso l'Universit\u00e0 della California, Los Angeles. In questo periodo, per potersi iscrivere alla Screen Actors Guild dove esisteva gi\u00e0 un Patrick Stewart, si inventa un secondo nome fittizio, \"Hewes\".\nStewart non conosceva \"Star Trek\", n\u00e9 sapeva che fosse un'icona della cultura di massa statunitense. Dopo un consulto con i suoi agenti, che erano certi del fallimento della serie, era riluttante a firmare un contratto standard di sei anni. Era convinto di poter tornare presto alla sua carriera teatrale di Londra, dopo aver guadagnato un po' di soldi.\nIl successo mondiale.\nQuando incominci\u00f2 \"\", dove interpretava il capitano Jean-Luc Picard della USS Enterprise, il \"Los Angeles Times\" lo defin\u00ec uno \"sconosciuto britannico attore shakespeariano\".\nAnche se inizialmente aveva dei problemi con alcuni membri del cast, rimase in stretti contatti con alcuni compagni. Marina Sirtis (Deanna Troi in TNG) ha dichiarato: \"Almeno il 50% del successo del telefilm lo dobbiamo a lui. Gli altri hanno emulato la sua professionalit\u00e0 e dedizione alla recitazione\".\nNel 1995 viene candidato allo Screen Actors Guild Award nella categoria miglior attore in una serie drammatica. Dopo la fine della serie \u00e8 tornato a interpretare il personaggio di Picard nei film \"Star Trek - Generazioni\" (1994), \"Star Trek - Primo contatto\" (1996), \"Star Trek - L'insurrezione\" (1998), \"Star Trek - La nemesi\" (2002), e nell'episodio pilota della serie televisiva \"\".\nNel 2011 gli domandarono cosa ha cambiato per lui la partecipazione al telefilm \"Star Trek: The Next Generation\": \"Tutto\", rispose. Dichiar\u00f2 anche di essere molto orgoglioso del suo lavoro nella serie, per il suo messaggio sociale e per l'impatto educativo sui giovani telespettatori. Interrogato sul significato del suo ruolo rispetto alla sua carriera di straordinario interprete shakespeariano, Stewart ha risposto:\nCarriera cinematografica e televisiva.\nStewart ha dichiarato che non avrebbe mai accettato di recitare in \"Star Trek: TNG\" se avesse saputo che sarebbe andata in onda per sette anni: \"No, no, no e guardando indietro ora mi spavento ancora un po' a pensare che cos\u00ec tanto della mia vita sia stato ... quasi totalmente dedicato a Star Trek\".\nRimase \"incastrato\" nel personaggio di Picard, trovando parecchie difficolt\u00e0 a essere scritturato in altri ruoli a Hollywood. La principale eccezione \u00e8 la serie di film degli X-Men. Il personaggio di Stewart, il professor Charles Xavier, \u00e8 molto simile a Picard e allo stesso Stewart, \"un grande, calvo ragazzo inglese con una voce profonda\".\nHa doppiato inoltre il personaggio di alcuni videogiochi tra cui: \"X-Men Legends\", \"X-Men Legends II\" e \"\". Nonostante tutto \u00e8 riuscito a recitare in altri film e ruoli televisivi, tra cui \"Il leone d'inverno\", per il quale ha ricevuto una candidatura al Golden Globe per la sua performance e una candidatura agli Emmy per la produzione esecutiva del film.\nNel 1998 ha interpretato il capitano Achab nel film televisivo \"Moby Dick\", ricevendo una candidatura agli Emmy Award e una ai Golden Globe per la sua performance. Ha anche interpretato il ruolo di Scrooge nel film \"Canto di Natale\" (1999), ricevendo uno Screen Actors Guild Award.\nAlla fine del 2003, durante l'undicesima e ultima stagione di \"Frasier\", Stewart \u00e8 apparso nello show nel ruolo di un regista teatrale omosessuale di Seattle, che, dopo una serie di equivoci, scambia il protagonista Frasier per un potenziale amante.\nNel 2005 \u00e8 apparso anche nella serie britannica \"Extras\" di Ricky Gervais. Nella serie interpreta una parodia di s\u00e9 stesso venendo candidato nel 2006 per un Emmy Award, come miglior ospite in una serie comica.\nNel 2011 Stewart appare nel documentario lungometraggio \"The Captains\" con William Shatner, che ha anche scritto e diretto il film. Nel film, Shatner intervista attori che hanno ritratto capitani all'interno del franchise di \"Star Trek\". Il film dedica molto tempo alle interviste di Shatner con Stewart nella sua casa dell'Oxfordshire, nonch\u00e9 a una convention di \"Star Trek\" di Las Vegas, Nevada; Stewart rivela sia la paura e i fallimenti personali, sia i grandi trionfi ottenuti, a causa del ruolo di capitano della Flotta Stellare.\nNel novembre 2012 Stewart ha ripreso il ruolo del professor Charles Xavier insieme con la sua controparte giovanile interpretata da James McAvoy nel film \"X-Men - Giorni di un futuro passato\" diretto da Bryan Singer, regista del primo e secondo film della serie. Nel 2017 ha ricoperto nuovamente il ruolo in \"Logan - The Wolverine\" di James Mangold.\nNell'agosto 2018 ha annunciato che ritorner\u00e0 a interpretare Jean-Luc Picard in una nuova serie del franchise Star Trek prodotto dalla CBS intitolata \"\".\nCarriera teatrale.\nDopo la conclusione di \"Star Trek: The Next Generation\", Stewart ha presto scoperto che gli mancava il teatro. Anche se \u00e8 rimasto associato con la Royal Shakespeare Company, la lunghe riprese della serie hanno impedito all'attore di partecipare in molti altri lavori. In quel periodo incomincia a scrivere un one-man show e si esibisce sia nelle universit\u00e0 della California sia in scuole di recitazione.\nNel 1991 ha recitato a Broadway e ricevuto una candidatura al Drama Desk Award come \"Outstanding One-Person Show\". Ha messo in scena spettacoli nel 1992, 1993, 1994, 1996 e ancora una volta, a beneficio dei sopravvissuti e le famiglie delle vittime negli attacchi dell'11 settembre 2001. Per le sue interpretazioni, Stewart ha ricevuto il Drama Desk Award per la migliore interpretazione in un one-man show nel 1992 e il Premio Laurence Olivier per il Miglior Spettacolo one-man show nel 1994.\nNel 2009 \u00e8 apparso accanto a Ian McKellen come il duo di piombo di Vladimir (Didi) ed Estragone (Gogo), in \"Aspettando Godot\". Precedentemente era apparso solo una volta al fianco di McKellen sul palco, ma la coppia aveva sviluppato una stretta amicizia durante le attese sul set nel corso delle riprese dei film degli X-Men.\nDoppiaggio.\nConosciuto per la sua voce forte e autorevole, Stewart l'ha prestata per una lunga serie di progetti. Ha narrato registrazioni di \"Pierino e il lupo\", \"Le Quattro Stagioni\" di Antonio Vivaldi e \"L'ultima battaglia\" (conclusione della serie \"Le cronache di Narnia\").\nFu anche voce narrante nel film \"Nove Mondi\", un tour astronomico del sistema solare e in documentari naturalistici, come \"The Secret of Life on Earth\" e \"Mountain Gorilla\". Ha anche prestato la sua voce allo Specchio Magico nello spettacolo dal vivo \"Snow White \u2013 An Enchanting Musical\".\nTra i numerosi progetti a cui ha prestato la voce vi sono: \"Il principe d'Egitto\", \"Jimmy Neutron - Ragazzo prodigio\", \"Chicken Little\", \"Pagemaster - L'avventura meravigliosa\", \"Earth - La nostra Terra\" e nei doppiaggi inglesi dei film anime giapponesi \"Nausica\u00e4 della Valle del vento\" di Hayao Miyazaki e \"Steamboy\".\nHa anche doppiato il maiale Napoleone in un adattamento televisivo de \"La fattoria degli animali\" di George Orwell e partecipato in qualit\u00e0 di guest star nell'episodio de \"I Simpson\" \"Homer il grande\". Sir Patrick \u00e8 anche la voce narrante del prologo e di epilogo di \"Nightmare Before Christmas\". Originariamente era stato scelto come voce di Jafar in \"Aladdin\", ma a causa di conflitti di programmazione dovette rinunciare.\nDal 2005 ha un ruolo ricorrente come vice direttore della CIA Avery Bullock, disegnato secondo le sue fattezze, nella sit-com animata \"American Dad!\", oltre a partecipare a otto episodi de \"I Griffin\", quasi sempre nel ruolo di s\u00e9 stesso o di Jean-Luc Picard. Nel 2006, ha doppiato il padre di Bambi, nel sequel direct-to-video di \"Bambi\", intitolato \"Bambi 2 - Bambi e il Grande Principe della foresta\".\nOltre a dar voce ai suoi personaggi di Star Trek e X-Men in diversi videogiochi, Stewart ha lavorato come doppiatore in altri adattamenti videoludici, come ', ', ' e ' per il quale nel 2006 ha vinto uno Spike TV Video Game Award per la sua recitazione nel ruolo dell'imperatore Uriel Septim. Ha anche prestato la sua voce a diverse edizioni della Enciclopedia interattiva Compton.\n\u00c8 anche apparso in una serie di spot pubblicitari tra cui le pubblicit\u00e0 televisive britanniche per \"Domestos 5x Longer Bleach\" e \"Moneysupermarket.com\", una pubblicit\u00e0 per il carburante Shell, e una pubblicit\u00e0 statunitense per il farmaco Crestor. Inoltre \u00e8 la voce narrante negli spot andati in onda nel Regno Unito e in Australia per la versione PAL di \"Final Fantasy XII\".\nVita privata.\nDa un primo matrimonio, celebrato nel 1966 con l'attrice Sheila Falconer, sono nati due figli: Daniel e Sophie. La coppia divorzia nel 1990. Nel 1997 si fidanza con Wendy Neuss, una delle produttrici di \"\"; i due si sposano il 25 agosto 2000 e divorziano nel 2003. Stewart si \u00e8 sposato l'8 settembre 2013 con Sunny Ozell, cantante e compositrice, dopo 4 anni di fidanzamento; a officiare la cerimonia \u00e8 stato Ian McKellen.\nDopo aver vissuto a Los Angeles per molti anni, Stewart si trasfer\u00ec in Inghilterra nel 2004, in parte per tornare a lavorare in teatro. Nello stesso anno, \u00e8 stato candidato Cancelliere dell'Universit\u00e0 di Huddersfield e successivamente, nel luglio come docente di recitazione. In questo ruolo, partecipa regolarmente alle cerimonie di laurea nel Regno Unito e Hong Kong e insegna corsi di perfezionamento per studenti di teatro.\nL'attore \u00e8 stato nominato Ufficiale dell'Ordine dell'Impero Britannico (OBE) nel 2001 ed \u00e8 stato investito del titolo di \"Knight Bachelor\" nel 2010.\nPatrick Stewart \u00e8 affetto da artrite reumatoide (malattia di cui aveva sofferto anche la madre).\nAltre attivit\u00e0.\nNel 2006, ha realizzato per Amnesty International un breve video contro la violenza domestica, della quale lui stesso \u00e8 rimasto vittima da bambino. Ha inoltre concesso il suo nome per una borsa di studio presso l'Universit\u00e0 di Huddersfield, dove \u00e8 Cancelliere, per finanziare studi post-laurea. La sua esperienze giovanile lo spinge a diventare testimonial di Refuge, un ente di beneficenza britannico che d\u00e0 supporto alle donne vittime di violenza. Nell'ottobre 2011 parla della sua esperienza di violenza domestica, intervistando una donna la cui figlia \u00e8 stata uccisa dal suo ex-marito.\nPosizioni politiche.\nNella sua visione della politica sono radicate la sua fede nella giustizia e nell'uguaglianza. Si considera un socialista ed \u00e8 un membro del Partito Laburista. Ha dichiarato: \"Mio padre era un grande sindacalista e gli aspetti fondamentali del lavoro sono in me radicati\". Ha mosso critiche all'intervento inglese nella guerra in Iraq e sulla recente legislazione del governo britannico in materia di libert\u00e0 civili, in particolare, l'intenzione di estendere la detenzione preventiva e senza accuse per ben 42 giorni. Nel marzo 2008 ha firmato una lettera aperta di opposizione a tale proposta. Stewart si identifica come un femminista, e ha pubblicamente difeso il diritto al suicidio assistito.\nStewart \u00e8 presidente della Huddersfield Town Academy, il progetto della squadra di calcio locale per l'identificazione e lo sviluppo di giovani talenti. In un'intervista all'American Theatre, gli \u00e8 stato chiesto se poteva essere qualcosa di diverso da un attore, che cosa avrebbe dovuto essere. Egli ha dichiarato: \"Di tanto in tanto, ho fantasie di diventare un pianista. Sono stato abbastanza fortunato nel corso degli anni a lavorare a stretto contatto con il grande Emanuel Ax. Gli ho detto che se potessi cambiare lavoro lo farei solo con il suo\".\nNel luglio 2011, Stewart ha ricevuto un dottorato onorario di lettere presso l'Universit\u00e0 di East Anglia.\nNel luglio 2012, \u00e8 stato uno dei tedofori che hanno portato la torcia olimpica per le Olimpiadi di Londra 2012 e ha dichiarato che \u00e8 stata un'esperienza che non \"dimenticher\u00e0 mai\", aggiungendo che era meglio di qualsiasi premi\u00e8re di un film.\nDurante la campagna per il referendum sull'uscita del Regno Unito dall'Unione Europea ha fatto campagna a favore del remain e nel 2018 ha lanciato la campagna per un nuovo voto popolare sulla Brexit.\nDoppiatori italiani.\nNelle versioni in italiano dei suoi film, Patrick Stewart \u00e8 stato doppiato da:\nDa doppiatore \u00e8 sostituito da:\nPremi e riconoscimenti.\nGolden Globe\nScreen Actors Guild Award\nEmmy Award"}
{"id": "311195", "revid": "124948019", "url": "https://it.wikipedia.org/wiki?curid=311195", "title": "Orso I Partecipazio", "text": "Pare che fosse nipote del decimo doge Angelo Participazio.\nVenne eletto, probabilmente per acclamazione, quasi subito dopo la morte del predecessore, i cui assassini furono catturati verso la fine dell'anno 864, processati e giustiziati.\nCome il predecessore, Orso I Partecipazio combatt\u00e9 i pirati ed i saraceni che infestavano l'adriatico, grazie anche a navi pi\u00f9 grandi di quelle usate dai veneziani fino allora; nell'anno 880 concluse un trattato di pace con il patriarca di Aquileia, che era sempre in urto con quello di Grado, protetto da Venezia; in questo trattato ottenne pure che i quattro fondaci di sua propriet\u00e0 presenti ad Aquileia fossero esonerati dalle imposte, mentre i suoi concittadini ottennero solo limitate riduzioni.\nOttenne dall'assemblea dei venetici che il figlio Giovanni fosse eletto alla co-reggenza. Promosse l'ampliamento della citt\u00e0 (a Rialto e Dorsoduro, nell'attuale centro storico), ed in una solenne assemblea rinnov\u00f2 il divieto del commercio degli schiavi. Fu nominato \"protospatario\" dall'imperatore di Bisanzio, Basilio, di cui aveva sposato una nipote, che gli diede cinque o sei figli.\nMor\u00ec nell'anno 881 e fu sepolto nella chiesa di San Zaccaria."}
{"id": "311196", "revid": "17045", "url": "https://it.wikipedia.org/wiki?curid=311196", "title": "Enea il Tattico", "text": ""}
{"id": "311198", "revid": "1504506", "url": "https://it.wikipedia.org/wiki?curid=311198", "title": "Ritorno energetico sull'investimento energetico", "text": "Il ritorno energetico sull'investimento energetico, pi\u00f9 noto con la sigla EROEI (o EROI), acronimi dell'inglese \"Energy Returned On Energy Invested\" (o \"Energy Return On Investment\"), ovvero \"energia ricavata su energia consumata\", \u00e8 un coefficiente che, riferito a una data fonte di energia, ne indica la sua convenienza in termini di resa energetica.\nQualsiasi fonte di energia costa una certa quantit\u00e0 di energia investita, da considerarsi come \"congelata\" nella fonte di energia stessa (per la costruzione e il mantenimento degli impianti), quantit\u00e0 che l'EROEI cerca di valutare.\nDa un punto di vista matematico, \u00e8 il rapporto tra l'energia ricavata e tutta l'energia spesa per arrivare al suo ottenimento. \nNe risulta che una fonte energetica con un EROEI inferiore ad 1 \u00e8 in perdita da un punto di vista energetico.\nFonti energetiche che presentano un EROEI minore di 1 non possono essere considerate fonti primarie di energia poich\u00e9 il loro sfruttamento impiega pi\u00f9 energia di quanta se ne ricavi. L'EROEI si rivela un parametro fondamentale per operare scelte strategiche di politica energetica, valutando e comparando l'approvvigionamento fra diverse fonti energetiche.\nDefinizione.\nL'EROEI misura quanta energia viene ricavata da un impianto nella sua vita media rispetto a quella impiegata per costruirlo e mantenerlo.\ndove per \"Energia ricavata\" si intende ogni forma effettivamente usabile di energia, escludendo ad esempio calore di scarto; mentre nel computo dell\"'Energia spesa\" si conteggia solo l'energia a carico umano, escludendo energie naturali all'origine, come ad esempio l'energia solare intervenente nella fotosintesi nel caso dei biocarburanti. Si noti anche che l'EROEI si ottiene dal rapporto di quantit\u00e0 di energia messe in gioco anche in tempi diversi, e la sua rilevanza dipende anche dal tasso di sconto assunto per l'energia investita.\nCritiche.\nSebbene la definizione sia molto semplice, il calcolo da effettuare \u00e8 complesso dato che \u00e8 funzione del tempo e di altri fattori interpretabili in maniera variabile.\nImmaginiamo ad esempio di calcolare l'EROEI di un pannello fotovoltaico. Come energia in input, dovremo tenere conto dell'energia che \u00e8 stata spesa per produrre la cella al silicio, della spesa di installazione, e delle possibili spese di manutenzione, sommate lungo la vita media della cella. Come energia ricavata, si deve tenere conto dell'energia elettrica prodotta dalla cella stessa lungo la sua vita (per es. un decennio). Inoltre, queste valutazioni devono essere costantemente aggiornate, in quanto le tecnologie di costruzione dei vari impianti si sviluppano continuamente, determinando costi energetici variabili. Alcuni valutano in maniera differente i costi energetici associati allo smaltimento di un impianto alla fine del suo ciclo, e questo pu\u00f2 portare a notevoli differenze di EROEI nel caso di tecnologie che richiedono notevoli sforzi tecnici come il nucleare.\nNel caso del petrolio, l'EROEI tende a scendere costantemente, in quanto la difficolt\u00e0 di estrazione aumenta man mano che i giacimenti vengono sfruttati (in qualche modo, la decrescita dell'EROEI \u00e8 intimamente legata alla fenomenologia del picco di Hubbert).\nSi capisce quindi come il calcolo possa essere soggetto ad errori, a seconda di che criterio si utilizzi per la valutazione delle spese energetiche. \u00c8 da segnalare tuttavia che non esiste a livello internazionale un accordo sui criteri di calcolo dell'EROEI, che quindi, a differenza di altri parametri, \u00e8 sensibile a valutazioni soggettive. L'ultima valutazione, pubblicata su rivista scientifica internazionale, e quindi quanto meno soggetta a valutazione editoriale, \u00e8 quella di Cleveland e coautori. Essi definiscono in modo molto preciso i loro criteri, tuttavia i calcoli si riferiscono al 1984, e quindi hanno un valore relativo a decenni di distanza. D'altro canto, le valutazioni pi\u00f9 recenti rispondono invece a criteri non condivisi pubblicamente, poich\u00e9 su una valutazione, che dovrebbe essere scientifica e matematica, entrano in gioco anche altre considerazioni di carattere economico, politico e sociale.\nIn alcuni casi l'energia restituita, anche se minore di quella impiegata, pu\u00f2 offrire particolari utilit\u00e0. Ad esempio per usi in luoghi dove possa essere difficile convogliare altre forme di energia, come nel caso di isole.\nEROEI delle principali fonti energetiche.\nCon l'ausilio teorico dell'EROEI \u00e8 possibile comparare efficacemente fonti energetiche anche diversissime fra loro, dalla semplice legna da ardere (biomassa) fino al solare fotovoltaico. Riportiamo qui una tabella fornita da AspoItalia che ha raccolto le stime degli EROEI delle principali fonti energetiche:\nPetrolio.\nL'esempio pi\u00f9 classico \u00e8 quello del petrolio: in questo caso l'EROEI sar\u00e0 pari all'energia resa da un barile di petrolio fratto l'energia necessaria per ottenere la stessa quantit\u00e0 di petrolio (le indagini geologiche, la trivellazione, l'estrazione ed il trasporto). Agli inizi dell'era petrolifera questo rapporto era ovviamente molto favorevole, con un EROEI di circa 100: l'energia impiegata per estrarre 100 barili di petrolio era pari ad 1 solo barile. Andando avanti con gli anni si \u00e8 passati allo sfruttamento di giacimenti via via pi\u00f9 isolati, piccoli e difficili da raggiungere, tutte circostanze che contribuiscono a diminuire l'EROEI del petrolio: difatti il processo \u00e8 conveniente e razionale fintanto che l'energia fornita dal barile di petrolio \u00e8 superiore a quella richiesta per estrarlo: una volta che l'EROEI diventa pari ad 1 o minore di 1 non \u00e8 pi\u00f9 conveniente estrarlo e l'attivit\u00e0 diventa svantaggiosa energeticamente ed economicamente (salvo sussidi).\n\u00c8 per questa ragione che molti studiosi hanno ipotizzato che l'umanit\u00e0 non consumer\u00e0 la totalit\u00e0 del petrolio disponibile nel sottosuolo, ma una quantit\u00e0 considerevole rester\u00e0 comunque intatta perch\u00e9 l'industria petrolifera non avr\u00e0 l'interesse economico ed energetico ad estrarlo, almeno per quanto riguarda i suoi impieghi tradizionali di combustibile.\nEtanolo.\nL'etanolo prodotto da coltivazioni dedicate presenta un EROEI prossimo a 1, secondo alcuni autori intorno a 1,2, mentre secondo Patzek e Pimentel sarebbe addirittura inferiore a 1. Recenti ricerche indicano che vi sarebbero le potenzialit\u00e0 per raggiungere valori di circa 5,4.\nEnergia elettrica.\n\u00c8 possibile definire un EROEI anche per gli impianti dedicati alla produzione di energia elettrica. In questo caso l'EROEI dell'impianto sar\u00e0 pari al rapporto fra l'energia che produrr\u00e0 durante il suo ciclo di attivit\u00e0 e l'energia investita per costruirlo, mantenerlo ed alimentarlo.\nNel caso delle energie rinnovabili ad esempio avremo un costo energetico molto alto per la costruzione dell'impianto (si pensi ad una diga) ma da quel punto in poi solo costi di manutenzione, mentre per le energie non rinnovabili (petrolio, gas, carbone) l'energia impiegata nella costruzione e manutenzione, seppur minore, sar\u00e0 solo una piccola parte di quella che sar\u00e0 necessario fornire col combustibile."}
{"id": "311203", "revid": "78273", "url": "https://it.wikipedia.org/wiki?curid=311203", "title": "Koper Capodistria", "text": ""}
{"id": "311205", "revid": "35804", "url": "https://it.wikipedia.org/wiki?curid=311205", "title": "Azioni", "text": ""}
{"id": "311206", "revid": "706245", "url": "https://it.wikipedia.org/wiki?curid=311206", "title": "McKinsey &amp; Company", "text": "McKinsey &amp; Company \u00e8 la multinazionale di consulenza strategica leader al mondo per quota di mercato.\nStoria.\nLa James O. McKinsey &amp; Company \u00e8 stata fondata a Chicago nel 1926 da James O. (\"Mac\") McKinsey. McKinsey, un professore della University of Chicago, fu tra i primi a ritenere il \"budgeting\" uno strumento manageriale. La Marshall Field's, divenuta cliente della McKinsey nel 1935, convinse James McKinsey a lasciare l'azienda da lui fondata e diventare suo CEO; ad ogni modo egli mor\u00ec improvvisamente nel 1937.\nMarvin Bower entr\u00f2 nell'azienda nel 1933 e subentr\u00f2 come successore di James McKinsey quando questi lasci\u00f2 l'azienda. Alla morte di McKinsey, le sedi di Chicago e New York dell'azienda si sciolsero. Nel 1939, con l'aiuto dei partner di New York, Bower fece risorgere la sede di New York e la denomin\u00f2 McKinsey &amp; Company.\nNel 2003, McKinsey conquist\u00f2 le prime pagine assumendo Chelsea Clinton, figlia dell'ex Presidente degli Stati Uniti Bill Clinton e della Senatrice Hillary Rodham Clinton.\nOrganizzazione.\nLa McKinsey ha la struttura giuridica di una societ\u00e0, ma di fatto si comporta come una partnership sotto molti aspetti (ha tolto la \"Inc.\" dal nome societario nel 2001). Un managing director \u00e8 nominato per un periodo di quattro anni dai soci senior della societ\u00e0, denominati director. Ciascun managing director pu\u00f2 rimanere in carica per soli tre periodi. Diversi comitati sviluppano le strategie e assumono le decisioni rilevanti. Le sedi dislocate nelle varie regioni geografiche operano come unit\u00e0 a s\u00e9, sebbene l'azienda mantenga delle funzioni transnazionali competenti per settori industriali ed aree di management. Gli associati sono invitati a diventare partner a seguito di un processo di valutazione ed elezione e i soci che raggiungono una certa et\u00e0 sono obbligati a rivendere le loro quote alla societ\u00e0 in base ad una formula prestabilita.\nI consulenti della McKinsey sono inoltre soggetti alla pratica dell'\"up or out\", che prevede che debbano svolgere gli avanzamenti di carriera entro dei dati limiti temporali, altrimenti essi vengono invitati a lasciare l'azienda.\nMcKinsey ha pi\u00f9 di 13.000 consulenti dislocati su 130+ sedi in 65+ Paesi.\nEx-consulenti.\nNonostante il fatto che molti ex-consulenti McKinsey abbiano lasciato l'azienda su richiesta della stessa, McKinsey mantiene e sponsorizza un attivo network di ex-consulenti. D'altra parte, pi\u00f9 di 80 dei CEO della lista Fortune 500 sono ex-consulenti McKinsey. Tra gli attuali ed ex-consulenti McKinsey si annoverano Jeff Skilling, Louis Gerstner, Tom Peters, Bobby Jindal, Jim Manzi, Rajat Gupta, Paul Keel, Jonathan I. Schwartz, Delphine Arnault, Jon Katzenbach, Niko Canner, Mark Feigen e William Hague, James Gorman.\nPubblicazioni e public relations.\nUna pubblicazione disponibile sia in formato cartaceo che online, The McKinsey Quarterly (pubblicata cinque volte l'anno) ospita articoli su strategia, organizzazione, marketing, ed altri temi di interesse per i top manager. Il Business Technology Office dell'azienda pubblica inoltre McKinsey on IT, una pubblicazione trimestrale mirata a CEO ed altri top manager. La divisione corporate finance pubblica McKinsey on Finance, destinata ai CEO.\nCritiche.\nL'azienda in genere non commenta le situazioni degli specifici clienti e mantiene un'immagine esterna attentamente costruita e di basso profilo, che ha il vantaggio ulteriore di tenerla al riparo dal pubblico scrutinio sui risultati del suo operato, rendendo difficile la ricognizione dei suoi clienti, del suo tasso di successo e della sua redditivit\u00e0. Tale segretezza inoltre aiuta a tenere nascosti i prezzi di McKinsey, che spesso superano di molto i 15.000 euro al giorno per un team di consulenti.\nIl vincolo alla riservatezza sui clienti \u00e8 mantenuto anche tra gli ex-consulenti dell'azienda, ed il risultato \u00e8 che giornalisti e scrittori hanno avuto sempre difficolt\u00e0 a sviluppare una completa casistica degli errori che i consulenti della McKinsey possano aver commesso, come nel caso di Enron, che si ritiene fosse uno dei pi\u00f9 grossi clienti dell'azienda.\nGran parte degli elementi di sfiducia nei confronti della McKinsey possono essere cos\u00ec riassunti: \nTra i vari libri ed articoli, \"The Witch Doctors\", scritto dai giornalisti John Micklethwait e Adrian Wooldridge del \"The Economist\", presenta una serie di errori grossolani e disastri che si imputano ad errori di consulenti della McKinsey. Similmente, \"\" di James O'Shea e Charles Madigan esamina criticamente il ruolo della McKinsey nel contesto dell'industria della consulenza.\nIl Primo Ministro inglese Tony Blair \u00e8 stato oggetto di critiche da parte del \"Financial Times\" per aver richiesto la consulenza di McKinsey per la ristrutturazione dell'Ufficio di gabinetto. Un alto funzionario pubblico ha descritto la McKinsey come \"delle persone che si insediano ed usano PowerPoint per affermare delle assolute ovviet\u00e0.\"\nUn aspetto controverso dell'operativit\u00e0 della McKinsey \u00e8 il suo non vincolarsi in esclusiva, ci\u00f2 infatti potrebbe far sorgere un conflitto di interessi qualora team diversi di consulenti lavorassero per concorrenti diretti in uno stesso settore. Ci\u00f2 gioca a vantaggio dell'azienda, dal momento che questa politica non la costringe a rifiutare del lavoro per potenziali clienti, cosa che potrebbe verificarsi con altre aziende di servizi finanziari; anzi, sapere che un concorrente si \u00e8 rivolto a McKinsey ha storicamente rappresentato un forte impulso per le aziende a richiedere anch'esse l'assistenza di McKinsey. Tale politica implica anche il fatto che McKinsey mantenga il segreto sulla lista dei suoi clienti. Inoltre per questo motivo si pone una grossa enfasi sulla riservatezza dei clienti anche all'interno dell'azienda, e ai consulenti \u00e8 vietato discutere dei dettagli del loro lavoro con i membri degli altri team.\nTradizionalmente, McKinsey ha rivelato i suoi clienti solo in seguito di azioni legali, o nei casi in cui il cliente ha pubblicamente affermato ci\u00f2, pratica questa che l'azienda sconsiglia.\nTaluni suggeriscono che la reputazione dell'azienda sia stata danneggiata in anni recenti, mentre i concorrenti abbiano guadagnato autorevolezza. Clienti ben pubblicizzati come Enron, Swissair, Sabena, Railtrack, GM, e Ford hanno recentemente attraversato delle crisi. Le pubblicazioni che riferiscono ci\u00f2 non hanno provocato commenti da parte di McKinsey, dal momento che l'azienda non diffonde alcuna informazione riguardante i propri clienti (politica che d'altra parte non permette di pubblicizzare successi che l'azienda ha aiutato a verificarsi). In aggiunta, molte societ\u00e0 di servizi finanziari di solida reputazione hanno creato delle divisioni di consulenza negli ultimi due decenni, al pari di molte altre grosse societ\u00e0 che, riconoscendo l'importanza della consulenza, hanno creato le loro divisioni di consulenza in-house, svolgendo da s\u00e9 del lavoro altrimenti svolto dalla McKinsey."}
{"id": "311210", "revid": "125199378", "url": "https://it.wikipedia.org/wiki?curid=311210", "title": "Collegio di Milano", "text": "Il Collegio di Milano \u00e8 un collegio universitario di merito destinato a ospitare studenti, italiani e stranieri, delle Universit\u00e0 milanesi, statali e non statali, che abbiano dimostrato negli studi doti e impegno particolari, ottenendo risultati di eccellenza. Il Collegio \u00e8 una istituzione senza fini di lucro sostenuta, attraverso una fondazione, da sette universit\u00e0 e da enti pubblici e privati.\n\u00c8 legalmente riconosciuto e accreditato come Collegio Universitario di Merito dal MUR (Ministero dell'Universit\u00e0 e della Ricerca).\nPer essere ammessi al Collegio di Milano \u00e8 necessario partecipare al Bando di Ammissione, rispettando i requisiti indicati, e superare il processo di selezione. \nStoria.\nIl Collegio di Milano, inaugurato il 29 settembre 2003, \u00e8 stato fondato da un gruppo di imprese, istituzioni pubbliche e private tra cui le sette Universit\u00e0 milanesi (l'Universit\u00e0 degli Studi di Milano, il Politecnico di Milano, l'Universit\u00e0 degli Studi di Milano-Bicocca, l'Universit\u00e0 Cattolica del Sacro Cuore, l'Universit\u00e0 commerciale Luigi Bocconi, la Libera Universit\u00e0 di lingue e comunicazione IULM e l'Universit\u00e0 Vita-Salute San Raffaele) e Aspen Institute Italia. Alla realizzazione del progetto hanno partecipato attivamente anche personalit\u00e0 del calibro di: Filippo de Vivo, Umberto Eco, Carlo Ratti e Marco Santambrogio. La nascita del Collegio di Milano, infatti, fu ispirata dal cosiddetto Manifesto di Cambridge, una proposta per l'universit\u00e0 italiana redatta nel 1997 da un gruppo di dottorandi italiani all'Universit\u00e0 di Cambridge, tra cui de Vivo e Ratti, e sostenuta da numerosi accademici e intellettuali, tra cui Eco e Santambrogio.\nDal 2008 il Direttore Generale \u00e8 Stefano Blanco. Presidente della Fondazione \u00e8 Salvatore Carrubba, successore di Giancarlo Lombardi, che dopo la nomina di Carrubba, fu presidente onorario fino alla sua scomparsa nel 2017. A capo del Comitato Scientifico vi \u00e8 Susanna Mantovani, pedagogista italiana e vincitrice dell'Ambrogino d'Oro nel 2020.\nAttivit\u00e0 e strutture.\nIl campus, progettato dall'architetto Marco Zanuso, \u00e8 immerso in un parco di 30.000 mq. Il complesso venne realizzato tra il 1971 e il 1974 per ospitare originariamente il Centro per l'assistenza finanziaria ai paesi africani (noto anche come FinAfrica) che avrebbe accolto negli anni studenti internazionali per specializzazioni nel settore bancario e finanziario dei paesi in via di sviluppo. L'architettura dell'edificio originario del Collegio ricorda il brutalismo della Andrew Melville Hall disegnata da James Stirling e costruita nel 1967 per l'Universit\u00e0 di St. Andrews.\nNel 2020 \u00e8 stato aperto un secondo edificio, nato dal progetto dello Studio Piuarch, vincitore del concorso indetto dalla Fondazione nel 2008 per ampliare il campus, aggiungendo cos\u00ec altri 53 posti alloggio ai 118 gi\u00e0 esistenti. La proposta progettuale di Piuarch si concretizza nella giustapposizione di un nuovo edificio indipendente fisicamente e funzionalmente dall'edificio Zanuso, che afferma una propria riconoscibilit\u00e0, pur avendo riguardo dello stato di fatto e delle preesistenze del contesto in cui si colloca.\nGli studenti ammessi al Collegio di Milano usufruiscono di servizi formativi e residenziali finalizzati a offrire un contesto nel quale ottenere il massimo rendimento negli studi all'interno di un ambiente formativo multidisciplinare e internazionale che promuove lo sviluppo personale e professionale.\nIn particolare, gli studenti del Collegio di Milano vengono ammessi dopo un attento processo di selezione. Agli studenti viene offerto un percorso formativo parallelo e complementare a quello universitario, in campi eterogenei rispetto ai loro ambiti di studio accademico. Il Collegio svolge anche un lavoro di tutoring, relazioni internazionali e career service per guidare i propri studenti nelle scelte del loro percorso di studi e nell\u2019inserimento nel mondo del lavoro.\nGli studenti del Collegio di Milano devono costantemente rispettare il Patto Formativo e soddisfare alcuni requisiti accademici.\nFondazione Collegio delle Universit\u00e0 Milanesi.\n Il Collegio di Milano \u00e8 animato dalla Fondazione Collegio delle Universit\u00e0 Milanesi, un'istituzione senza scopo di lucro, sostenuta da sette universit\u00e0 milanesi e da importanti enti pubblici e privati (Comune di Milano, Regione Lombardia, Camera di Commercio di Milano, Aspen Institute Italia, Assolombarda, Bracco, Edison, Intesa Sanpaolo, Mediaset e Pirelli) con l'obiettivo di essere un punto di riferimento all'interno del panorama accademico, istituzionale e imprenditoriale italiano ed europeo.\nLe attivit\u00e0 della Fondazione sono volte alla diffusione e promozione della vita di college, alla valorizzazione della cultura del merito, all'internazionalizzazione del sistema universitario e all'integrazione delle realt\u00e0 locali. Attraverso lo studio delle dinamiche relative alla residenzialit\u00e0 temporanea all'interno di contesti multiculturali, essa si propone inoltre come leva di incentivazione per la mobilit\u00e0 sociale e la cittadinanza attiva.\nDurante Expo 2015 a Milano, il Collegio ha fatto parte del programma Expo Collegeper offrire ospitalit\u00e0 a studenti provenienti da tutto il mondo favorendo l'incontro tra diverse prospettive culturali ed ha avuto la gestione complessiva di Expo Village Milano 2015 e di tutte le attivit\u00e0 ad esso connesse: un\u2019area protetta adiacente al sito di Expo, composta da sette torri, che in dieci mesi ha accolto circa 5.000 persone provenienti da 130 Paesi."}
{"id": "311213", "revid": "1745361", "url": "https://it.wikipedia.org/wiki?curid=311213", "title": "Battria", "text": "La Battria (in italiano anche Battriana o Bactriana, in persiano \"Bakht\u0101r\", in greco antico \u0392\u03b1\u03ba\u03c4\u03c1\u03b9\u03b1\u03bd\u03ae \"Baktrian\u00ea\", in battriano \u03b2\u03b1\u03c7\u03bb\u03bf, \"Bakhlo\") \u00e8 un'antica regione storica dell'Asia centrale. Era compresa approssimativamente tra la catena dell'Hindu Kush (l'antico \"Caucasus Indicus\") a sud e il fiume \"Oxus\" (ora Amu Darya) a nord, anche se il confine settentrionale vari\u00f2 nel corso del tempo. La sua capitale, Bactra (oggi Balkh), era situata nell'odierno Afghanistan settentrionale.\nAntichissima sede di civilit\u00e0, la regione \u00e8 considerata il luogo di origine dello zoroastrismo, ed \u00e8 stata anche un importante centro di diffusione del buddismo e pi\u00f9 tardi dell'Islam.\nLa sua popolazione, i battriani, sono una delle linee ancestrali dei Tagichi, cos\u00ec come forse dei Pashtun. Alcuni storici ritengono che il nome moderno \"Tajik\" sia da collegarsi a \"Ta-Hsia\", il nome in cinese antico della regione. La lingua battriana era una lingua iranica della sotto-famiglia indo-iraniana delle lingue indoeuropee.\nGeografia.\nLa Battriana era definita originariamente come la regione compresa tra l'Hindu Kush e il fiume Oxus, ma nel corso della storia comprendette anche le terre a nord di tale fiume, fino alle catene montuose del Pamir e dei Monti Hisor, che ne delimitavano il confine con la Sogdiana attraverso la gola delle Porte di ferro. A est, oltre la catena dell'Hindu Kush, la Battriana confinava con l'antica regione di Gandh\u0101ra nel subcontinente indiano. Pi\u00f9 sfumato era il confine occidentale: in tempi achemenidi esso era delimitato dalla valle del fiume Hari, che costituiva la satrapia di Aria (odierna regione di Herat).\n\u00c8 un paese montagnoso con clima moderato. L'acqua \u00e8 abbondante e la terra \u00e8 molto fertile. La Battria era la terra di provenienza di una delle trib\u00f9 iraniche.\nStoria.\nLa Battria era in origine una provincia dell'Impero Persiano nell'Asia centrale.\n\u00c8 in queste terre, dove il fertile terreno del paesaggio montagnoso \u00e8 circondato dal deserto Turaniano, dove il profeta Zoroastro predic\u00f2 e guadagn\u00f2 i primi adepti. Il linguaggio sacro in cui \u00e8 scritta l\"'Avest\u0101\", il libro sacro degli Zoroastriani, era una volta denominato \"vecchio Bactriano\".\nCiro e Alessandro.\nNon \u00e8 noto se la Battria facesse parte dell'Impero dei Medi, ma la regione fu sottomessa da Ciro il grande e da allora form\u00f2 una delle satrapie dell'Impero persiano. Dopo che Dario III di Persia fu sconfitto da Alessandro Magno e ucciso nel caos susseguente, il suo uccisore Besso, satrapo di Bactria, cerc\u00f2 di organizzare una resistenza nazionale intorno alla sua satrapia.\nAlessandro conquist\u00f2 la Battria senza troppe difficolt\u00e0; solo in Sogdiana nel nord, oltre l'Oxus, incontr\u00f2 una forte resistenza. La Battria divenne una provincia dell'Impero macedone e in seguito entr\u00f2 sotto il governo di Seleuco I, re dell'Asia.\nImpero seleucide.\nI macedoni (specialmente Seleuco I e suo figlio Antioco I) fondarono l'Impero seleucide e molte grandi citt\u00e0 greche nell'Iran orientale, cosicch\u00e9 la lingua greca divenne per un certo tempo quella dominante. Il paradosso che la presenza greca fosse maggiore in Bactria piuttosto che in aree pi\u00f9 vicine alla Grecia potrebbe essere spiegato dalla politica dei nuovi re persiani di spostare gli inaffidabili coloni greci in questa provincia pi\u00f9 remota del loro enorme impero.\nRegno greco-battriano.\nLe grandi difficolt\u00e0 incontrate dall'Impero seleucide mentre combatteva gli attacchi di Tolomeo II d'Egitto, diedero a Diodoto I, satrapo di Battria, l'opportunit\u00e0 di rendersi indipendente (verso il 255 a.C.) e di conquistare anche la Sogdiana. Egli fu il fondatore del Regno greco-battriano. Diodoto e i suoi successori furono abili a difendersi dagli attacchi dei Seleucidi, in particolare di Antioco III il Grande, che fu definitivamente sconfitto dai Romani nel 190 a.C.anno in cui era regnante il Re Pantaleone di Battria, \"Il Salvatore\". \nAlcune delle scoperte fatte negli ultimi due secoli e mezzo hanno avuto un forte impatto. A cominciare dal 1843, per esempio, si \u00e8 saputo che Agatocle e Antimaco hanno coniato, oltre ad altri loro tipi, una straordinaria serie di monete commemorative in onore dei primi re della Battria. Queste emissioni speciali, a volte chiamate \"monete pedigree\", ci aiutano a disporre nel giusto ordine i regni dei sovrani, da Alessandro Magno a l'effimero regno di un re nominato Pantaleone \"Il Salvatore\". Tre monete delle serie sono ancora uniche, incluse due (onoranti Re Diodoto \"il Divino\" e Re Pantaleone) solo recentemente scoperte; la lista potrebbe allungarsi ancora. Queste rare monete non hanno paralleli numismatici altrove, e ci presentano un tratto inaspettato di un \"album di foto ufficiali\" dei primi monarchi della Battria.\nI Greco-battriani furono cos\u00ec potenti da essere in grado di espandere il loro territorio fino all'India:\nRegno indo-greco.\nIl re battriano Eutidemo I e suo figlio Demetrio attraversarono l'Hindu Kush ed iniziarono la conquista dell'Afghanistan settentrionale e della valle dell'Indo.\nPer un breve periodo ebbero un grande potere; sembrava che un grande impero greco dovesse sorgere in Oriente. Ma questo impero fu lacerato da dissensi interni e continue usurpazioni. Quando Demetrio avanz\u00f2 nell'India, uno dei suoi generali, Eucratide, si nomin\u00f2 re di Battria e presto in ogni provincia nacquero nuovi usurpatori, che si proclamavano re e combattevano uno contro l'altro.\nLa maggior parte di costoro \u00e8 conosciuta solo grazie alle loro monete, di cui un grande numero \u00e8 stato trovato in Afghanistan e in India. A causa di queste guerre, la posizione dominante dei Greci fu insidiata rapidamente. Dopo Demetrio ed Eucratide, i re abbandonarono la monetazione secondo lo standard attico ed introdussero uno standard locale, senza dubbio per ampliare i loro consensi anche al di l\u00e0 della minoranza greca. In India, il sincretismo and\u00f2 oltre. Re Milinda (o Menandro dell'India), noto come un grande conquistatore, arriv\u00f2 a convertirsi al Buddismo, assai forte in Asia centrale e in Sogdiana in particolare. I suoi successori riuscirono a rimanere al potere pi\u00f9 a lungo, ma verso il 10 d.C. tutto ci\u00f2 che rimaneva dei re greci era completamente sparito.\nLa debolezza dell'impero greco-battriano \u00e8 dimostrata dalla sua rapida e completa disfatta prima da parte dei Saka e poi da parte dei Yuezhi (che divennero poi noti come Kushan), che conquistarono Daxia (= Bactria) al tempo della visita dell'inviato cinese Zhang Qian, verso il 126 a.C.\nMa il suo emergere, isolato da migliaia di km dalla Grecia, pu\u00f2 essere descritto solo come un paradosso. Comunque la sua influenza culturale non fu completamente perduta; uno stile artistico costituito da una miscela di elementi orientali e occidentali, conosciuto come cultura del Gandhara, sopravvisse all'impero per centinaia di anni.\nContatti con la Cina.\nLa Battria (nota ai cinesi come \"Da Xia\") fu visitata dall'esploratore cinese Zhang Qian nel 126 a.C.\nLe relazioni di Zhang Qian furono messe per iscritto nel \"Shiji\" (\"Relazioni del Grande storico\") da Sima Qian nel I secolo a.C. Descrivono un'importante civilizzazione urbana di circa un milione di persone, che viveva in citt\u00e0 cinte da mura governate da piccoli re locali o da magistrati. Da Xia era un influente paese con ricchi mercati, che commerciava un'incredibile variet\u00e0 di oggetti, che arrivavano da lontano, perfino dalla Cina meridionale.\nNel periodo in cui Zhang Qian visit\u00f2 la Da Xia non c'era pi\u00f9 un grande re e i Battriani erano sottomessi ai nomadi Yuezhi, che si erano insediati nel nord dei loro territori oltre l'Oxus. Tuttavia, Zhang Qian descrisse una popolazione pi\u00f9 sofisticata che demoralizzata, ma che aveva paura della guerra.\nQuesti contatti portarono immediatamente all'invio di diverse ambasciate da parte della Cina, che aiutarono lo sviluppo della Via della seta.\nTokharistan.\nIn seguito all'insediamento degli Yuezhi (noti in Occidente come \"Tokhari\"), l'area della Battria, prese il nome di Tokharistan. Dal I al III secolo il Tokharistan fu sotto il governo dell'Impero kushan. Poi ci furono i Sasanidi (Indo-sasanidi). Pi\u00f9 tardi, nel V secolo fu controllata dai Chioniti e dagli Eftaliti (o Shvetah\u00fbna - Unni bianchi). Nel VII secolo dopo un breve periodo sotto il Khaganato turco, fu conquistata dagli Arabi musulmani."}
{"id": "311214", "revid": "118744318", "url": "https://it.wikipedia.org/wiki?curid=311214", "title": "Maurizio Damilano", "text": "Biografia.\nPur avendo gareggiato su tutte le distanze della marcia, la gara della 20\u00a0km \u00e8 stata la sua specialit\u00e0. Su tale distanza ha vinto in carriera un oro e due bronzi (oltre ad un quarto posto) ai Giochi olimpici, due titoli iridati ai Mondiali e 9 titoli italiani. Detiene il record mondiale sui \u00a0m in pista e sulla 2 ore in pista, ottenuto a Cuneo nel 1992.\nMaurizio Damilano ha un fratello gemello, Giorgio, anch'egli ottimo marciatore (11\u00ba ai Giochi olimpici di Mosca) ed un altro fratello (maggiore di sette anni), Sandro, suo allenatore, ex commissario tecnico della FIDAL e successivamente responsabile tecnico della marcia della nazionale cinese.\nIn occasione dei Giochi olimpici di \u00e8 stato nominato \"vicesindaco\" del villaggio olimpico di Bardonecchia. La carica di \"sindaco\" spetta invece a Manuela Di Centa, responsabile del villaggio olimpico principale allestito a Torino nella zona del Lingotto.\nDal 2001 pratica ed insegna il fitwalking insieme al fratello Giorgio. Nel 2002 in collaborazione coi fratelli, il comune di Saluzzo e la Federazione Italiana di Atletica Leggera, ha fondato la Scuola del Cammino di Saluzzo, centro internazionale di allenamento di marcia e di divulgazione del fitwalking, il cammino della salute.\n\u00c8 presidente mondiale in carica del Comitato della Marcia della federazione internazionale di atletica leggera."}
{"id": "311216", "revid": "73843", "url": "https://it.wikipedia.org/wiki?curid=311216", "title": "Battaglia della Bicocca", "text": "La battaglia della Bicocca fu uno storico episodio militare che si svolse il 27 aprile 1522 nei pressi della Bicocca degli Arcimboldi, nell'omonimo quartiere alle porte di Milano. Si concluse con una schiacciante vittoria degli imperiali di Carlo V a danno dei francesi di Francesco I e fu il preludio della loro disfatta di Pavia del 1525.\nAntefatti.\nVerso la fine di aprile del 1522 le forze franco-veneziane erano impegnate in operazioni militari attorno a Pavia, tenuta dagli imperiali. Il 20 del mese si ebbe una svolta quando gli svizzeri al soldo del Lautrec (Odet de Foix) lo minacciarono di disertare in massa se non avesse provveduto tempestivamente a concedergli la paga dovuta per il mese di marzo. Il Maresciallo di Francia, a corto di denaro per pagarli, decise di abbandonare le operazioni nel pavese e ripiegare a Novara dove avrebbe atteso l'arrivo di re Francesco I di Francia e di rinforzi. Consigli\u00f2 alle forze veneziane guidate dal provveditore Andrea Gritti di portarsi attorno a Monza per coprire la ritirata dell'esercito francese ed attendere l'arrivo di altri mercenari svizzeri che nel frattempo erano giunti ad Arona. Il Gritti inizialmente dissent\u00ec, considerandola una mossa pericolosa ed invi\u00f2 l'artiglieria veneziana al sicuro a Crema, poi per\u00f2 fu persuaso a seguirlo. Il 21 novembre l'esercito franco-veneziano si accamp\u00f2 attorno a Melegnano dove il Lautrec riusc\u00ec a convincere i capitani della fanteria svizzera a pazientare altri quattro o cinque giorni promettendo di inviare una scorta di cavalieri pesanti ad Arona per prelevare il denaro per le loro paghe; gli svizzeri accettarono di combattere sino al 12 maggio a patto che gli fosse versata anche la paga di aprile. Mentre i franco-veneziani si trovavano a Melegnano, l'esercito imperiale guidato da Prospero Colonna era accampato a Binasco, a met\u00e0 strada tra Milano e Pavia.\nIl 22 novembre il Colonna, informato dai movimenti del nemico, mosse da Binasco andando a piantare il nuovo accampamento a circa un miglio da quello svizzero. Data la superiorit\u00e0 numerica degli imperiali e il rischio di un assalto imminente, vi furono disordini tra gli svizzeri che riuscirono ad essere faticosamente sedati dai loro comandanti. Gli scontri tra i due eserciti si limitarono per\u00f2 ad alcune scaramucce tra i cavalleggeri francesi, che si erano portati sino ai borghi di Milano, cio\u00e8 i nuclei urbani appena fuori le mura, e quelli spagnoli. I primi prevalsero, furono catturati una cinquantina di spagnoli e qualche carro con vettovaglie.\nIl 24 novembre l'esercito franco-veneziano marci\u00f2 verso Monza facendo tappa a Premenugo la sera stessa e a Pessano il giorno successivo, sino ad accamparsi attorno al capoluogo brianzolo la mattina del 26. Furono inviate delle squadre di cavalleria verso il Colle di Brianza per assicurarsi una via di rifornimento ma giunte ai suoi piedi furono bersagliati dagli schioppettieri ivi presenti e costretti a ripiegare.\nIl Colonna, nel tentativo di anticipare i francesi, mosse prima verso Chiaravalle, poi a Cassino Scanasio, molestato dai cavalleggeri nemici, quindi si present\u00f2 davanti alle mura di Milano ma il popolo, temendo le soldatesche, non gli apr\u00ec le porte, assicurandogli per\u00f2 la paga dei soldati a costo di cedere la propria argenteria alla zecca per il conio delle monete.\nBattaglia.\nPreparativi.\nIl 26 aprile il Colonna, sapendo che ormai il nemico sarebbe arrivato prima di lui a Monza, decise di accamparsi in parte all'interno e in parte nei terreni a sud della Bicocca degli Arcimboldi, splendida dimora di campagna dell'nobile famiglia milanese, a circa sei chilometri a nord di Milano. Il parco costituiva un luogo ideale per un accampamento in quanto protetto su tutti i lati da un fossato. A ovest, tra il parco e il borgo di Niguarda, si estendevano terreni paludosi che avrebbero reso difficoltoso qualunque tentativo di aggiramento. A est la roggia che lo delimitava proseguiva verso sud parallela alla strada che collegava Sesto a Milano sino a passare dopo qualche centinaio di metri sotto un ponte dove vi era il bivio per Niguarda. Data la difficolt\u00e0 di attaccare la met\u00e0 meridionale dell'accampamento su questo lato, il controllo del ponte costituiva un importante obiettivo strategico per poter attaccare il nemico alle spalle, dove era pi\u00f9 vulnerabile. A nord la roggia si trasformava in un vero e proprio canale allagato dietro al quale vi era una strada ribassata. Il Colonna si adoper\u00f2 per fortificare ulteriormente il luogo, facendo erigere bastioni, ripari e palizzate attorno al parco nonch\u00e9 un terrapieno alto almeno tre metri sul lato nord, lungo circa 500 m.\nFece schierare su quattro file i 4.000 schioppettieri spagnoli comandati da Fernando Francesco d'Avalos sul terrapieno e tra una squadra e l'altra dispose la maggior parte dei 28 pezzi d'artiglieria di piccolo calibro che aveva a disposizione. Dietro di loro vi erano i 12.000 lanzichenecchi e picchieri spagnoli disposti su due quadrati e guidati da Georg von Frundsberg. Pi\u00f9 indietro ma sempre all'interno del parco si trovavano anche gli 800 cavalleggeri e i 400 cavalieri pesanti spagnoli di Antonio de Leyva. Il Colonna decise allora di inviare messaggeri a Milano per chiedere rinforzi al duca Francesco II Sforza che venne in suo aiuto con 6.000 fanti e 400 cavalieri pesanti milanesi che si incaricarono di difendere il ponte a sud del parco.\nL'esercito franco-veneziano quel giorno era accampato tutt'attorno a Monza, a meno di dieci chilometri dal nemico. Si riun\u00ec un consiglio di guerra per decidere se accettare battaglia o ritirarsi al termine del quale si decise di affrontare gli imperiali. Lautrec invi\u00f2 un contingente di 400 cavalleggeri al comando di Antoine de Pontdormy a raccogliere informazioni sul campo nemico, apprendendone la posizione e le condizioni del terreno. I francesi avanzarono poi verso le posizioni nemiche schierandosi subito a sud del borgo di Sesto.\nL'avanguardia dell'esercito francese era costituita da met\u00e0 dei 7.000 picchieri svizzeri divisi in due gruppi guidati da Albrecht Von Stein e Arnold Winkelried insieme a una piccola parte dei cavalieri pesanti francesi di Anne de Montmorency e all'artiglieria. Il corpo principale dell'esercito era diviso in due gruppi, l'uno guidato personalmente dal Lautrec e formato dall'altra met\u00e0 dei picchieri svizzeri e da circa 2.000 schioppettieri italiani guidati da Giovanni delle Bande Nere che and\u00f2 a disporsi attorno alla strada tra Sesto e Niguarda, l'altro formato dai 300-400 cavalieri pesanti di suo fratello Thomas de Foix-Lescun e del Pontdormy che si colloc\u00f2 ad est della strada tra Sesto e Milano. La retroguardia era infine costituita da circa 6.000 fanti e alcune centinaia di cavalieri veneziani guidati Andrea Gritti e da Francesco Maria della Rovere.\nLo scontro.\nLautrec alla Bicocca pens\u00f2 di adottare la stessa tattica utilizzata dal cugino Gaston de Foix un decennio prima nella disfatta di Marignano ovvero bombardare le linee nemiche con l'artiglieria e gli schioppettieri costringendole ad uscire dall'area trincerata per poi dar battaglia. L'artiglieria francese in effetti avanz\u00f2 sino a giungere a tiro, dopodich\u00e9 inizi\u00f2 a bombardare le posizioni nemiche. Gli schioppettieri spagnoli del d'Avalos tuttavia mantennero la propria posizione e non risposero con lo stesso volume di fuoco, facendo sprecare munizioni ai francesi.\nA questo punto gli svizzeri, impazienti di combattere per infliggere agli imperiali una sconfitta decisiva in modo da poter essere pagati al pi\u00f9 presto e tornarsene in patria, assaltarono all'arma bianca il terrapieno nemico contravvenendo agli ordini del Maresciallo, seguiti dai cavalieri del Montmorency. Fernando Francesco D'Avalos allora ordin\u00f2 di far fuoco all'artiglieria e agli schioppettieri con effetti devastanti, soprattutto per merito dei secondi. Molti svizzeri riuscirono a raggiungere la base del terrapieno che per\u00f2 si dimostr\u00f2 troppo alto per poter essere facilmente superato e divennero facile bersaglio dei proiettili nemici. I pochi che riuscirono a superare i bastioni furono massacrati dai lanzichenecchi del Frundsberg. Il Lautrec cerc\u00f2 di rimediare ordinando ai 900 schioppettieri italiani di tenere impegnato il nemico colpendolo ai fianchi ma il terreno e il fossato non resero agevole la manovra che si dimostr\u00f2 inefficace. Dopo appena mezz'ora di combattimenti gli svizzeri, decimati dagli archibugi nemici, si diedero alla fuga. Babone Naldi, a capo di circa 600-800 schioppettieri italiani, riorganizz\u00f2 i propri uomini e contrattaccando recuper\u00f2 alcuni pezzi d'artiglieria francesi prima di ritirarsi a sua volta. Anne de Montmorency fu l'unico dei nobili francesi a sopravvivere a quell'assalto.\nIl Lautrec allora ordin\u00f2 al Lescun e al Pontdormy di attaccare con la cavalleria pesante il ponte difeso dallo Sforza ma le condizioni del terreno e ridotte dimensioni della struttura nullificarono l'efficacia di buona parte delle cariche. Il Lescun riusc\u00ec comunque superare il ponte e a entrare nel campo nemico dove cattur\u00f2 Ambrogio Landriani ma venne ferito al braccio da un proiettile di archibugio. La cavalleria del De Leyva allora usc\u00ec dal parco e caric\u00f2 il Lescun riuscendo a respingerlo e solo il contenimento delle truppe sforzesche da parte del Pontdormy gli permise la fuga. A questo punto la cavalleria francese, per evitare l'accerchiamento, rinunci\u00f2 alla cattura del ponte ritirandosi verso il resto dell'esercito.\nA questo punto il Lautrec, di fronte alla disfatta, decise di ritirarsi dal campo insieme ai veneziani, rimasti pressoch\u00e9 inoperosi. Il Colonna, con il parere favorevole del Frundsberg e quello contrario dell'Avalos, opt\u00f2 per non inseguirlo poich\u00e9 reputava che l'esercito francese, pur essendo costituendo ancora una forza rilevante, non sarebbe stato in grado di tenere i suoi possedimenti in Italia. Alcuni reparti di cavalleria leggera e di archibugieri tallonarono comunque i francesi ma furono respinti dalle Bande Nere in ritirata insieme all'artiglieria.\nLa battaglia secondo il Verri.\nCos\u00ec Pietro Verri descrive la battaglia:\nConseguenze.\nGli svizzeri ebbero, a seconda delle fonti, 3.000-7.000 morti tra cui 22 capitani (compresi Albert von Stein e Arnold Winkelried) e numerosi feriti e il 30 aprile abbandonarono i francesi tornando in patria. La sconfitta fu talmente pesante per l'esercito francese che fu costretto a ritirarsi prima in territorio veneto a Trezzo poi a Cremona quindi oltre le Alpi. L'esercito veneto, pressoch\u00e9 intatto, si ritir\u00f2 nei domini della Serenissima. Le perdite dell'esercito imperiale furono minime. Il Colonna cattur\u00f2 Monza e di l\u00ec Fernando Francesco d'Avalos conquister\u00e0 Genova. Dopo la perdita di questa citt\u00e0 i francesi cedettero il Castello Sforzesco a Francesco II Sforza che ottenne il completo controllo su Milano e continu\u00f2 a governare il Ducato fino alla sua morte nel 1535. \nLa disfatta della Bicocca conferm\u00f2 la vulnerabilit\u00e0 della fanteria svizzera agli archibugieri e all'artiglieria determinandone il definitivo tramonto, peraltro gi\u00e0 adombrato a Marignano.\nNel luglio del 1523 Andrea Gritti, divenuto doge, firm\u00f2 il trattato di Worms con Carlo V con il quale rinunciava ad ogni supporto ai francesi, ritirandosi dalla guerra.\nDal punto di vista della linguistica storica \u00e8 interessante rilevare che se in francese, lingua degli sconfitti, il termine ha assunto l'accezione segnalata dal Verri, al contrario in spagnolo \"bicoca\", simbolo di una facile vittoria, ha assunto il valore di \"facile guadagno, cosa di valore che si pu\u00f2 acquisire con poco sforzo\"."}
{"id": "311224", "revid": "599013", "url": "https://it.wikipedia.org/wiki?curid=311224", "title": "Carlos Alberto Parreira", "text": "Carriera.\nParreira \u00e8 famoso per essere uno dei due allenatori che hanno allenato cinque nazionali diverse nella fase finale di un Mondiale: al Mondiale 1982 (dopo averlo gi\u00e0 guidato due anni prima ai Giochi Olimpici di Mosca), al Mondiale 1990, il al Mondiale 1994 e al Mondiale 2006, l' al Mondiale 1998 e infine il al Mondiale 2010. Condivide questo primato con Bora Milutinovi\u0107.\nIl 5 ottobre 1967 diventa commissario tecnico del Ghana. Il 20 marzo 1970 con l'assunzione di Zagallo come selezionatore del Brasile viene nominato preparatore atletico. Il 2 gennaio 1974 ritorna nello staff del Brasile come preparatore atletico. Il 9 gennaio 1976 viene chiamato da M\u00e1rio Zagallo come suo vice alla guida del Kuwait. Il 10 gennaio 1978 lascia la nazionale insieme con le dimissioni di Zagallo.\nIl 19 marzo 1983 accetta l'incarico di sostituire Tel\u00ea Santana alla guida del Brasile. Il suo incarico dura poco tempo, si dimette il 28 marzo 1984, causa dell'incompatibilit\u00e0 dei salari ma anche dalla sconfitta della finale della Coppa Am\u00e9rica. Il 18 aprile \u00e8 allenatore del Fluminense dove vince il Campionato Brasiliano. Il 3 giugno diventa selezionatore dell'Arabia Saudita. Il 7 aprile 1988 ritorna alla guida dell'Arabia Saudita.\nIl 14 marzo 1990 viene richiamato alla guida degli Emirati Arabi. Il 20 giugno rifiuta il rinnovo contrattuale e si dimette, a causa dell'uscita nei gironi del Mondiale. Il 26 dicembre diventa allenatore del Bragantino. Il 26 settembre 1991 diventa ct del Brasile, affiancato da M\u00e1rio Zagallo come direttore tecnico. Il 28 settembre si dimette dalla guida del Bragantino. Il 19 luglio 1994, dopo la vittoria ai Mondiali statunitensi, fu ingaggiato dal Valencia, ma fu esonerato il 3 giugno 1995. Dal 18 giugno 1995 allena il Fenerbah\u00e7e in Turchia dove vinse il Campionato Turco. Il 15 maggio 1996 si dimette dall'incarico, per problemi di salute della moglie. Dall'8 agosto 1996 al 31 ottobre 1996 \u00e8 alla guida del San Paolo.\nIl 27 dicembre 1996 firma un contratto di due anni con i MetroStars di New York, formazione della Major League Soccer. Dal 17 dicembre 1997 al 20 giugno 1998 ha guidato l'Arabia Saudita al mondiale francese. Dal 13 gennaio 1999 al 13 febbraio 2000 ha allenato il Fluminense, con cui ha conquistato il Campionato Brasiliano di serie C del 1999, dall'11 luglio 2000 al 23 ottobre 2000 l'Atl\u00e9tico Mineiro, dal 25 ottobre 2000 al 2000 al Santos, dal 21 maggio 2001 al 3 dicembre 2001 all'Internacional e dal 23 dicembre 2001 al 7 gennaio 2003 il Corinthians, con cui ha conquistato due dei pi\u00f9 importanti trofei nazionali nel 2003: la Coppa del Brasile e il Campionato Paulista.\nDal 9 gennaio 2003 ha nuovamente ricoperto l'incarico di commissario tecnico della nazionale brasiliana dopo aver guidato la squadra alla vittoria nel campionato mondiale del 1994. Parreira non \u00e8 riuscito a ripetere il trionfo del 1994 con il Brasile, dato che la nazionale verde-oro, Campione del mondo in carica, \u00e8 stata eliminata ai quarti di finale del Mondiale 2006 dalla Francia.\nA meno di tre settimane dall'eliminazione il 19 luglio 2006 ha rassegnato le dimissioni. Il 29 luglio accetta la proposta di allenare la Nazionale sudafricana in vista dei Mondiali 2010 in programma in Sudafrica. Il 23 aprile 2008 si \u00e8 dimesso dall'incarico per stare vicino alla moglie malata. Il 7 marzo 2009 assume la guida della Fluminense, ma il 13 luglio \u00e8 esonerato dopo cinque sconfitte consecutive.\nIl 23 ottobre 2009, dopo l'esonero di Joel Santana, torna alla guida del Sudafrica. Guider\u00e0 la Nazionale di calcio del Sudafrica nel 2010. I Bafana Bafana verranno eliminati al primo turno nonostante rappresentassero la squadra del Paese organizzatore: \u00e8 la prima volta che accade nella storia dei mondiali di calcio. Il 22 giugno 2010, al termine dell'ultima partita con la Francia, Raymond Domenech rifiuta la stretta di mano da parte del ct brasiliano.\nIl 25 giugno 2010 ha annunciato il suo ritiro come allenatore di calcio. Il 29 novembre 2012 torna sulla panchina della Selec\u00e3o, con il ruolo di coordinatore e direttore tecnico. Lascia l'incarico il 14 luglio 2014 in concomitanza alle dimissioni di Felipe Scolari."}
{"id": "311225", "revid": "62015", "url": "https://it.wikipedia.org/wiki?curid=311225", "title": "Penicillium notatum", "text": ""}
{"id": "311227", "revid": "1543377", "url": "https://it.wikipedia.org/wiki?curid=311227", "title": "Acido acrilico", "text": "Lacido acrilico o acido 2-propenoico (CH2=CHCOOH) \u00e8 il pi\u00f9 semplice acido carbossilico insaturo con un gruppo carbossilico ed un doppio legame carbonio-carbonio. Nella sua forma pura (acido acrilico glaciale) si presenta come un liquido limpido ed incolore, con un caratteristico odore acre e sgradevole.\n\u00c8 completamente miscibile con l'acqua ed \u00e8 inoltre solubile negli alcoli, negli eteri e nel cloroformio. L'acido acrilico viene prodotto prevalentemente dal propilene, un gas ottenuto come sottoprodotto della lavorazione nelle raffinerie. Perch\u00e9 il propano \u00e8 una materia prima significativamente pi\u00f9 economica rispetto al propilene, l'ossidazione selettiva del propano dell'acido acrilico \u00e8 oggetto di una ricerca intensa. La domanda di acido acrilico \u00e8 aumentata costantemente da 3,2 milioni di tonnellate (2005) a ca. 5,57 milioni di tonnellate (2014).\nL'acido acrilico \u00e8 in grado di dare tutte le comuni reazioni tipiche per gli acidi carbossilici, pertanto, in presenza di un alcol, esso reagir\u00e0 per produrre il corrispondente estere: gli esteri alchilici pi\u00f9 comuni dell'acido acrilico sono il metil-, il butil-, l'etil- ed il 2-etilesil-acrilato.\nAl fine di rendere pi\u00f9 stabile la sostanza \u00e8 consigliata l'aggiunta di idrochinone (200\u00a0mg per kg)\nL'acido acrilico ed i suoi esteri (collettivamente noti come acrilati) sono in grado di reagire a livello del loro doppio legame molto rapidamente, sia l'uno con l'altro, sia con altri monomeri reattivi come ammidi, stirene, vinili, butadiene e acrilonitrili, portando alla formazione di omopolimeri o copolimeri. Tali polimeri vengono ampiamente utilizzati dall'industria chimica per la preparazione di varie plastiche, rivestimenti, adesivi, elastomeri, ma anche vernici.\nIn soluzioni concentrate provoca gravi irritazioni oculari, cutanee e respiratorie."}
{"id": "311230", "revid": "161374", "url": "https://it.wikipedia.org/wiki?curid=311230", "title": "Eroei", "text": ""}
{"id": "311232", "revid": "1573940", "url": "https://it.wikipedia.org/wiki?curid=311232", "title": "Palazzo Amati", "text": "Il Palazzo Amati di Taranto \u00e8 uno dei palazzi pi\u00f9 prestigiosi del Borgo Antico della citt\u00e0. Fu costruito nella seconda met\u00e0 del Settecento dal Barone Giacomo Amati, mediante una complessa opera di unione di tre edifici minori di sua propriet\u00e0 fin dal 1748. Il palazzo si affaccia sul Mar Grande, ma l'ingresso con l'imponente portale si trova in vico Vigilante.\nNel 1869 il palazzo fu espropriato ed in parte demolito dal Comune per fare posto alla strada delle mura, oggi corso Vittorio Emanuele II.\nDopo il restauro del 1889 il palazzo \u00e8 stato utilizzato come edificio scolastico. A partire dal 1960 venne abbandonato perch\u00e9 inagibile. Dopo l'ultimo restauro, ultimato nel 1977, il piano cantinato su pi\u00f9 livelli, da cui un tempo si accedeva direttamente al mare, fu destinato ad attivit\u00e0 sportive e ginniche. Fu sede universitaria del corso di laurea in Scienze della Maricoltura, mentre alcuni locali del piano terra furono adibiti a Museo del mare, con l'esposizione di collezioni di prodotti marini e di attrezzi per la pesca.\nAttualmente, grazie ad un progetto finanziato da \" Fondazione con il sud\", ospita il Centro Euromediterraneo del Mare e dei Cetacei denominato Ketos e gestito dall'associazione di ricerca scientifica Jonian Dolphin Conservation in partenariato con altre associazioni locali.\nL'edificio \u00e8 di grandi proporzioni, e con le sue 37 stanze, rappresent\u00f2 degnamente il rango di appartenenza della nobile famiglia, nella quale si contavano ben 9 figli nel 1754 e con una numerosa servit\u00f9 al proprio servizio. Di particolare fattura e pregio erano le logge in ferro, la scala in marmo, la galleria e la sala, mentre estremamente funzionale era il piano cantinato, dove si trovavano pozzi e cisterne per la conservazione dell'olio e del vino."}
{"id": "311237", "revid": "1787156", "url": "https://it.wikipedia.org/wiki?curid=311237", "title": "Differenza reti", "text": "La differenza reti \u00e8 un criterio presente nello sport del calcio \u2014 incentrato sul numero di gol realizzati e subiti da una squadra \u2014 per risolvere eventuali situazioni di parit\u00e0 di classifica.\nCalcolo.\nLa quantificazione della differenza-reti consiste nel sottrarre dal numero di reti all'attivo quelle al passivo, situazione che genera i seguenti casi:\nNelle competizioni strutturate con girone all'italiana, la differenza-reti \u00e8 \u2014 insieme alla classifica avulsa \u2014 uno dei criteri presi in considerazione.\nStoria.\nNacque come un'alternativa al quoziente reti, criterio non sempre applicabile a causa dell'impossibilit\u00e0 di effettuare la divisione per 0.\nTrofei assegnati dalla differenza reti.\nDal punto di vista storico, un noto esempio di titolo assegnato dalla differenza-reti \u00e8 stato la Premier League 2011-2012 in cui il Manchester City chiuse alla pari in classifica con i rivali cittadini dello United (entrambe le formazioni mancuniane ottennero 89 punti): la vittoria finale arrise ai \"Citizens\" per la miglior differenza-gol nei confronti dei \"Red Devils\"."}
{"id": "311240", "revid": "1442080", "url": "https://it.wikipedia.org/wiki?curid=311240", "title": "L\u00e9on Poliakov", "text": "Biografia.\nNato da una famiglia ebrea a San Pietroburgo, nell'allora impero Russo, visse in Italia, Germania e Francia.\nDurante la seconda guerra mondiale partecipa al \"Centre de documentation juive contemporaine\", fondato a Grenoble nel 1943.\nDopo la seconda guerra mondiale assistette Edgar Faure durante il processo di Norimberga."}
{"id": "311242", "revid": "93556", "url": "https://it.wikipedia.org/wiki?curid=311242", "title": "Balobedu", "text": "I Balobedu (\"ba Lobedu ba gaModjadji\") sono una trib\u00f9 bantu che vive nella provincia di Limpopo nel Sudafrica. Hanno un singolare sistema di governo matrilineare: credono che le proprie regine ereditarie abbiano un occulto legame con le divinit\u00e0 che concedono, grazie al loro influsso, il potere di far cadere la pioggia, da cui il nome di \"regina della pioggia\" (\"rain queen\").\nStoria.\nLe regine dei Balobedu.\nI Balobedu dimorano principalmente a Modjadjkloof, citt\u00e0 che si richiama alla dinastia reale e d\u00e0 il nome alla vallata del Limpopo. Il popolo prega con fervore la regina di turno per ottenere, con un'abbondante pioggia, la sicurezza di un buon raccolto in una terra votata all'agricoltura che assicuri una decorosa vita.\nIl potere regale di attirare la pioggia \u00e8 una favola raccontata nella met\u00e0 dell'Ottocento in un libro dagli antropologi fratelli inglesi Kridge. Le loro ricerche, soprattutto su cronache orali, risalirono al 1500 quando la principessa Dguzini, figlia del re Monotapa dello Zimbabwe si accorse di attendere un bambino dal proprio fratello. Il sovrano minacci\u00f2 di far giustiziare il colpevole, ma, in stato di avanzata gravidanza, la giovane, per salvarlo, afferm\u00f2 non essere stato lui. Per gratitudine la regina madre sottrasse al consorte il potere di evocare la pioggia, ma Dguzini dovette trasferirsi tra i monti del Limpopo. Qui partor\u00ec il figlio incestuoso che fu il secondo regnante del nuovo popolo, i Balobedu, formatisi intorno alla coppia.La situazione prosegu\u00ec fino al 1800: il monarca faceva subentrare nel trono il primogenito maschio, unitamente al segreto dono. In quell'anno, per\u00f2, il re Magodo aveva un'unica figlia, Modjadji I: la nomin\u00f2, dunque, \"regina della pioggia\", ai sensi di un'insolita successione matriarcale. La monarca poteva avere prole solo da un membro della famiglia reale. I poteri della regina di proteggere il popolo dai nemici e dalle avversit\u00e0 atmosferiche fanno comprendere l'inutilit\u00e0 della presenza dei guerrieri.\nNel febbraio 2015 \u00e8 stata per la prima volta annunciata la futura incoronazione di Modjadji VII, nuova \"regina della pioggia\". Masalanabo Modjadji (nome dinastico Mmakheala) \u00e8 la figlia di Makobo Modjadji VI e sar\u00e0 la pi\u00f9 giovane sovrana dei Balobedu. L'incoronazione ufficiale di Modjadji VII, e il suo riconoscimento ufficiale da parte del governo del Sudafrica, sono stati celebrati nell'aprile del 2018.\nIn Africa \u00e8 diffuso l'inusuale fenomeno dei tradizionali regni (monarchie subnazionali), ancora molto potenti, inseriti nei sistemi repubblicani, dopo la decolonizzazione, e da questi tollerati e rispettati (gli Zulu e gli Ashanti ne sono un valido esempio, come il Mustang, in Nepal, e i M\u0101ori, in Nuova Zelanda)."}
{"id": "311243", "revid": "92920", "url": "https://it.wikipedia.org/wiki?curid=311243", "title": "Hockey Bassano 54", "text": ""}
{"id": "311251", "revid": "697352", "url": "https://it.wikipedia.org/wiki?curid=311251", "title": "Coppa Italia (hockey su pista)", "text": "La Coppa Italia \u00e8 la principale coppa nazionale italiana di hockey su pista maschile. Istituita nel 1966, \u00e8 disputata con cadenza annuale.\nDal 1976 al 1995, la conquista del trofeo comportava la qualificazione in Coppa delle Coppe; dalla stagione 2013-2014, invece, la vittoria finale d\u00e0 diritto, se non gi\u00e0 conquistato in campionato, di partecipare all'Eurolega. Dal 2004, inoltre, il successo finale d\u00e0 diritto di contendere la Supercoppa italiana alla squadra campione d'Italia. Dalla stagione 2014-2015 si disputa anche la Coppa Italia riservata a squadre militanti in serie A2 e dal 2019-2020 un analogo torneo \u00e8 stato istituito per le squadre di serie B.\nFormula del torneo.\nA partire dalla stagione 2013-2014, la Coppa Italia \u00e8 disputata secondo la formula del torneo a eliminazione diretta con incontri di sola andata; prendono parte alla competizione le prime otto classificate del campionato di massima divisione al termine del girone di andata."}
{"id": "311252", "revid": "1442080", "url": "https://it.wikipedia.org/wiki?curid=311252", "title": "Bondomass", "text": "Il Bondomass \u00e8 un materiale plastico con un'ottima resistenza allo sforzo (simile al legno) ottenuto da fibre naturali (canapa, riso, fieno, ecc.).\nIl processo di produzione di questo materiale, \u00e8 ottenuto portando le cellule di queste bio masse ad esplosione, per separare il materiale fibroso dal resto, con lo scopo di raffinarle per migliorarne l'assorbimento di resine o altri agenti leganti.\nQuesto materiale pu\u00f2 sostituire fino al 40% delle resine utilizzate nei normali processi di produzione delle plastiche, e riduce del 50% il costo della produzione di materiali plastici (grezzi)."}
{"id": "311253", "revid": "81646", "url": "https://it.wikipedia.org/wiki?curid=311253", "title": "Abiogenesi", "text": ""}
{"id": "311255", "revid": "122941853", "url": "https://it.wikipedia.org/wiki?curid=311255", "title": "Joseph Campbell", "text": "Biografia.\nNato a White Plains (New York), in una famiglia benestante d'origine irlandese e cattolica, era il primogenito dei due figli nati da Charles Campbell, commerciante, e da Josephine Lynch: la sorella di Joseph, Alice, nacque nel 1907. La famiglia si trasfer\u00ec nel 1913 a New Rochelle, dove, nel 1919, a causa di un incendio sviluppatosi in casa, mor\u00ec la nonna. Studi\u00f2 alla Columbia University, appassionandosi alla storia e alla cultura dei nativi americani. Viaggi\u00f2 con altri studenti in California, Messico, Guatemala, Nicaragua, Panama e Cuba, quindi, dopo la laurea, si perfezion\u00f2 in Germania, studiando sanscrito e Filologia indoeuropea presso l'Universit\u00e0 Ludwig Maximilian di Monaco. Nel 1929 torn\u00f2 negli Stati Uniti d'America e cominci\u00f2 a insegnare a Canterbury, quindi poco dopo al Sarah Lawrence College, a Yonkers, dove continu\u00f2 a insegnare fino al 1972.\nNel 1938 aveva sposato la coreografa Jean Erdman. Per Campbell fu importante l'incontro con Jiddu Krishnamurti, avvenuto durante il suo viaggio europeo, ma anche l'amicizia con John Steinbeck e con Edward Ricketts, nate durante un viaggio in California, e con Heinrich Zimmer (di cui cur\u00f2 l'edizione di alcune opere), oltre alle letture di Carl Gustav Jung e, soprattutto all'inizio, quando pensava di scrivere opere di finzione, Robinson Jeffers, James Joyce o Thomas Mann. Altri autori citati nelle sue ricerche sono Arthur Schopenhauer, Friedrich Nietzsche, Sinclair Lewis, Leo Frobenius, l'etnologo tedesco Adolf Ellegard Jensen (1899-1965), gli psicologi Abraham Maslow e Stanislav Grof e l'anonimo autore del \"Libro tibetano dei morti\".\nNel 1985 fu insignito dal National Arts Club con una medaglia d'oro per il valore letterario. Mor\u00ec nel 1987 e l'anno successivo una trasmissione di sei ore, curata da Bill Moyers, con una lunga intervista per la PBS lo rese ancora pi\u00f9 celebre; il testo fu pubblicato nel volume \"The Power of Myth\".\nIdee e temi.\nLa sua riflessione \u00e8 stata indirizzata alla ricerca di connessioni tra lo studio della mitologia comparata e la psicologia analitica. Si \u00e8 ispirato a Jung, che aveva riscontrato la presenza di figure archetipiche nell'inconscio collettivo. Questi archetipi condividono la struttura della maggior parte dei miti di tutte le culture del mondo.\nDietro il mito Campbell ha individuato quattro funzioni:\nQuesta struttura pu\u00f2 essere, ad esempio, quella del \"mito dell'eroe\", presente in varie culture (\"L'eroe dai mille volti\", \u00e8 il titolo di uno dei suoi contributi teorici pi\u00f9 importanti).\nLa sua opera principale, in quattro volumi, \"Le maschere di Dio\" (\"The Masks of God\", 1959-68) rappresenta una sintesi critica della mitologia mondiale, tramite un approfondimento dei \"temi comuni\" che attraversano le pi\u00f9 diverse produzioni mitologiche. Si tratta di un'opera enciclopedica per la trattazione espositiva e l'ampiezza delle fonti, e al contempo particolarmente sofisticata nell'analisi teoretica. L'opera si struttura in quattro parti: \"Mitologia Primitiva\"; \"Mitologia Orientale\"; \"Mitologia Occidentale\"; \"Mitologia Creativa\". La prima si riferisce alle culture primitive e ai pi\u00f9 antichi miti della creazione; la seconda ai miti e alle leggende asiatiche; la terza a quelle della tradizione occidentale (greche, romane ecc.); la quarta alla produzione \"mitopoietica\" della cultura letteraria e artistica moderna e contemporanea. Tra le figure dell'eroe rientrano Ges\u00f9 Cristo, Gautama Buddha, Horus, Quetzalcoatl, Ercole, Marduk, Mitra e Krishna. Oltre all'archetipo dell'eroe, \u00e8 presente quello della Grande Madre o della Dea Terra, che \u00e8 la madre dell'eroe, per lui simboleggia la riproduzione e la fertilit\u00e0. Tra i personaggi che rientrano in questa figura sono la Vergine Maria, Iside, Guanyin e Cibele. Questo archetipo di sarebbe sviluppato nelle societ\u00e0 agricole. Il nemico dell'eroe viene identificato con l'archetipo dell'Ombra, che altro non sarebbe che il Diavolo, e che simboleggia le sfide e i tormenti che l'eroe affronta per raggiungere la sua meta. Secondo Joseph Campbell, il matrimonio \u00e8 il pi\u00f9 grande atto spirituale, che lui lo paragona all'idea del Tao cinese, in la luce e l'oscurit\u00e0, il maschile e il femminile, lo yin e lo yang, si intrecciano e i due sposi diventano una cosa sola.\nInfluenze.\nGeorge Lucas \u00e8 stato il primo regista di Hollywood a subire l'influenza di Campbell. Lucas ha dichiarato, dopo l'uscita del primo film \"Guerre Stellari\" (Star Wars) nel 1977, che la sua storia \u00e8 stata ispirata, in parte, da idee descritte in \"L'eroe dai mille volti\" e altre opere di Campbell. Il collegamento tra Star Wars e Campbell \u00e8 stato ulteriormente rafforzato quando in successive ristampe del libro di Campbell \u00e8 stata usata l'immagine di Mark Hamill come Luke Skywalker nella copertina."}
{"id": "311259", "revid": "287204", "url": "https://it.wikipedia.org/wiki?curid=311259", "title": "Rococo", "text": ""}
{"id": "311261", "revid": "339392", "url": "https://it.wikipedia.org/wiki?curid=311261", "title": "Laptop", "text": ""}
{"id": "311262", "revid": "436907", "url": "https://it.wikipedia.org/wiki?curid=311262", "title": "The Sky Moves Sideways", "text": "The Sky Moves Sideways \u00e8 il terzo album in studio del gruppo musicale britannico Porcupine Tree, pubblicato il 30 gennaio 1995 dalla Delerium Records.\nDescrizione.\nL'album segna il passaggio dei Porcupine Tree da semplice progetto solista di Steve Wilson a vero e proprio gruppo musicale composto, oltre che da Wilson, dal tastierista Richard Barbieri, dal bassista Colin Edwin e dal batterista Chris Maitland. La struttura del disco \u00e8 stata accostata dalla critica specializzata a quella dell'album \"Wish You Were Here\" dei Pink Floyd, in particolar modo per la presenza di una lunga title track all'inizio e alla fine del disco stesso. Secondo quanto spiegato da Wilson, l'idea iniziale emersa durante le sessioni di registrazioni del disco era di realizzare un solo brano, l'omonimo \"The Sky Moves Sideways\", della durata di 50 minuti ma non fu mai completato; solo con la riedizione del 2003 \u00e8 stata inserita una versione alternativa del brano che rappresenta un work in progress costituita dalla musica inserita successivamente nella versione definitiva.\nLa pubblicazione rappresenta anche la prima ad essere stata commercializzata negli Stati Uniti d'America, precisamente dalla C &amp; S Records, che si caratterizza per un ordine differente della lista tracce nonch\u00e9 per la presenza del brano \"Stars Die\" al posto di \"Prepare Yourself\".\nTracce.\nTesti e musiche di Steven Wilson, eccetto dove indicato.\nFormazione.\nCrediti tratti dall'edizione britannica su CD."}
{"id": "311263", "revid": "125274260", "url": "https://it.wikipedia.org/wiki?curid=311263", "title": "La toilette (Toulouse-Lautrec)", "text": "La toilette, olio su cartone di 67x54 cm, realizzato nel 1889 dal pittore Henri de Toulouse-Lautrec.\n\u00c8 un dipinto realizzato dal vero, proprio in una di quelle case d'appuntamento nelle quali l'artista passava molte ore della sua giornata. Il taglio \u00e8 fotografico, con evidente accentuazione del punto di vista dall'alto verso il basso. Il soggetto, i poveri oggetti dell'ambientazione rimandano a Degas, del quale Lautrec si considerava ideale prosecutore. I colori sono utilizzati con parsimonia, in alcuni punti affiora persino il colore del cartone che funge da sfondo esso stesso. Le intuizioni impressioniste sono raccolte e superate, grazie anche a suggestioni realistiche vicine a Van Gogh. Il dipinto \u00e8 attualmente conservato nel Mus\u00e9e d'Orsay. La donna viene vista di spalle presentandosi in un aspetto di fragilit\u00e0 quasi commovente. Le spalle hanno una linea molto armoniosa. Su di esse la testa ha una postura molto diritta e serena. I capelli sono di un rosso molto delicato, raccolti in modo seducente. Le braccia e le gambe sono magre e delicate. Tutto ci\u00f2 crea un contrasto evidente con l'attivit\u00e0 della donna la quale, proprio per questa sua bellezza che non scompare, conserva una sua purezza virginale. La simpatia del pittore \u00e8 tutta per lei. La donna ha appena finito di lavarsi in una vasca che si intravede accanto alla sua testa. Sta asciugandosi seduta a terra su degli asciugamani. Il fatto che sia appena uscita dall'acqua ne accentua simbolicamente l'avvenuta purificazione. La stanza si presenta povera e spoglia. Il pavimento \u00e8 un normale parquet a listoni paralleli su cui sono posati pochi oggetti: la poltroncina e il divanetto di vimini, la tinozza per il bagno. La tecnica pittorica risulta molto sapiente e sicura. Toulouse-Lautrec stende i colori secondo linee veloci e marcate. L'immagine prende mirabilmente forma con tratti che si intessono senza perdere la loro evidenza lineare. I colori sono molto delicati e definiscono dei riflessi che danno alle cose una sensazione di grande verit\u00e0. La pittura di Toulouse-Lautrec ha anch'essa decisamente superato l'impressionismo. Bench\u00e9 egli si consideri il continuatore di Degas, di cui conserva il tipo di inquadratura evidente anche in questo quadro, la sua pittura \u00e8 oramai alla ricerca di significati e di contenuti che non sono pi\u00f9 quelli superficiali e festosi della pittura impressionista."}
{"id": "311264", "revid": "712828", "url": "https://it.wikipedia.org/wiki?curid=311264", "title": "Lingua tracica", "text": "La lingua tracica, detta anche lingua tracia, trace o tracio, \u00e8 una lingua indoeuropea estinta, un tempo parlata dagli antichi Traci, nell'area balcanica corrispondente grosso modo all'attuale Bulgaria e zone limitrofe (sud-est della Serbia, Repubblica di Macedonia orientale, Grecia nord-orientale, Turchia europea e parte di quella asiatica corrispondente all'antica Bitinia). Non svilupp\u00f2 mai una propria scrittura ma si serv\u00ec dell'alfabeto greco e, pi\u00f9 tardi, di quello latino. La lingua trace nel V secolo era stata parzialmente latinizzata per cui la si pu\u00f2 classificare come un \"embrione\" tra le prime lingue romanze balcaniche. Scomparve completamente agli inizi dell'VIII secolo con le invasioni degli Slavi (i quali, secondo lo storico Francis Conte, \u00absommersero la civilt\u00e0 urbana dei Traci romanizzati con il loro numero, approfittando della scarsa protezione offerta dalle guarnigioni bizantine, al tempo impegnate nelle vittoriose campagne d'Occidente ordinate da Giustiniano nel 527-565\u00bb).\nMateriale linguistico.\nDel trace si conosce poco perch\u00e9 le iscrizioni trovate sono poche e brevi ma su un certo numero di caratteristiche c'\u00e8 accordo. Inoltre alcuni termini traci si trovano citati in antichi testi Thracian language - 3, le cosiddette glosse, in tutto una quarantina:\nAlcune di queste glosse hanno una chiara etimologia indoeuropea:\nIn aggiunta ci sono molte parole (certe o probabili) che sono state ricavate da antroponimi, toponimi, idronimi, oronimi e altri elementi lessicali trovati nelle fonti classiche e bizantine (si veda anche la Lista di antiche citt\u00e0 tracie):\nUn'altra fonte per il vocabolario trace sono le parole di terminologia sconosciuta o incerta trovate in bulgaro, rumeno e macedone. Anche l'albanese \u00e8 stato considerato una fonte perch\u00e9 considerato talvolta come discendente del daco o del trace, oppure dell'illirico con influssi daco-traci.\nSono stati proposti anche vocaboli traci a partire dal lessico greco antico. Elementi lessicali greci come \"Dioniso\" potrebbero derivare dal trace, come anche parole oscure come \"balios\" (\"maculato, illuminato a chiazze\"; &lt; PIE \"*bhel-\", \"splendere\"; Pokorny cita anche l'Illirico come possibile fonte), \"bounos\", \"colle, poggio\", ecc.\nInfine, un certo numero di probabili termini traci si trovano nelle iscrizioni (molte delle quali redatte in alfabeto greco su edifici, monete e altri manufatti).\nIscrizioni.\nLe seguenti sono le iscrizioni pi\u00f9 lunghe conservate. I restanti sono per lo pi\u00f9 singole parole o nomi su vasi e altri manufatti.\nIscrizione Ezerovo.\nSono state trovate solo quattro iscrizioni traci di qualsiasi lunghezza. Il primo \u00e8 un anello d'oro trovato nel 1912 nel villaggio di Ezerovo (provincia di Plovdiv di Bulgaria); l'anello \u00e8 stato datato al V secolo aC. Sull'anello si trova un'iscrizione scritta in caratteri greci e composta da 8 righe, l'ottava delle quali si trova sul bordo, il bordo, del disco rotante ; si legge senza spazi tra:\ncome Dimitar Dechev (germanizzato come \"D. Detschew\") separa le parole cos\u00ec\ncio\u00e8.\nproponendo la seguente traduzione:\nIscrizione Kyolmen.\nUna seconda iscrizione, finora indecifrata, \u00e8 stata rinvenuta nel 1965 nei pressi del villaggio di Kyolmen, Comune di Varbitsa, risalente al VI secolo a.C. Scritta in una variante dell'alfabeto greco, \u00e8 forse un'iscrizione stele tombale simile a quelle frigie; La trascrizione di Peter A. Dimitrov \u00e8:\ncio\u00e8.\nIscrizione Duvanlii.\nUna terza iscrizione \u00e8 ancora su un anello, trovato a Duvanlii, Comune di Kaloyanovo, accanto alla mano sinistra di uno scheletro. Risale al V secolo a.C. L'anello ha l'immagine di un cavaliere con l'iscrizione che circonda l'immagine. \u00c8 solo parzialmente leggibile (16 su 21 iniziali):\ncio\u00e8.\nIl significato dell'iscrizione \u00e8 \"Cavaliere Eusie proteggi!\"\nSe questa lettura \u00e8 corretta, la parola tracia \"mezenai\" potrebbe essere affine all'illirico \"menzanas\" (come in \"Giove/Giove Menzanas\" 'Giove dei puledri' o 'Giove su un cavallo'); all'albanese \"m\u00ebz\" 'puledro'; al rumeno \"m\u00eenz\" 'puledro'; al latino \"mannus\" 'piccolo cavallo, pony'; al gallico \"manduos\" 'pony' (come nel nome della trib\u00f9 Viromandui 'uomini che possiedono pony').\nClassificazione.\nNella lingua trace ci sono abbastanza esempi con caratteristiche satem da includere questa lingua nel gruppo satem delle lingue indoeuropee. Il trace \u00e8 spesso considerato come appartenente allo stesso ramo linguistico del daco (considerato un dialetto settentrionale del trace), sebbene alcuni tracologi (linguisti specializzati nello studio del trace) pensino che il daco appartenga a un ramo diverso. Alcuni studiosi vedono una relazione fra il trace e la lingua macedone antica, o il frigio.\nI vecchi modelli spesso collegavano il trace con l'illirico ma studi recenti non hanno confermato questa relazione. Sono state proposti collegamenti fra il trace e varie lingue indoeuropee tuttora vive, ma sono connessioni difficili da provare, a causa dello scarso materiale linguistico trace sopravvissuto. In particolare si \u00e8 posta l'attenzione su somiglianze fra il trace e le lingue armena, albanese, balto-slave e greca antica.\nAlbanese.\nI tracologi hanno suggerito che il trace e l'albanese siano lingue sorelle, e ci sono alcuni termini collegati fra trace e albanese, ma questo potrebbe indicare solo una interazione tra i gruppi e non un'affinit\u00e0 tra le due lingue (v. Hemp et al.). Ci sono stati significativi cambiamenti nell'albanese dai tempi del trace, e un collegamento col trace \u00e8 difficile da dimostrare. Tuttavia, la possibile relazione fra trace e albanese \u00e8 ancora oggi presa in considerazione.\nC'\u00e8 un ristretto numero di forti correlazioni fra trace e albanese: l'iscrizione trace \"mezenai\" sull'anello d'oro di Duvanli \u00e8 stata unanimemente collegata all'albanese \"m\u00ebz\" (=puledro), come anche al rumeno \"m\u00e2nz\" (=puledro), e c'\u00e8 accordo sul fatto che il trace \"mezenai\" significhi 'cavaliere'; il trace \"manteia\" (=mora) si pensa sia collegato all'albanese \"man\" (=mora di gelso). Potrebbe essere connesso anche allo slavo \"mantiya\" (=mantello). Sorin Paliga, un linguista dell'accademia di Bucarest, recentemente ha collegato il rumeno \"buza\" (=labbro) e l'albanese \"buz\u00eb\" (=labbro) ai nomi personali traci \"Buzas\", \"Buzo\", \"Buzes\". Questa parola esiste anche in bulgaro nel quale ha il significato di 'guancia', e in macedone con il significato di 'labbro').\nLingue slave e lingue baltiche.\nNel 1960 Vladimir Georgiev pubblic\u00f2 il suo articolo \"La genesi dei popoli balcanici\" nel quale proponeva che daco e trace appartenessero a due rami indoeuropei diversi. Nel 1975 Ivan Duridanov pubblica il suo saggio \"Ezik\u0103t na trakite\" ('La lingua dei Traci') nel quale un certo numero di parole traci (certe o presunte) vengono fatte corrispondere a veri o presunti termini balto-slavi correlati.\nUsando come base il saggio di Duridanov, negli anni ottanta e novanta il linguista Harvey E. Mayer sostenne che il trace fosse una lingua baltoide meridionale.\nIl linguista Mario Alinei recentemente (2003) ha pubblicato un articolo che sostiene che il trace sia pi\u00f9 vicino al gruppo slavo che a quello baltico.\nNon c'\u00e8 accordo su quanto e se il trace sia vicino al gruppo balto-slavo. Molti tracologi pongono il trace in un proprio ramo linguistico satem, che potrebbe aver condiviso un numero di punti in comune con il gruppo balto-slavo, l'albanese e il frigio.\nSebbene sembrino esserci davvero molte correlazioni fra il gruppo balto-slavo e il trace, non ci sono state finora prove conclusive a sostegno di una stretta correlazione fra il trace e il balto-slavo, e le pi\u00f9 lunghe iscrizione traci conosciute non sono per niente vicine alle lingue baltiche, slave o di qualsiasi altra lingua conosciuta, e infatti non sono state decifrate a parte forse qualche parola.\nLingua greca antica.\nRecentemente Sorin Olteanu, un tracologo rumeno, ha avanzato l'ipotesi che il trace (come anche il daco) sia stata una lingua centum nel suo primo periodo, e che poi abbia sviluppato caratteri satem con il passare del tempo . Uno degli argomenti a sostegno di questa idea \u00e8 che ci sono molte parentele fra il trace e il greco antico. Ci sono anche parole di sostrato nel rumeno che sono citate come prove della relazione genetica del trace con il greco antico e la Lingua macedone antica (l'estinta lingua o dialetto greco dell'antica Macedonia).\nIl greco stesso potrebbe essere raggruppato con il frigio e l'armeno, in passato entrambi raggruppati con il trace.\nEstinzione.\nLa lingua dei Traci aveva superato indenne l'influenza culturale greca e quella politica macedone, ma si continu\u00f2 ad usare anche durante l'era romana. Nei primi anni dell'era volgare (fra il 15 e il 20), Ovidio in esilio a Tomis (l'odierna Costanza) scrive in una delle lettere dal Ponto (4, 19-20) di aver composto delle poesie in \"getico sermone\", cio\u00e8 nella lingua dei Traci. Sembra che nel VI secolo la trib\u00f9 dei Bessi parli ancora il trace in base a due notizie che li riguardano: infatti il monaco Teodosio scrive che i Bessi cristiani pregano nella loro lingua, mentre Giordane dice che essi chiamano \"Hister\" (Istro) il Danubio. Che si tratti del trace anzich\u00e9 di un latino volgare locale lo si pu\u00f2 desumere da certi indizi nella toponomastica locale che inducono a pensare che la trasmissione dei toponimi avvenne direttamente dai parlanti del trace a quelli slavi, senza mediazione di un'altra lingua (ad esempio il nome trace della citt\u00e0 di Pulpudeva divent\u00f2 lo slavo Plavdiv e poi Plovdiv, il fiume Jatrus divent\u00f2 lo Jantra, il Rodope rimase inalterato nel passaggio dal trace allo slavo). Non sappiamo per\u00f2 n\u00e9 quale fosse la proporzione tra parlanti traci e latini nella regione, n\u00e9 quando esattamente si sia estinto il trace. Quello che \u00e8 certo \u00e8 che la slavizzazione della regione (iniziata nel 581) port\u00f2 alla totale scomparsa del trace (l'ultima menzione di un nome trace \u00e8 del cronista bizantino Teofane e risale al 710).\nFonologia.\nVocali.\nLe vocali sono quattro e brevi: \"a\", \"e\", \"i\", \"u\". Nella /a/ del trace si sono unite le /a/ e la /o/ indoeuropee, probabilmente perch\u00e9 aveva una pronuncia particolare, intermedia tra la /a/ e la /o/. Se ne hanno degli indizi nelle trascrizioni alternate (greche e latine) di alcuni nomi, come M\u0113tokos e M\u0113takos oppure Por\u00f3lissos e Pralisenses.\nConsonanti.\nIl trace \u00e8 una lingua \"satem\", nella quale le velari si palatalizzano e le labio-velari diventano velari delabializzate: *k &gt; /s/ e *kw &gt; /k/. Le occlusive sonore aspirate diventano sonore. Georgiev e Duridanov avevano proposto una rotazione consonantica nel trace in base alla quale le sonore sarebbero diventate sorde e le sorde sarebbero diventate sonore aspirate, ma il materiale raccolto da Mircea-Mihai Radulescu pare abbia smentito questa teoria.\nLe sonanti vocalizzano con timbri anteriori oppure posteriori:"}
{"id": "311280", "revid": "11220", "url": "https://it.wikipedia.org/wiki?curid=311280", "title": "Caesena", "text": ""}
{"id": "311281", "revid": "1048993", "url": "https://it.wikipedia.org/wiki?curid=311281", "title": "Vincenzo Peluso", "text": "Biografia.\nDopo aver esordito nel 1992 ne \"Il ladro di bambini\" di Gianni Amelio, intraprende una carriera segnata da film d'autore. Appare poco dopo in \"Libera\" di Pappi Corsicato, che lo far\u00e0 protagonista del successivo \"I buchi neri\".\nInterpreta uno dei suoi ruoli maggiori in \"La mia generazione\" di Wilma Labate.\nNel 1998 \u00e8 in \"Per tutto il tempo che ci resta\", l'anno seguente \u00e8 protagonista di tre pellicole: \"Un uomo perbene\", \"Vuoti a perdere\" e \"Prima del tramonto\", film vincitore al Festival di Annecy. Segue il ruolo in \"Quello che le ragazze non dicono\" di Carlo Vanzina. Torna poi a produzioni pi\u00f9 piccole, come \"L'amore di Marja\", \"I banchieri di Dio\", \"Sulla mia pelle\", \"La repubblica di San Gennaro\", \"Legami sporchi\" e \"Quando una donna non dorme\". Appare in diverse fiction e miniserie televisive.\nA teatro ha recitato ne \"Il postino suona sempre due volte\" di Enrico Maria Lamanna accanto a Isabel Russinova e ha diretto la commedia \"Maestri d'amore\" nel 2005.\nNegli ultimi anni ha portato in giro il suo recital napoletano \"Napoli cu' poco e niente\", dedicato a Tot\u00f2, e ha diretto molti cortometraggi prodotti dalla sua societ\u00e0 indipendente."}
{"id": "311286", "revid": "107488", "url": "https://it.wikipedia.org/wiki?curid=311286", "title": "Torrentismo", "text": "Il torrentismo (in inglese \"canyoning\") \u00e8 uno sport acquatico che consiste nella discesa di strette gole (o canyon o forre) percorse da piccoli corsi d'acqua, tipicamente torrenti con buona portata d'acqua. \nA differenza di altri sport acquatici con cui spesso viene confuso (rafting, kayak, hydrospeed, o canoismo a causa del nome inglese \"canoeing\") si percorre il torrente a piedi, senza l'ausilio di gommone o canoa.\nL'ambiente in cui si svolge, comunemente detto forra, \u00e8 per sua stessa natura inospitale: un percorso tipico di torrentismo si svolge all'interno di gole profondamente scavate nella roccia, caratterizzate in genere da forte pendenza; gli ostacoli sono quindi costituiti da cascate, salti di roccia, scivoli, corridoi allagati, laghetti; \u00e8 quindi impossibile la progressione a ritroso; l'uscita dal canyon avviene solo al suo termine o in corrispondenza di scappatoie, se presenti.\nQuesta attivit\u00e0, che solitamente si svolge in gruppo (dai 4 agli 8 torrentisti) non va necessariamente considerata come uno sport estremo: esistono infatti percorsi di varia difficolt\u00e0, dai pi\u00f9 semplici canyon d'iniziazione ai percorsi estremi invernali; con la giusta preparazione tecnica, una discreta preparazione atletica e un po' d'esperienza, si pu\u00f2 godere in tutta sicurezza della bellezza di luoghi incontaminati e del piacere di uno sport praticato all'aria aperta.\nDescrizione.\nTecnica e attrezzatura.\nNon sempre l'acqua \u00e8 presente in forra. La presenza o meno di questo elemento determina le attrezzature e le tecniche utilizzate. Come detto, la progressione avviene in discesa, grazie a calate su corda e arrampicate verso il basso (dette \"disarrampicate\"); in presenza di acqua anche con tuffi e scivolate sui cosiddetti \"toboga\" (scivoli naturali). \nInizialmente le tecniche adottate furono di tipo speleologico o alpinistico, in seguito sono state adottate tecniche specifiche, sempre di derivazione speleo-alpinistica ma modificate in virt\u00f9 dei rischi legati alla presenza dell'acqua.\nL'attrezzatura \u00e8 un misto di quella tipica di altre discipline:\nI pericoli.\nI principali pericoli del canyoning sono legati all'ambiente inospitale in cui si svolge tale attivit\u00e0.\nI fattori di rischio pi\u00f9 evidenti sono l'acqua, il freddo e la discesa delle verticali.\nLa principale causa di incidente mortale in canyon \u00e8 rappresentata dalle piene improvvise (flash flood). Un'onda di piena all'interno di una forra larga pochi metri pu\u00f2 ovviamente risultare fatale al torrentista. Un'altra causa di incidente legata all'acqua riguarda le calate su corda che avvengono sotto cascata, poich\u00e9 il blocco accidentale della discesa sotto il forte getto dell'acqua rappresenta una situazione di potenziale pericolo di annegamento.\nI pericoli legati al freddo, o pi\u00f9 specificamente all'ipotermia, sono pericoli indiretti, nel senso che si presentano in caso di prolungate soste in forra (in seguito ad imprevisti) o in caso di inadeguata attrezzatura individuale.\nI pericoli legati alla verticalit\u00e0 sono minimi se affrontati con le tecniche ed i materiali appropriati.\nStoria.\nNascita e diffusione del torrentismo.\nIl primo uomo che approcci\u00f2 questi ambienti con mentalit\u00e0 \u201ctorrentistica\u201d fu il grande speleologo francese \u00c9douard-Alfred Martel che, negli anni a cavallo fra XIX e XX secolo, comp\u00ec alcune imprese straordinarie quali la traversata della grotta di Bramabiau nella Tarn o la discesa del canyon del Verdon, allora non regolato dalla presenza delle dighe che attualmente ne limitano la portata. Un altro grande esploratore coevo di Martel fu Lucien Briet, che concentr\u00f2 la sua attivit\u00e0 soprattutto sui due versanti dei Pirenei. Talvolta queste esplorazioni si effettuavano mediante l'organizzazione di spedizioni pesanti, dovendo trasportare scale, barche, vettovaglie.\nUna seconda generazione di speleologi francesi cominci\u00f2 ad avventurarsi nelle strette forre pirenaiche e spagnole negli anni \u201830 del secolo scorso, con uno spirito pi\u00f9 moderno. Al 1958 risale la prima discesa del Clue de Riolan, nella valle dell'Esteron. Fu comunque negli anni \u201860 e nei primi anni '70 che, sempre ad opera di speleologi francesi, cominci\u00f2 una sistematica esplorazione dei canyon dei Pirenei e della Provenza, le due vere culle del nostro sport. Nei primi anni '80 furono scesi con tecniche moderne alcuni percorsi che ancora oggi sono molto frequentati: nel 1981 il Clue d'Amen nella valle del Varo, nel 1984 il Vallon della Bendola (curiosamente, da parte di 4 italiani: Elvio, R. Jarre, Giordano e Ghibaudo) nella parte francese della valle Roia.\nItalia.\nIn Italia le poche forre esplorate negli stessi anni erano in realt\u00e0 frequentate dagli speleologi, non tanto in ottica sportiva ma come possibili accessi a grotte, e da rocciatori, a scopo di ricerca per compagnie idroelettriche. Per esempio si ha notizia di una discesa \u201cinconsapevolmente torrentistica\u201d della Forra del Vinadia da parte dell'alpinista Ignazio Piussi, nel 1958. Nella seconda met\u00e0 degli anni '80 le esplorazioni dei percorsi torrentistici diventano sistematiche e finalizzate alla percorrenza sportiva delle forre. Gli esploratori sono in genere appartenenti ai diversi gruppi speleologici sparsi sul territorio nazionale, ognuno concentrato sulle forre del proprio territorio. Frutto di questo periodo di esplorazioni fu la prima topoguida italiana, \u201cProfonde Gole\u201d, che raccolse la documentazione relativa a questa importantissima fase esplorativa, svolta in maniera \u201cdistribuita\u201d ad opera dei pionieri del moderno torrentismo italiano.\nNegli anni novanta il torrentismo comincia a diffondersi a macchia d'olio negli ambienti speleologici del Club Alpino Italiano, della Societ\u00e0 Speleologica Italiana e della Lega Montagna UISP, mentre nel 1998 nasce l'Associazione Italiana Canyoning (AIC) che raccoglie praticanti provenienti anche da altri contesti sportivi (alpinisti, canoisti, ecc). \nI praticanti crescono soprattutto grazie alla facilit\u00e0 di accesso alle informazioni, favorita dalla diffusione di Internet e dall'attivit\u00e0 di accompagnamento turistico effettuata dalle guide commerciali (Guide alpine, centri canoa e rafting, associazioni sportive). In questo periodo i media, attratti dall'attivit\u00e0 spettacolare e fotogenica, scoprono il torrentismo e lo etichettano come sport estremo, prediligendo la dizione \"canyoning\" che entra nel solco dei vari \"ing\" rafting, bungee jumping, base jumping, ecc.\nLa discesa del Grigno.\nNel 1983, il \"Gruppo Speleologico Gaetano Chierici\" di Reggio Emilia (GSPGC), fece un ennesimo tentativo di esplorare e mappare il torrente Grigno nella frazione di Pieve Tesino, nella Provincia autonoma di Trento. A seguito della lunghezza e difficolt\u00e0 di discendere fino a valle con la relativa chiodatura a spit, il gruppo decise di rinunciare temporaneamente all'impresa. Un allievo speleologo Eugenio Bagni, con esperienza di arrampicata, alpinismo ed immersioni subacquee, pens\u00f2 di discendere utilizzando una mescola delle quattro specialit\u00e0 sportive.\nNella primavera del 1985, il Bagni decise di trovare altri cani sciolti del gruppo speleo per poter realizzare la discesa del Grigno. Proponendo di voler discendere quella che in gergo veniva chiamata la forra \"Apocalypse Now\" a nuoto, e con la relativa ritirata definitiva delle corde usate per scendere le cascate, trov\u00f2 altri tre volontari. Nel luglio del 1985 Eugenio Bagni, Mario Salvi, Marco Picciati e Gino Gavazzoli, tutti di Reggio Emilia, iniziarono e condussero a termine la prima chiodatura e discesa di un torrente in Italia con la tecnica moderna chiamata oggi \"torrentismo\".\nAttrezzatura utilizzata in origine: pedule da arrampicata, muta in neoprene, imbrago integrale da alpinismo, caschetto da roccia, chiodi a spit e da fessura, discensore ad \"otto\", corde statiche del gruppo GSPGC date in uso segretamente dal magazziniere \"Ciurru\", corde e cordini dinamici da alpinismo, guanti da lavoro, fotocamera Nikonos IV con pellicola Kodachrome 1000 Asa, camera d'aria d'automobile e barattolone stagno per i viveri.\nIl torrentismo oggi.\nIl torrentismo \u00e8 ormai diffuso in tutto il mondo. In Europa in particolare nei paesi alpini e in Spagna e Grecia. Nel mondo in USA, Messico, Brasile, Australia, Nepal.\nIn Italia sono presenti percorsi di canyoning praticamente in tutte le regioni (vedi Bibliografia), anche se la maggior parte dei torrentisti si concentra nelle regioni settentrionali e centrali.\nAttualmente i praticanti abituali di torrentismo in Italia si possono stimare nell'ordine delle migliaia di unit\u00e0 (da 1000 a 3000 a seconda delle stime). Oltre ai gruppi autonomi, i praticanti di provenienza speleologica si aggregano soprattutto attorno ai gruppi speleologici del Club Alpino Italiano e della Societ\u00e0 Speleologica Italiana, mentre l'Associazione Italiana Canyoning (AIC) raccoglie soprattutto appassionati che hanno il torrentismo come attivit\u00e0 primaria.\nOgni anno AIC organizza il Raduno Internazionale Canyoning, occasione di incontro e confronto con le associazioni e le realt\u00e0 nazionali e internazionali:\nDa alcuni anni \u00e8 in atto in Italia il progetto denominato \"Pro Canyon\", cio\u00e8 il riarmo e monitoraggio di alcuni canyon italiani a cura dell'Associazione Italiana Canyoning, secondo norme standard di attrezzamento. \nUna forra \"Pro Canyon\" viene attrezzata con materiale inox inamovibile, utilizzando chiodi resinati o fix cosiddetti \"inviolabili\".\nIl posizionamento degli ancoraggi \u00e8 effettuato considerando il potenziale flusso idrico in regime di piena, privilegiando la facilit\u00e0 di recupero delle corde e, possibilmente, la protezione dagli sfregamenti della corda di calata sulla roccia."}
{"id": "311306", "revid": "2564690", "url": "https://it.wikipedia.org/wiki?curid=311306", "title": "Software collaborativo", "text": ""}
{"id": "311307", "revid": "767487", "url": "https://it.wikipedia.org/wiki?curid=311307", "title": "Jason Freese", "text": "Segue il gruppo dei Green Day nei concerti ed ha suonato il sassofono nell'album \"American Idiot\" del 2004.\nHa collaborato anche con Goo Goo Dolls, Joe Walsh, Liz Phair, Zebrahead, The Mighty Mighty Bosstones, Queens of the Stone Age, Avenged Sevenfold e Weezer."}
{"id": "311308", "revid": "3732", "url": "https://it.wikipedia.org/wiki?curid=311308", "title": "Fiumi Uniti", "text": "Viene chiamato Fiumi Uniti il corso d'acqua che prende vita dalla confluenza dei fiumi Ronco e Montone.\nLa lunghezza dei Fiumi Uniti \u00e8 di circa 12\u00a0km e il deflusso si attesta sui 10\u00a0m\u00b3/s annui. \nStoria.\nVerso il 1260 circa il Ronco e dal 1320 circa il suo vicino Montone si strinsero intorno alle mura della citt\u00e0 di Ravenna, circondandola rispettivamente a sud e a nord-ovest per poi riunirsi verso il mare Adriatico. I due corsi d'acqua esposero pi\u00f9 volte Ravenna a rovinose esondazioni. Le pi\u00f9 distruttive si verificarono nel 1636, 1651, 1693, 1700 e 1715.\nNel 1651 fu scavata una nuova via d'acqua per congiungere la citt\u00e0 con il mare: il canale Panfilio. Era lungo 7\u00a0km e sfociava presso il porto Candiano.\nNegli anni trenta del XVIII secolo tutto l'assetto idrografico cambi\u00f2: dapprima la confluenza di Ronco e Montone fu spostata da 0,5 km a 2 km a sud della citt\u00e0 (costruzione della chiusa di San Marco, lungo il Montone). Poi le acque di Ronco e Montone furono portate lontano dalle mura. Dalla chiusa di San Marco (tuttora esistente) fu realizzato un canale artificiale, scavato in direzione del Panfilio, che intercett\u00f2 il corso del Ronco lungo l'attuale SS 67, dove tuttora \u00e8 visibile la confluenza dei due fiumi. Ronco e Montone confluirono nell'alveo del canale Panfilio, per poi sfociare in mare. I lavori furono completati dal cardinale Giulio Alberoni, che fu legato di Romagna dal 1735 al 1739.\nTale opera ebbe notevoli ripercussioni sugli eventi della citt\u00e0 di Ravenna: si ricorda ancora nella memoria dei cittadini che il ponte che attraversa il Montone deviato fu realizzato con assi di legno e cos\u00ec rimase fino a poco prima della Seconda guerra mondiale. L'infrastruttura \u00e8 tuttora nota come \"Ponte assi\" mentre \u00e8 ancora conservato come all'origine il \"Ponte nuovo\" che fu realizzato alla cima del canale Panfilio laddove i due fiumi furono fatti confluire.\nIl nuovo porto canale, che sostituiva il Panfilio, venne realizzato pi\u00f9 tardi, nel 1748 quando fu scavato il nuovo canale artificiale recuperando parte del letto abbandonato del Montone. L'infrastruttura oggi porta il nome del papa regnante all'epoca dei lavori (Clemente XII, al secolo Lorenzo Corsini, 1730-40), anche se \u00e8 comunemente chiamato Candiano."}
{"id": "311312", "revid": "339392", "url": "https://it.wikipedia.org/wiki?curid=311312", "title": "Pianura padano-romagnola", "text": ""}
{"id": "311313", "revid": "1052096", "url": "https://it.wikipedia.org/wiki?curid=311313", "title": "Ibico", "text": "Biografia.\nIbico nacque a Rhegion (oggi Reggio Calabria) da una famiglia aristocratica. Figlio di Fitio, si sarebbe formato alla scuola poetica di Stesicoro e in et\u00e0 adulta and\u00f2 a vivere a Samo presso la corte del tiranno Eaco o del figlio Policrate, a seconda della cronologia che si accetta, dove incontr\u00f2 il poeta Anacreonte.\nAlcuni aneddoti antichi ricordano, a tal proposito, Ibico non solo come poeta di corte di Policrate, ma, appaiandolo appunto ad Anacreonte, come inventore di strumenti musicali:\nA proposito della sua morte, a Corinto, dove doveva essere giunto dopo la morte violenta del tiranno di Samo, si raccontava:\nForse tale leggenda nacque per l'analogia tra il nome del poeta e il nome di una specie di gru: Esichio, infatti, riporta che \u1f36\u03b2\u03c5\u03be \u00e8 una forma di \"ibis\", mentre la parola pi\u00f9 comune per \"gru\" (\u03b3\u03ad\u03c1\u03b1\u03bd\u03bf\u03c2, \"geranos\") \u00e8 quella usata per gli uccelli associati all'aneddoto.\nOpere.\nAnnoverato dagli alessandrini tra i nove poeti lirici, Ibico scrisse vari carmi raccolti in sette libri. Pur subendo l'influsso di Stesicoro, si allontan\u00f2 progressivamente dal modello di carmi lirici di contenuto eroico (encomi), che pure produsse, per diventare il poeta dell'amore e della passione, soprattutto in lode della bellezza degli efebi, dando cos\u00ec alla lirica corale un aspetto nuovo e originale.\nTuttavia la maggior parte della sua produzione \u00e8 andata perduta, e di queste composizioni poetiche possediamo oggi solo una sessantina di frammenti. Uno di questi, conservato da un papiro, permette di leggere la parte finale del cosiddetto \"Encomio di Policrate\", in cui Ibico elenca situazioni ed eroi della guerra di Troia aggiungendo per\u00f2 di non volersi occupare di questo argomento; egli preferisce invece ricordare alcuni eroi greci e troiani famosi per la loro bellezza, paragonando a questi lo stesso Policrate.Di argomento mitologico dovevano essere altri componimenti, come uno che non si sapeva se attribuire a Ibico o a Stesicoro, un poema intitolato \"I giochi funebri per Pelia\"; pare per\u00f2 pi\u00f9 probabile, a giudicare da altre testimonianze, che tale poema fosse opera di Stesicoro:\nIl mondo poetico e concettuale di Ibico.\nUn tema comune in molte opere \u00e8 quello della possessione amorosa, a cui per\u00f2 il poeta risponde stancamente poich\u00e9 colpito dall'amore in vecchiaia. Un altro carme proclama radiosamente che ogni stagione \u00e8 tempo d'amore, cos\u00ec forte da gelare il corpo, a differenza della primavera che feconda la terra:\nCicerone lo lod\u00f2 considerandolo poeta d'amore pi\u00f9 ardente degli altri poeti della Magna Grecia, cos\u00ec come altri autori lo definirono poeta quantomai portato alla poesia erotica.\nLo stile di Ibico \u00e8 caratterizzato da un grande uso degli aggettivi e dalla particolarit\u00e0 di inserire il significato del componimento nei versi centrali, anzich\u00e9 nelle battute finali, in un uso che si discosta ampiamente dalla consuetudine lirica saffica. Esso \u00e8 visibile, ad esempio, nel gi\u00e0 citato Fr. 286 West, che richiama un passo analogo di Saffo, variandone stile e impostazione."}
{"id": "311314", "revid": "9", "url": "https://it.wikipedia.org/wiki?curid=311314", "title": "Associazione Operaia Internazionale", "text": ""}
{"id": "311315", "revid": "1494380", "url": "https://it.wikipedia.org/wiki?curid=311315", "title": "Act of Settlement", "text": "LAct of Settlement (in italiano: \"Atto di Disposizione\") \u00e8 una legge del parlamento inglese del 1701 emanata negli anni successivi alla gloriosa rivoluzione e mossa dalla finalit\u00e0 di garantire, visti gli infruttuosi sforzi procreativi di Guglielmo III e Maria II, una linea di successione protestante alla Corona d'Inghilterra e d'Irlanda.\nDescrizione.\nLa disposizione concesse il diritto di successione ai troni di Inghilterra, Scozia ed Irlanda all'elettrice Sofia di Hannover (nipote di Giacomo VI di Scozia e I d'Inghilterra, figlia dell'elettore del Palatinato e moglie dell'elettore di Hannover) ed ai suoi eredi non cattolici. Sua madre, la principessa Elisabetta Stuart, era nata in Scozia ma divenne famosa nella storia come Elisabetta di Boemia. La linea di Sofia era una figliazione minore degli Stuart ma era composta da convinti protestanti e questo avrebbe evitato ulteriori problematiche religiose. Sofia ad ogni modo mor\u00ec l'8 giugno 1714, prima della morte della regina Anna avvenuta il 1\u00ba agosto 1714, alla quale succedette quindi il figlio di Sofia, Giorgio I che diede inizio alla dinastia degli Hannover.\nL'atto ebbe un ruolo chiave nella costituzione del Regno di Gran Bretagna. Inghilterra e Scozia erano state unite nelle mani di un solo monarca dal 1603, ma avevano mantenuto governi separati. Il parlamento scozzese era pi\u00f9 riluttante di quello inglese ad abbandonare la casata degli Stuart, che erano stati re di Scozia da molto pi\u00f9 tempo rispetto a quando avevano occupato il trono d'Inghilterra. La pressione degli inglesi verso gli scozzesi perch\u00e9 accettassero l'Act of Settlement fu uno dei fattori che portarono poi all'unione parlamentare dei due paesi nel 1707.\nSulla base dell'Act of Settlement qualunque monarca avesse deciso di abbracciare la religione cattolica o avesse sposato una consorte di religione cattolica, sarebbe stato privato del trono ed avrebbe perso le proprie prerogative. L'atto cos\u00ec facendo limitava anche l'ingresso di stranieri alle pretese al trono inglese ed il potere del monarca nel rispetto delle decisioni del parlamento, anche se alcune di queste prerogative vennero alterate dalla legislazione successiva.\nAssieme al Bill of Rights 1689, l'Act of Settlement rimane ancora oggi una delle principali leggi costituzionali che governano la successione non solo al trono del Regno Unito ma anche di tutti i reami del Commonwealth. L'Act of Settlement non pu\u00f2 essere modificato che per volont\u00e0 del parlamento solo col consenso di tutti i parlamenti del regno e del monarca.\nIl documento originale si trova oggi depositato presso l'Archivio di Stato della Bassa Sassonia ad Hannover, in Germania.\nCon l'Accordo di Perth del 2011, la legislazione ha emendato l'atto ed \u00e8 entrato in vigore anche nel Commonwealth il 26 marzo 2015.\nContesto storico.\nL'approvazione dell\"Act of Settlement \"da parte del Parlamento britannico si colloca cronologicamente al termine di quelle tensioni interne al Regno d'Inghilterra alle quali la tradizione storiografica inglese si riferisce con il termine \"Glorious Revolution\" (per il fatto che si arriv\u00f2 ad un mutamento dell'assetto costituzionale britannico senza rilevanti spargimenti di sangue n\u00e9 conflitti popolari ma con una serrata attivit\u00e0 politica e istituzionale) e che culminarono con la fuga in Francia del re cattolico Giacomo II Stuart, l'incoronazione congiunta di Guglielmo III d'Orange e della moglie e cugina Maria II Stuart e l'approvazione parlamentare del Bill of rights, con il quale l'assemblea legislativa formalizz\u00f2 il nuovo assetto di monarchia costituzionale, limitando le prerogative della Corona a favore di un maggior bilanciamento dei poteri dello Stato.\nLa forte presa di posizione del \"Bill of Rights\" a favore della religione protestante, ben evidente dall'aperta condanna nei confronti dei tentativi di Giacomo II volti a \u00absovvertire ed estirpare la religione protestante\u00bb, sarebbe per\u00f2 rimasta priva di efficacia concreta, vista la difficolt\u00e0 nel mantenere un regnante di fede protestante. Gli altri membri di casa Stuart si professavano infatti cattolici, mentre Maria II mor\u00ec nel 1694 senza figli e lasciando come unico possibile erede il figlio della sorella Anna, il duca di Gloucester Guglielmo, il quale per\u00f2 per\u00ec undicenne sei anni dopo. Questa situazione di stallo, tale da generare grandi incertezze circa l'effettivo prosieguo dell'equilibrio istituzionale ottenuto con la Gloriosa Rivoluzione, fu tale da indurre le forze politiche britanniche a dare vita ad un testo legislativo che regolasse definitivamente la successione alla Corona: nel 1701 vide cos\u00ec la luce l'Atto di Disposizione.\nEffetti.\nL\"Act of Settlement \"si \u00e8 occupato di regolare diversi ambiti inerenti all'assetto istituzionale del Regno d'Inghilterra, tali da condizionarne fortemente la successiva evoluzione.\nSuccessione.\nOnde far fronte al problema dell'individuazione dei soggetti idonei a succedere al trono inglese, l\"Act of Settlement\" fin\u00ec per prevedere espressamente che la Corona sarebbe passata, dopo la morte di Guglielmo III e di sua cognata Anna, nelle mani di Sofia di Hannover, elettrice palatina figlia di Federico V e Elisabetta Stuart (a sua volta figlia di Giacomo I Stuart e sorella di quel Carlo I Stuart che nel 1649 fu decapitato nel corso della guerra civile inglese). In caso della morte prematura di Sofia (cosa che effettivamente avvenne, due mesi prima di Anna Stuart), l\"Act of Settlement \"prevedeva che la linea di successione sarebbe proseguita nei confronti dei suoi eredi di fede protestante non sposati con cattolici. Verificandosi proprio tali previsioni, il Sovrano che segu\u00ec ad Anna, Giorgio I, fu proprio il figlio protestante e primogenito di Sofia.\nIn tema di successione l\"Act of Settlement\" si arricchiva per\u00f2 di un'altra previsione che ha condizionato fortemente l'evoluzione politica e istituzionale della Gran Bretagna: giustificandosi nel movente religioso della Gloriosa Rivoluzione (dove la vicinanza al mondo cattolico di Giacomo II era spesso assimilata alle sue intenzioni dispotiche), l'Atto previde infatti, nei confronti dei successori al trono, l'obbligo cogente di \"essere in comunione con la Chiesa d'Inghilterra\". Affermando ci\u00f2, si escluse quindi la possibilit\u00e0 che in futuro ci potessero essere regnanti non anglicani e in particolar modo cattolici: chi fosse stato cattolico, vi si fosse convertito o avesse sposato un cattolico, era scritto, sarebbe stato escluso dalla successione.\nL'Atto di Disposizione introdusse altres\u00ec la previsione per cui, se qualcuno non originario d'Inghilterra fosse salito al trono, il Sovrano non avrebbe dichiarato guerra per i domini non appartenenti alla Corona senza il consenso del Parlamento. Una previsione lungimirante, perch\u00e9, fino alla regina Vittoria (che dovette lasciare il dominio dello stato di Hannover in virt\u00f9 della Legge Salica), tutti i regnanti coprirono pacificamente entrambi i ruoli di Sovrani del Regno Unito e dello Stato di Hannover.\nNascita del Regno di Gran Bretagna.\nL'emanazione dell\"Act of Settlement \"costitu\u00ec d'altra parte una delle principali cause dell'unione tra i regni d'Inghilterra e Scozia, cosa che si perfezion\u00f2 meno di un decennio dopo. Gi\u00e0 nel 1704 il Parlamento di Scozia infatti emise l'Act of Security, atto normativo con cui il Regno scozzese rispose all'emanazione dell'Act of Settlement (di soli tre anni prima), giustificato dalla circostanza che alla morte di Anna Stuart anche il trono scozzese sarebbe rimasto vacante. L'Act of Security prevedeva che, alla morte di Anna, i membri del Parlamento avrebbero dovuto nominare un successore protestante discendente dei re scozzesi: inoltre, a meno che alcune condizioni economiche, politiche e religiose non fossero state soddisfatte dalla Corona inglese, la scelta non sarebbe ricaduta sullo stesso soggetto designato dall'Act of Settlement del 1701, portando quindi ad una scissione tra le due corone (unite per pi\u00f9 di un secolo, a partire dall'incoronazione di Giacomo I d'Inghilterra).\nIl Parlamento inglese reag\u00ec con forza a tale minaccia, promulgando nel 1705 l'Alien Act, con cui si avviavano le procedure per ridurre considerevolmente il commercio e la libera circolazione dei beni tra i due paesi, a meno che non venisse abrogato l'Act of Security o fosse approvato un atto di unione tra i due regni. Soprattutto a causa delle drammatiche condizioni economiche del regno scozzese (dovute principalmente al rovinoso tentativo di stabilire una colonia commerciale a Dari\u00e9n, nelle giungle inospitali di Panama), il braccio di ferro tra i due regni si concluse secondo le intenzioni inglesi, e l'Act of Union del 1707 attu\u00f2 definitivamente l'unione politica e istituzionale tra i Regni di Inghilterra e Scozia, formalizzando cos\u00ec la nascita del Regno di Gran Bretagna. "}
{"id": "311316", "revid": "125892665", "url": "https://it.wikipedia.org/wiki?curid=311316", "title": "L'uomo dei cinque palloni", "text": "L'uomo dei cinque palloni (conosciuto anche col titolo Break-up) \u00e8 un film diretto da Marco Ferreri.\nTrama.\nMario Fuggetta \u00e8 proprietario di un'industria specializzata nella produzione di cioccolato. La sua routine quotidiana viene interrotta da un episodio particolare: dopo aver raccolto un palloncino, usato per una trovata pubblicitaria, l'uomo si chiede fino a che punto pu\u00f2, tale oggetto, essere gonfiato. Da semplice e banale dilemma, questo interrogativo si trasforma in una vera e propria ossessione.\nProduzione.\nInizialmente, il lungometraggio doveva essere distribuito in una versione estesa di circa 80 minuti. Il produttore Ponti decise, invece, di convertirlo in un episodio per il film collettivo \"Oggi, domani e dopodomani\". Tale scelta fu compiuta per motivi di immagine. Marcello Mastroianni, infatti, interpret\u00f2 il suo primo ruolo \"atipico\", un personaggio grottesco e folle che si allontana dai canoni a cui era abituato il pubblico dell'epoca.\nFerreri, ostinato nel voler fare uscire la sua director's cut, gir\u00f2 nuove scene per completare il lavoro. Nel 1969 venne distribuito in Francia col titolo di \"Break-up\".\nDistribuzione.\n\"L'uomo dei cinque palloni\" ottenne un pessimo riscontro di pubblico e, a seguito di ci\u00f2, fu solo distribuito in festival cinematografici.\nLa Cineteca di Bologna ha restaurato il film nel 2016, presentandolo in anteprima al Festival di Venezia. Successivamente, fu proposto nella retrospettiva de \"Il cinema ritrovato\".\nAccoglienza.\nIn un articolo de \"La Stampa\", il critico Leo Pestelli giudica la pellicola come una delle idee pi\u00f9 geniali del duo Ferreri-Azcona.\nMorando Morandini, nel duo dizionario omonimo, considera l'opera come un \u00absarcastico apologo sulla solitudine e l'alienazione nella societ\u00e0 moderna\u00bb."}
{"id": "311320", "revid": "287204", "url": "https://it.wikipedia.org/wiki?curid=311320", "title": "P\u0101ramit\u0101", "text": "Il termine sanscrito p\u0101ramit\u0101 (devan\u0101gar\u012b \u092a\u093e\u0930\u092e\u093f\u0924\u093e) \u00e8 un sostantivo femminile che indica il \"condurre alla riva opposta\" o il \"raggiungimento della riva opposta\" o ancora il \"completamento di un percorso\", come aggettivo (qui privo del diacritico nella ultima vocale \"a\" quindi \"p\u0101ramita\") indica quello che \u00e8 \"giunto alla riva opposta\" oppure quello che ha \"attraversato\".\nCome sostantivo femminile in termini composti indica la \"perfezione in\" e, specificatamente nel Buddhismo, le \"virt\u00f9 trascendenti\" ovvero \"non mondane\".\nNel Buddhismo \"p\u0101ramit\u0101\" indica quelle \"virt\u00f9\" che chi vuole intraprendere il cammino del \"bodhisattva\", e quindi realizzare lo stato di \"buddha\", deve compiutamente sviluppare.\nSempre in ambito buddhista il termine \u00e8 stato differentemente analizzato dalle scuole di tradizione del Canone p\u0101li ovvero dalla scuola del Therav\u0101da, rispetto alle scuole di tradizione dei Canoni cinese e tibetano ovvero dalle scuole del Mah\u0101y\u0101na.\nPer la scuola del Therav\u0101da, che utilizza come lingua canonica la p\u0101li, il termine p\u0101li \"p\u0101ramit\u0101\" deriva dall'aggettivo \"parama\" nel significato di \"perfetto\" o \"completo\" e quindi utilizza indifferentemente i termini \"p\u0101ramit\u0101\" o il suo derivato, sempre p\u0101li, \"p\u0101ram\u012b\".\nPer le scuole del Mah\u0101y\u0101na il termine sanscrito \"p\u0101ramit\u0101\" sarebbe invece composto da \"p\u0101ram\" (\"oltre\") e \"ita\" (\"andato\") indicando quindi lo sviluppo del percorso spirituale.\nLe elencazioni delle \"p\u0101ramit\u0101\" differiscono a seconda dei testi. Generalmente vengono intese come sei o dieci, ma si trovano opere in cui vengono enumerate come cinque o sette.\nCharles Hallisey nota come le dottrina delle \"p\u0101ramit\u0101\" non sia presente nella letteratura buddhista pi\u00f9 antica e ritiene che la numerazione originaria possa essere quella di sei\nIn ambito buddhista il termine sanscrito \"p\u0101ramit\u0101\" viene cos\u00ec reso nelle altre lingue asiatiche:\nLe \"p\u0101ramit\u0101\" nel Buddhismo Therav\u0101da.\nIl \"Cariy\u0101pi\u1e6daka\" (uno dei quindici -o diciotto- testi componenti il \" Khuddaka Nik\u0101ya\" inserito nel \"Sutta Pi\u1e6daka\" del Canone p\u0101li) nonch\u00e9 il \"Buddhava\u1e43sa\" (anch'esso componente il \" Khuddaka Nik\u0101ya\"), elencano differenti numerazioni delle \"p\u0101ramit\u0101\" che un \"bodhisattva\" deve completare nelle sue numerose esistenze prima di realizzare la \"bodhi\" dei \"buddha\". Il \"Cariy\u0101pi\u1e6daka\" ne elenca sette mentre il \"Buddhava\u1e43sa\" dieci. Di seguito le dieci \"p\u0101ramit\u0101\" riportate nel \"Buddhava\u1e43sa\" (i termini sono riportati in lingua p\u0101li):\nLe \"p\u0101ramit\u0101\" nel Buddhismo Mah\u0101y\u0101na.\nIl Buddhismo Mah\u0101y\u0101na eredita la elencazione delle sei \"p\u0101ramit\u0101\" proposta nei testi di due scuole del Buddhismo dei Nik\u0101ya: la Lokottarav\u0101da e la Sarv\u0101stiv\u0101da.\nNel Buddhismo Mah\u0101y\u0101na la funzione delle \"p\u0101ramit\u0101\" \u00e8 tuttavia diversa. Essendo l'obiettivo \"mahayanista\" il \"bodhisattva\" e non l\"arhat\", ed essendo la condizione del \"bodhisattva\" conseguibile da chiunque abbia la sincera intenzione di intraprendere quel cammino e non solo da esseri straordinari come per le scuole qui definite come \"h\u012bnay\u0101na\", le \"p\u0101ramit\u0101\" vengono costantemente praticate dai \"bodhisattva\" allo scopo di raggiungere lo stato di \"buddha\". Charles Halley nota in questo un profondo punto di rottura con le scuole del Buddhismo dei Nik\u0101ya, in quanto le \"p\u0101ramit\u0101\" dei \"bodhisattva\" andarono a sostituire il \"nobile ottuplice sentiero\" degli \"arhat\" considerata una dottrina e pratica dell\"'h\u012bnay\u0101na\" ovvero \"inferiore\" e valutata negativamente.\nPer il \"mahayanista\" che segue la \"via del \"bodhisattva\"\" (\"bodhisattvay\u0101na\") le \"p\u0101ramit\u0101\" hanno il precipuo scopo di \"salvare\" tutti gli esseri senzienti consentendo loro di realizzare la \"bodhi\" dei \"buddha\", ovvero l\"Anuttar\u0101-samyak-sa\u1e43bodhi\". Viene cos\u00ec a cadere, secondo i \"mahayanisti\", l'urgenza dell\"'arhat\" per la propria, personale, salvezza. Ne consegue che quelle \"p\u0101ramit\u0101\" come la \"K\u1e63anti\" e il \"V\u012brya\", poco considerate nel Buddhismo dei Nik\u0101ya, acquisiscono in questo ambito una notevole importanza.\nL'elenco delle sei \"p\u0101ramit\u0101\" ereditate dalle scuole del Buddhismo dei Nik\u0101ya ma qui aventi un ruolo ben diverso sono:\nTra queste sei \"p\u0101ramit\u0101\" la letteratura \"mah\u0101y\u0101na\" privilegia in modo assoluto la \"Praj\u00f1\u0101\" che risulta essere la \"p\u0101ramit\u0101\" pi\u00f9 importante e riassuntiva di tutte le altre. Cos\u00ec Philippe Cornu:\nL'opera mah\u0101y\u0101nica che offre una disamina completa delle \"p\u0101ramit\u0101\" secondo queste scuole \u00e8 il \"\u015a\u016bra\u1e43gamasam\u0101dhi s\u016btra\".\nA queste sei \"p\u0101ramit\u0101\", un'altra opera mah\u0101y\u0101nica, corrispondente al XXXI capitolo dell\"'Avata\u1e43sakas\u016btra\" ovvero il \"Da\u015babh\u016bmika-s\u016btra\" (\u5341\u4f4f\u7d93, \"Sh\u00edzh\u00f9 j\u012bng\", giapp. \"J\u016bj\u016b ky\u014d\", S\u016btra delle dieci terre, conservato nello \" Hu\u0101y\u00e1nb\u00f9\" al T.D. 286) ne aggiunge altre quattro: "}
{"id": "311324", "revid": "124747841", "url": "https://it.wikipedia.org/wiki?curid=311324", "title": "Andrea Dandolo", "text": "Biografia.\nProveniente dalla famiglia dei Dandolo, tra le pi\u00f9 illustri del patriziato veneziano, aveva iniziato molto presto a ricoprire cariche pubbliche. Divenne infatti Procuratore di San Marco gi\u00e0 nel 1331.\nDopo aver conseguito il dottorato a Padova, primo Doge veneziano a laurearsi, era stato professore di diritto all'Universit\u00e0 di quella citt\u00e0 e Podest\u00e0 di Trieste nel 1336, ed era diventato cos\u00ec popolare a Venezia (per la sua grazia aveva meritato di soprannome di \"Cortese\") che nel 1339, quando aveva solo 32 anni, si pens\u00f2 di eleggerlo Doge. Giunse comunque quattro anni pi\u00f9 tardi alla magistratura suprema, ad un'et\u00e0 insolitamente precoce. \nLe qualit\u00e0 giustificavano una tale eccezione senza precedenti.\nEra amico personale di Francesco Petrarca e lui stesso scrisse numerose opere letterarie quali raccolte di Statuta, atti diplomatici, cronache (nota in particolare e la sua \"Cronaca estesa\").\nSi spos\u00f2 con Francesca Morosini vivendo per\u00f2 con essa un rapporto piuttosto travagliato tanto che essa, dopo una visita di stato di Isabella Fieschi, moglie di Luchino Visconti signore di Milano, a cui, secondo lei, il doge aveva riservato troppe attenzioni, decise di farsi seppellire lontano da lui.\nDogato.\nCon questi alti requisiti il Dandolo riusc\u00ec a farsi eleggere doge al sesto scrutinio il 4 gennaio 1343.\nDandolo si occup\u00f2 di scrivere un testo storico chiamato \"Cronaca\" in cui la storia di Venezia \u00e8 presentata in modo da dimostrare che tutta l'attivit\u00e0 di Venezia \u00e8 sempre stata improntata alla giustizia.\nIl benessere di Venezia permetteva all'economia di volare ma il destino era in agguato: dal 1348 si diffondeva la peste nera che colpiva tra le prime citt\u00e0 proprio Venezia mietendo vittime (75% della popolazione) e provocando danni economici immensi.\nIn questo periodo in politica estera le cose non migliorarono, anzi.\nTra il 1345 e il 1346 Zara si ribell\u00f2 e venne ripresa solo grazie all'abilit\u00e0 del futuro doge Marino Faliero.\nDal 1353 poi, nonostante il tentativo di mediazione del Petrarca, ripresero le ostilit\u00e0 contro Genova; le dure battaglie e le reciproche sconfitte costrinsero i due contendenti ad allearsi con i potenti della terraferma italiana, cosicch\u00e9 una piccola guerra si trasform\u00f2 in guerra totale.\nLa guerra degli Stretti fece rompere il lungo rapporto d'amicizia tra il Dandolo ed il Petrarca dopo che il primo accus\u00f2 il secondo di esser troppo a favore dei Visconti, suoi mecenati ed alleati di Genova.\nL'atmosfera familiare, molto tesa, e quella politico-economica probabilmente influenzarono in modo determinante lo spirito del Dandolo che, nonostante la giovane et\u00e0, era roso dalla stanchezza e dall'amarezza.\nI genovesi il 4 novembre 1354 vinsero la battaglia di Sapienza che segn\u00f2 la guerra in loro favore: all'epoca, il Dandolo era per\u00f2 gi\u00e0 morto, secondo alcuni di crepacuore, il 7 settembre 1354.\nIl suo amico Petrarca, nonostante la freddezza dei loro rapporti negli ultimi tempi, lo rimpianse a lungo come uomo e come umanista."}
{"id": "311328", "revid": "287204", "url": "https://it.wikipedia.org/wiki?curid=311328", "title": "Asociacion Internacional de los Trabajadores", "text": ""}
{"id": "311331", "revid": "78273", "url": "https://it.wikipedia.org/wiki?curid=311331", "title": "San Beda", "text": ""}
{"id": "311335", "revid": "1784938", "url": "https://it.wikipedia.org/wiki?curid=311335", "title": "\u015a\u016bnyat\u0101", "text": "\u015a\u016bnyat\u0101 (devan\u0101gar\u012b: \u0936\u0942\u0928\u094d\u092f\u0924\u093e, p\u0101li: \"su\u00f1\u00f1at\u0101\", cinese: \u7a7a pinyin: \"k\u014dng\", coreano: \"gong\", giapponese: \"k\u016b\", tibetano: \"stong-pan-yid\", tr.it. Vacuit\u00e0) \u00e8 un sostantivo femminile della lingua sanscrita che indica una delle dottrine fondamentali nel Buddhismo, secondo cui la realt\u00e0 non ha esistenza intrinseca ma sorge dalla \"prat\u012btyasamutp\u0101da\" (traducibile come \"coproduzione condizionata\" oppure \"originazione interdipendente\")\nLa dottrina della \"\u015a\u016bnyat\u0101\" acquisisce tuttavia significati diversi e diverso ruolo nelle varie scuole che si sono succedute nel corso della Storia del Buddhismo, alcune delle quali tutt'oggi esistenti. In questo senso \u00e8 preferibile suddividere l'esposizione di questa dottrina a seconda dei testi di riferimento o delle scuole che la insegnano.\nLa dottrina della vacuit\u00e0 negli \"\u0100gama-Nik\u0101ya\" del Buddhismo dei Nik\u0101ya e del Buddhismo Therav\u0101da.\nLa presenza nelle pi\u00f9 antiche scritture buddhiste dell'attribuzione al Buddha \u015a\u0101kyamuni dell'insegnamento della \"vacuit\u00e0\" \u00e8 indubitabile come \u00e8 indubitabile, in queste stesse scritture, la preoccupazione del fondatore del Buddhismo che questo insegnamento potesse essere addirittura dimenticato. Cos\u00ec afferma il Buddha \u015a\u0101kyamuni nel \"Samyutta-nik\u0101ya\" del Canone p\u0101li: \nMa se nel \"Majjhima-nik\u0101ya\" , il Buddha \u015a\u0101kyamuni indica l'irrealt\u00e0, la vacuit\u00e0 delle cose, come costantemente nei vari \"agama-nikaya\" espone l'insegnamento dell\"'anatta\" ovvero della \"vacuit\u00e0\" intesa come inesistenza di una sostanzialit\u00e0 inerente al soggetto che percepisce i fenomeni, \u00e8 nel \"Culasu\u00f1\u00f1ata Sutta\", dove il Buddha \u015a\u0101kyamuni entra nel dettaglio di questa dottrina come esperienza interiore quando, rispondendo ad \u0100nanda su una sua precedente affermazione nella quale sosteneva di \"dimorare pienamente in uno stato di vacuit\u00e0\" afferma:\nNel \"Culasu\u00f1\u00f1ata Sutta\" il Buddha \u015a\u0101kyamuni non si ferma a questo \"svuotamento\" dalle \"ansie\" del mondo ma, in un incessante processo di svuotamento di tutti i riferimenti, ovvero dell'idea di 'foresta', dell' 'idea di terra', dell' 'infinit\u00e0 dell'idea di spazio', dell' 'infinit\u00e0 dell'idea di coscienza', della 'nullit\u00e0', della 'n\u00e9 percezione n\u00e9 non percezione', del 'raccoglimento mentale privo di segni', giunge a concludere che: \nRiccardo Venturini, in riferimento a questo \"sutta\", nota che \nQuesto, secondo Riccardo Venturini, implica che \nLa dottrina della vacuit\u00e0 nei \"Praj\u00f1\u0101p\u0101ramit\u0101s\u016btra \".\nNei trentotto testi che costituiscono l'insieme dei \"Praj\u00f1\u0101p\u0101ramit\u0101s\u016btra\" (composti tra il I secolo a.C. e il VII secolo d.C.), la dottrina della 'vacuit\u00e0' riveste un ruolo centrale e fondamentale. Si pu\u00f2 sostenere che fin dai \"Praj\u00f1\u0101p\u0101ramit\u0101s\u016btra\" pi\u00f9 antichi, l'estensore degli stessi, che potrebbe voler riportare degli insegnamenti dello stesso Buddha \u015a\u0101kyamuni non accolti negli \" \u0100gama-Nik\u0101ya \", accompagni la dottrina della vacuit\u00e0 con la p\u0101ramit\u0101 \"praj\u00f1\u0101\" ritenuta l'ultima e la pi\u00f9 importante gi\u00e0 nelle scuole del Buddhismo dei Nik\u0101ya (scuola Sarv\u0101stiv\u0101da). \nNel complesso la letteratura dei \"Praj\u00f1\u0101p\u0101ramit\u0101s\u016btra\" elenca venti tipi di vacuit\u00e0 (sanscrito \"vi\u1e43\u015bati \u015b\u016bnyat\u0101\"):\nTali \"vacuit\u00e0\" stanno ad indicare che ogni forma, esistenza o non esistenza, \u00e8 vacuit\u00e0 e ogni vacuit\u00e0 \u00e8 ognuna di queste.\nCos\u00ec come recita uno dei \"Praj\u00f1\u0101p\u0101ramit\u0101s\u016btra\" pi\u00f9 noti, il \"Praj\u00f1\u0101p\u0101ramit\u0101 H\u1e5bdaya s\u016btra\" (Il Sutra del Cuore della perfezione di saggezza): \nL'insieme del corpus scritturale dei \"Praj\u00f1\u0101p\u0101ramit\u0101s\u016btra\" sembrerebbe contenere una serrata critica della dottrina dei \"dharma\" delle scuole del Buddhismo dei Nik\u0101ya, segnatamente della scuola Sarv\u0101stiv\u0101da, le quali assegnavano esistenza reale ai costituenti (\"dharma\") dei fenomeni, anche se le stesse denunciavano la 'vacuit\u00e0' del soggetto che questi fenomeni percepiva, ovvero negavano la soggettivit\u00e0, l'io individuale (dottrina dell\"'an\u0101tman\"). Questa \"doppia vacuit\u00e0\" (vacuit\u00e0 del soggetto percipiente,\"an\u0101tman\", e dei fenomeni percepiti) dei \"Praj\u00f1\u0101p\u0101ramit\u0101s\u016btra\" andava a dunque a criticare i contenuti \"abhidharmici\" della scuola Sarv\u0101stiv\u0101da, la quale giungeva a sostenere la presenza, nel soggetto che percepisce, di un \"dharma\" particolare, il \"prapti\", che fungeva da ricettacolo per la sua retribuzione karmica. \u00c8 chiaro che la dottrina della vacuit\u00e0 dei \"Praj\u00f1\u0101p\u0101ramit\u0101s\u016btra\" ha dei precisi fondamenti, come abbiamo visto, negli \"\u0100gama-Nik\u0101ya \", tuttavia essa intende radicalizzare questi fondamenti come il cuore (\"h\u1e5bd\") della dottrina del Buddha \u015a\u0101kyamuni (Buddhadharma).\nIn un altro famoso \"Praj\u00f1\u0101p\u0101ramit\u0101s\u016btra\", il \"Vajracchedik\u0101-praj\u00f1\u0101p\u0101ramit\u0101-s\u016btra\" (Sutra della perfezione della saggezza che recide come un diamante, o pi\u00f9 brevemente \"Sutra del diamante\") si giunge, peraltro coerentemente, a sostenere che \nLa dottrina della vacuit\u00e0 nelle scuole Mah\u0101y\u0101na Madhyamaka e Cittam\u0101tra.\nLa scuola Madhyamaka \u00e8 stata fondata da N\u0101g\u0101rjuna nel II d.C. \u00c8 dibattuto se, per quanto concerne il periodo del suo fondatore, essa possa essere inserita nel contesto degli insegnamenti Mah\u0101y\u0101na. La ragione di questi dubbi \u00e8 fondata sul fatto che nelle opere attribuite con sufficiente contezza al filosofo indiano, non compare mai l'utilizzo del termine Mah\u0101y\u0101na n\u00e9 i riferimenti ai \"Praj\u00f1\u0101p\u0101ramit\u0101s\u016btra\". \nL'opinione di molti studiosi, tuttavia, si fonda sulla natura di queste opere che sono didattiche e non polemiche. Intendono dimostrare la validit\u00e0 dei propri contenuti piuttosto che svilire l'autorevolezza delle fonti avversarie magari facendo leva su altre fonti. \u00c8 possibile quindi che N\u0101g\u0101rjuna abbia volontariamente evitato qualsivoglia riferimento ai \"Praj\u00f1\u0101p\u0101ramit\u0101s\u016btra\" per evitare di discutere con i suoi interlocutori Sarv\u0101stiv\u0101da sulla loro autorevolezza. \nD'altronde \u00e8 innegabile, che a partire dalla sua opera maggiore, il \"Madhyamakak\u0101rik\u0101 \" , egli non fa che ribadire la dottrina della vacuit\u00e0 esattamente come insegnata nei \"Praj\u00f1\u0101p\u0101ramit\u0101s\u016btra\".\nN\u0101g\u0101rjuna si presenta dunque come un maestro buddhista che vuole dimostrare la fondatezza della critica dei \"Praj\u00f1\u0101p\u0101ramit\u0101s\u016btra\" all\"'Abhidharma\" Sarv\u0101stiv\u0101da. Per N\u0101g\u0101rjuna, come per i \"Praj\u00f1\u0101p\u0101ramit\u0101s\u016btra\", il Buddha \u015a\u0101kyamuni aveva indicato, oltre l'impermanenza temporale (\"anitya\"), un'ulteriore qualit\u00e0, la \"\u015b\u016bnyat\u0101\" di tutti i fenomeni: essi erano vuoti anche di una stessa loro identit\u00e0 in quanto dipendevano uno dall'altro sul piano temporale del presente, dell'immediato: esiste A solo in quanto esiste anche un non A. \nTutti i fenomeni (\"dharma\") sono quindi privi di identit\u00e0, sono vuoti di identit\u00e0 (\"svabh\u0101va\"). Tutti i \"dharma\", secondo la lettura degli insegnamenti del Buddha da parte di N\u0101g\u0101rjuna, sono vuoti: poich\u00e9 nessun fenomeno possiede una natura indipendente, si pu\u00f2 dire che tutto ci\u00f2 che esiste \u00e8 vuoto. L'esperienza della vacuit\u00e0 \u00e8 la via che porta al \"Risveglio\". \nMa la vacuit\u00e0 non pu\u00f2 essere conosciuta con il pensiero ordinario (o \"convenzionale\") che tratta dei fenomeni come se fossero indipendenti e stabili, dotati di natura immutabile e propria. Gran parte dell'opera di N\u0101g\u0101rjuna consiste pertanto in una critica raffinata delle diverse dottrine che sottintendono l'esistenza dei fenomeni in quanto tali, e che vengono per questo ridotte all'assurdo (\"prasa\u1e45ga\"). Da parte sua, N\u0101g\u0101rjuna non presenta alcuna dottrina:\nPoich\u00e9 l'esperienza della vacuit\u00e0 non \u00e8 compatibile con alcuna costruzione filosofica, l'idea stessa della vacuit\u00e0 rischia di essere pericolosa, se la vacuit\u00e0 viene entificata: \nPer sottrarre la vacuit\u00e0 alla reificazione o alla concettualizzazione della stessa, N\u0101g\u0101rjuna si sforza di mostrare come la stessa vacuit\u00e0 sia vuota, ovvero priva di sostanzialit\u00e0: essa, dunque, non pu\u00f2 essere intesa come la natura delle cose, perch\u00e9 ci\u00f2 equivarrebbe a sostenere, assurdamente, che la natura delle cose consista nella loro assenza di natura propria. Invero, la vacuit\u00e0 \u00e8 una mera \"designazione linguistica\" che indica l'insostanzialit\u00e0 della realt\u00e0 a tutti i livelli, ossia sia al livello dei fattori minimi (\"dharma\") che al livello dei fenomeni che risultano dalle interazioni dharmiche. Tutto \u00e8 vuoto di identit\u00e0 di natura (\"svabh\u0101va\"). \nLa \"\u015b\u016bnyat\u0101\" ha valenza strumentale nella misura in cui costituisce non un'ulteriore teoria ontologica da sostituire alle altre in virt\u00f9 di una maggiore coerenza logica, ma un metodo di decostruzione di tutti i punti di vista (\"d\u1e5b\u1e63\u1e6di\") che culmina con l'abbandono di tutte le teorie. \nA tal fine \u00e8 diretta la dialettica n\u0101g\u0101rjuniana operante nelle \"M\u016blamadhyamakak\u0101rik\u0101\": essa non pretende affatto di rispecchiare hegelianamente la realt\u00e0 e il suo svolgimento, ma vuole invece eliminare ogni schermo tra s\u00e9 e il mondo in modo che si sia in grado di cogliere la \"talit\u00e0\" (\"tath\u0101t\u0101\") della realt\u00e0 al di l\u00e0 di ogni modello descrittivo, al di l\u00e0 di ogni \"-ismo\", compreso il Buddhismo stesso. Infatti, poich\u00e9 alla radice del dolore (\"du\u1e25kha\") sta una falsa visione delle cose (\"avidy\u0101\") che dipende dalla sovrapposizione della categoria di sostanza a una realt\u00e0 che invece ne \u00e8 sprovvista (\"an\u0101tman\"), la soluzione non pu\u00f2 consistere nella sostituzione di una categoria con un'altra (della categoria di sostanza con quella di vacuit\u00e0, ad es.), ma consiste piuttosto nella eliminazione di ogni costruzione mentale, compresa la vacuit\u00e0. Non si d\u00e0, dunque, una teoria del vuoto, ma si d\u00e0 l'esperienza del vuoto, che coincide col disvelamento della realt\u00e0 cos\u00ec com'\u00e8, vista finalmente al di l\u00e0 di ogni svolgimento concettuale e discorsivo. \nL'esperienza del vuoto non costituisce l'esito di un salto da un piano d'esistenza a un altro, ma \u00e8 piuttosto il risultato di una catarsi dello sguardo. La realt\u00e0 \u00e8 sempre presente agli occhi degli esseri umani, ma non \u00e8 sempre colta cos\u00ec com'\u00e8, data l'incessante attivit\u00e0 di proliferazione concettuale (\"prapa\u00f1ca\") che la restituisce in modo opaco, conformemente alle lenti attraverso le quali la si guarda: che siano le lenti della sostanza, del nulla o della vacuit\u00e0 poco importa, perch\u00e9 in ogni caso resta il fatto che ogni punto di vista, ponendosi, istituisce da se stesso la propria unilateralit\u00e0, che andr\u00e0 inevitabilmente a cozzare contro altri punti di vista. \nQuesto conflitto interminabile che si genera tra le diverse teorie altro non dice che l'indisponibilit\u00e0 della realt\u00e0 a lasciarsi cristallizzare in una forma determinata: appunto per questo l'impegno di N\u0101g\u0101rjuna non \u00e8 diretto a convincere i suoi interlocutori ad abbandonare i loro punti di vista per adottarne un altro (quello della vacuit\u00e0), ma intende, piuttosto, creare in loro il vuoto man a mano che la dialettica smonta le loro teorie. Passo dopo passo, la dialettica fa cadere uno ad uno i veli frapposti tra s\u00e9 e la realt\u00e0 sinch\u00e9, da ultimo, la realt\u00e0 non sia veduta cos\u00ec com'\u00e8, nella sua totale nudit\u00e0. \nNell'esperienza della vacuit\u00e0, paradossalmente, la vacuit\u00e0 si rivela come massima pienezza, perch\u00e9 mostra la reciproca dipendenza delle parti e del tutto: infatti, poich\u00e9 in virt\u00f9 della co-produzione condizionata (\"prat\u012btyasamutp\u0101da\") tutto \u00e8 connesso con tutto, il tutto esiste in virt\u00f9 delle parti e le parti esistono in virt\u00f9 del tutto. Il tutto e le parti non sono distinti ontologicamente, ma, proprio in quanto vuoti di natura propria, essi esistono solo nella loro interconnessione. Non c'\u00e8 dualismo ontologico, ma interdipendenza: il tutto si d\u00e0 nelle parti e le parti a loro volta attestano il tutto. \nLa comprensione profonda dell'insegnamento n\u0101g\u0101rjuniano culmina nel distacco e nell'abbandono dell'insegnamento stesso: la \"via negationis\" di N\u0101g\u0101rjuna non conduce all'Assoluto divino (donde la differenza rispetto al \"neti neti\" delle \"Upani\u1e63ad\"), ma alla realt\u00e0, vista finalmente nella sua talit\u00e0, e a una trasformazione etica che, rendendo l'uomo capace di adeguare il suo sguardo alla realt\u00e0, consente di mettere in campo un'azione conforme ai caratteri di insostanzialit\u00e0 e impermanenza del mondo. Ci\u00f2 a sua volta rende possibile l'eliminazione di quella frizione (\"du\u1e25kha\") che si genera quando l'agire umano si conforma a una rappresentazione chimerica delle cose. \nLa dottrina della vacuit\u00e0 nelle scuole Mahayana del \"Sutra del Loto\", del Buddhismo Ch\u00e1n e Zen e nelle scuole Vajrayana.\nIl Sutra del Cuore \u00e8 uno dei principali incentrati sulla vacuit\u00e0 in queste tradizioni Mahayana.\nFisica quantistica e dottrina della vacuit\u00e0.\nA occuparsi della vacuit\u00e0 concepita dal Buddhismo in relazione alle teorie della fisica quantistica \u00e8 stato il fisico italiano Carlo Rovelli che, assecondando un'opinione comune tra i fisici che si occupano di meccanica quantistica, afferma che la dottrina della vacuit\u00e0 cos\u00ec come viene concepita in particolare dal monaco buddhista N\u0101g\u0101rjuna, che la riprende direttamente dagli insegnamenti del Buddha Sakyamuni, \u00e8 identica al modo che la fisica quantistica ha di concepire la realt\u00e0, come originata da un vuoto quantistico e composta da particelle interdipendenti in un intreccio unico (\"entanglement quantistico\"), da non confondere attentamente col concetto di nulla e nichilismo della filosofia occidentale. Il Buddha affermava infatti che tutte le cose sono vuote di esistenza intrinseca e cio\u00e8 che tutte le cose esistono non di per s\u00e9 ma perch\u00e9 sono in relazione con altro (dottrina della \"prat\u012btyasamutp\u0101da\"); la fisica quantistica dice in sostanza la stessa cosa e cio\u00e8 che gli oggetti sembrano esistere solo quando influenzano altri oggetti."}
{"id": "311362", "revid": "122817830", "url": "https://it.wikipedia.org/wiki?curid=311362", "title": "Dramma satiresco", "text": "Il dramma satiresco (\u03c3\u03b1\u03c4\u03c5\u03c1\u03b9\u03ba\u1f78\u03bd \u03b4\u03c1\u1fb6\u03bc\u03b1 o \u03c3\u03ac\u03c4\u03c5\u03c1\u03bf\u03b9) era una delle forme, insieme con la tragedia e la commedia, in cui si articolava il teatro greco classico.\nCaratteri.\nRiconducibile nella sfera del culto del dio Dioniso, si caratterizzava per una struttura abbastanza semplice in cui il coro era costituito da elementi travestiti da satiri caprini che si muovevano sulla scena alternando momenti di recitazione teatrale a momenti di vivace danza chiamata \"s\u00eckinnis\".\nIn una felice simbiosi, presentava la struttura della tragedia e il colorito farsesco della commedia. Le storie erano di tipo comico, a volte addirittura parodie di episodi mitologici, che presentavano i satiri nelle situazioni pi\u00f9 disparate. Per esempio, negli \"Spettatori o atleti ai giochi istmici\" di Eschilo, essi sono atleti, mentre nel \"Ciclope\" di Euripide, essi sono i servitori di Polifemo in una gustosa parodia del celebre episodio dell\"Odissea\" di Omero. Nel dramma satiresco, che presenta una felice conclusione, troviamo dunque aspetti burleschi e grotteschi, personaggi della tragedia nonch\u00e9 mostri e briganti della tradizione popolare.\nQuanto ai personaggi e ai costumi utilizzati in questo genere teatrale, esiste un'importante testimonianza nelle pitture vascolari del \"Vaso di Pronomos\", conservato presso il Museo archeologico nazionale di Napoli.\nDramma satiresco e tragedia.\nEsso rappresenterebbe, seguendo la teoria aristotelica esplicata nella \"Poetica\", lo stadio intermedio nel processo che dal ditirambo conduce alla tragedia; in pratica dal coro, che inneggiava al dio, si sarebbe staccato un elemento, il corifeo, per interagire dialogicamente col coro stesso. Dunque ci si troverebbe dinanzi a una forma poetica pi\u00f9 remota rispetto alla tragedia stando alla testimonianza di Aristotele che nella \"Poetica\" parla di \"satyrik\u00f2n\" alludendo non tanto al dramma satiresco perfezionato e assurto a piena dignit\u00e0 letteraria solo con Pratina, bens\u00ec ad antecedenti satireschi della tragedia vera e propria.\nLa tragedia fagocit\u00f2 questi precedenti e li avrebbe destinati all'oblio, se non fosse intervenuto il suddetto Pratina di Fliunte (500 a.C.) - a cui il lessico \"Suda\" assegna ben 32 di questi drammi -, l'\"inventore\" del dramma satiresco secondo gli eruditi alessandrini: costoro intendevano l'etimologia della parola tragedia come \"canto per il sacrificio del capro\" o come \"canto per il capro\" inteso come premio per il vincitore; secondo gli alessandrini dunque il dramma satiresco sarebbe posteriore alla tragedia.\nNei concorsi, ciascuno dei tre poeti tragici presentava una tetralogia comprensiva di tre tragedie pi\u00f9 un dramma satiresco il cui compito era quello di rinfrancare l'animo degli spettatori rattristati dagli episodi luttuosi delle tragedie. La materia trattata era desunta dall\"epos\" e dal mito. Una produzione percepita come \"inferiore\" rispetto alla tragedia, come dimostra il caso di Euripide che nel concorso del 438 a.C. in cui riport\u00f2 il 2\u00ba premio present\u00f2, dopo la trilogia \"Le Cretesi\", \"Alcmeone a Psofide\", \"Telefo\", al posto del dramma satiresco, la tragedia \"Alcesti\" che contiene alcune scene comiche legate alla raffigurazione di Eracle ebbro e gozzovigliatore. A noi \u00e8, comunque, pervenuto un solo dramma satiresco integro, ossia il \"Ciclope\" di Euripide. Abbiamo per\u00f2 circa met\u00e0 di un dramma di Sofocle (\"I cercatori di tracce\") e ampi frammenti di due drammi di Eschilo (\"Gli spettatori o atleti ai giochi istmici\" e \"I pescatori con la rete\").\nLa lingua del dramma satiresco \u00e8 per vari aspetti molto vicina a quella della tragedia: alta percentuale di aggettivi composti, medesima patina dialettale e simile struttura metrica. Tuttavia si allontana dalla lingua tragica in pi\u00f9 punti: ci\u00f2 che maggiormente la differenzia \u00e8 la presenza di alcuni volgarismi, l'alta percentuale di colloquialismi, una sintassi il pi\u00f9 delle volte semplice e frasi relativamente corte, la presenza di elementi 'comici' o 'parodici' in un contesto serio, la resa mimetica di alcune scene mediante l'uso di imperativi, interiezioni, sintassi paratattica, ecc., e il riferimento a contesti simposiali, di banchetti e di coinvolgimenti sentimentali. Molte di queste caratteristiche sono condivise con la lingua della commedia (in particolare i volgarismi e i colloquialismi) ma in termini generali si pu\u00f2 dire che la lingua satiresca appartiene al mondo della tragedia."}
{"id": "311368", "revid": "729019", "url": "https://it.wikipedia.org/wiki?curid=311368", "title": "Union Army", "text": "Union Army (anche Northern Army o Federal Army) indicava le forze armate terrestri dell'Unione, o Federazione, o pi\u00f9 brevemente \"Nord\", nel corso della guerra di secessione americana, che lo vide contrapposto a quello della CSA (Confederate States of America), o Confederazione.\nStoria.\nLa formazione.\nAllo scoppio della Guerra di secessione americana nell'aprile del 1861, l'Esercito statunitense consisteva di 10 reggimenti di fanteria, quattro di artiglieria, due di cavalleria, due di dragoni e uno di fanteria montata. Questi reggimenti avevano ampi vuoti. Delle 197 compagnie dell'esercito, 179 presidiavano 79 avamposti isolati nel West e le rimanenti 18 erano di guarnigione a Est del fiume Mississippi, la maggioranza lungo il confine canadese e lungo la costa atlantica. La forza effettiva era di soli 16.000 uomini. anche perch\u00e9 numerosi soldati e alcuni ufficiali originari degli stati del Sud, il cosiddetto Dixieland, avevano gi\u00e0 rassegnato le proprie dimissioni e raggiunto il nuovo esercito confederato (o \"sudista\").\nCon la secessione degli Stati del Sud e la drastica diminuzione di volontari nelle forze armate di terra, il Presidente Abraham Lincoln chiese agli Stati dell'Unione di arruolare 75.000 uomini per tre mesi per porre fine all'insurrezione del Sud. La guerra avrebbe dimostrato di essere pi\u00f9 lunga e pi\u00f9 grave di quanto ognuno si sarebbe potuto aspettare e il 22 luglio 1861, il Congresso autorizz\u00f2 la levata di un esercito volontario di 500.000 uomini. Fu proprio questa chiamata federale alle armi che incit\u00f2 quattro nuovi Stati del Sud a secedere, rafforzando la Confederazione che cos\u00ec cont\u00f2 undici Stati.\nDa principio, alla chiamata di volontari risposero pi\u00f9 volentieri i patrioti del Nord, gli abolizionisti e anche entusiasti immigrati che si arruolarono nella speranza di una paga stabile e di razioni alimentari. Pi\u00f9 di 10.000 tedeschi degli Stati di New York e della Pennsylvania immediatamente risposero all'appello di Lincoln e i francesi furono fra coloro che pi\u00f9 celermente si arruolarono. Numerosi e ancora oggi tra i pi\u00f9 celebri furono i volontari Irlandesi, sia immigrati economici, sia esuli politici, che costituirono intere Brigate su base etnica, alcuni mossi anche dalla volont\u00e0 di forgiarsi all'arte della guerra in vista di futuri scontri sul suolo natio, e che malauguratamente dovettero battersi contro formazioni di conterranei schieratisi con pari entusiasmo con la CSA.\nQuanto pi\u00f9 ci fu necessit\u00e0 di ulteriori arruolamenti, tanto pi\u00f9 decrebbe il numero di entusiasti volontari, crescendo viceversa la consapevolezza che la guerra sarebbe stata lunga e particolarmente cruenta, visto il numero di caduti e la gravit\u00e0 dei feriti e soprattutto mutilati che giungevano dal fronte. Nondimeno, fra l'aprile 1861 e l'aprile 1865, almeno 2 milioni e mezzo di uomini servirono nell'Esercito dell'Unione, molti dei quali volontari. Ma si ricorse anche alla coscrizione obbligatoria mediante sorteggio. I provvedimenti che consentivano agli abbienti di riscattarsi economicamente dalla medesima pagando il soldo di un altro coscritto portarono nel 1863 a violente rivolte di piazza represse nel sangue.\n\u00c8 un diffuso quanto reiterato errore sostenere che il Sud avrebbe tratto il suo iniziale vantaggio da un ampio esodo di ufficiali di carriera verso l'esercito confederato. Infatti su 824 ufficiali formatisi all'Accademia Militare e rimasti in servizio, solo 296 rassegnarono le proprie dimissioni o furono collocati a riposo e di essi solo 184 raggiunsero le file confederate. Mentre di circa altri 900 ufficiali usciti da West Point e poi tornati alla vita civile (per lo pi\u00f9 di famiglia agiata che aveva scelto la formazione militare per censo o tradizione), 114 si fecero reintegrare nell'esercito unionista e solo 99 entrarono in quello confederato. Pertanto il rapporto fra Ufficiali di formazione accademica fu 754 per l'Unione contro 283 per la Confederazione (uno dei dimissionari fu proprio Robert E. Lee, che aveva ricevuto da poco la proposta di comandare l'intero esercito unionista e che accett\u00f2 invece il comando delle forze della Virginia per \"patriottismo virginiano\" e successivamente avrebbe comandato tutte le forze armate confederate fino alla fine della guerra).\nIl Sud fu semmai avvantaggiato nel reclutare i cadetti di numerose altre Scuole Militari presenti sul suo territorio, come The Citadel e l'Istituto Militare della Virginia (VMI), che sfornarono comunque un numero tutto sommato esiguo di ufficiali.\nUnit\u00e0 maggiori dell'esercito unionista.\nL'Esercito dell'Unione fu composto da numerose unit\u00e0, la maggioranza delle quali divise in \"Dipartimenti\", organizzati geograficamente, e \"Armate\", che assumevano nomi geografici ma che potevano operare su aree pi\u00f9 ampie. Ognuna di questa unit\u00e0 maggiori fu di norma comandata da un Maggior generale (Mag. Gen.). Vi fu una tendenza generale a chiamare gli eserciti unionisti facendo riferimento a importanti fiumi o corsi d'acqua presenti nelle rispettive aree operative, sebbene esistano alcune eccezioni, mentre gli eserciti della Confederazione erano in genere chiamati in base agli Stati in cui agivano normalmente, sebbene includessero unit\u00e0 minori che pure portavano nomi geografici in alternativa a quelli del loro comandante. Un esempio la Missouri Irish Brigade, nota anche come Lelly's Brigade, che Brigata non era ma poco pi\u00f9 di un battaglione di volontari irlandesi confederati, oggi fonte di confusione per gli appassionati di storia.Alcune delle principali unit\u00e0 furono:\nL'esercito regolare, un termine che si usa per individuare l'esercito permanente degli U.S.A., fu sovente mescolato a varie unit\u00e0 e formazioni di diverso \"status\" dell'Esercito dell'Unione. Questa forza fu abbastanza ridotta rispetto a quella massicciamente costituita dalle forze volontarie che costituivano il grosso dell'Esercito dell'Unione.\nComandanti.\nNumerosi uomini servirono come comandanti in capo dell'Esercito dell'Unione nel corso della sua esistenza:\nScott era un veterano anziano della Guerra Messico-Stati Uniti e non avrebbe potuto assolvere effettivamente ai suoi doveri. La guerra non and\u00f2 bene per l'Unione nei primi due anni, e molte persone criticavano l'eccessiva prudenza e la scarsa strategia del successore di Scott, il Mag. Gen. McClellan. McClellan condusse la disastrosa Campagna peninsulare e fu sostituito da Halleck come comandante generale.\nPer quanto fosse assai popolare fra i suoi soldati, McClellan fu rilevato dal comando per la sua eccessiva cautela e la sua spigolosa relazione col comandante in capo, il Presidente Lincoln. Halleck arriv\u00f2 con credenziali di tutto rispetto per i successi conseguiti sul Fronte Occidentale, ma fu pi\u00f9 un amministratore che un pianificatore stratega e un comandante.\nUlysses Grant fu il comandante finale dell'Esercito dell'Unione. Era gi\u00e0 famoso per le sue vittorie nel West quando era stato promosso Tenente generale e comandante generale dell'Esercito dell'Unione nel marzo 1864. Grant supervision\u00f2 l'Armata del Potomac (che formalmente era comandata dal suo subordinato, il Mag. Gen. George G. Meade) per portare il colpo finale da assestare alla Confederazione con numerose dure battaglie decisive in Virginia, riuscendo infine a conquistare la stessa capitale confederata, Richmond, subentrata in tal ruolo a Montgomery.\nEgli svilupp\u00f2 una strategia militare di azioni coordinate e simultanee contro ampie parti delle forze confederate, la pi\u00f9 importante delle quali fu la \"Marcia verso il mare di Sherman e la Campagna delle Caroline messe in atto da William Tecumseh Sherman oltre alla Campagna della Valle dello Shenandoah (1864) di Philip Henry Sheridan. Queste campagne furono caratterizzate da un'altra strategia messa a punto da Grant: impedire al nemico i rifornimenti con la distruzione su vasta scala delle sue fabbriche e industrie.\nGrant ricevette critiche per le atrocit\u00e0 commesse in tali azioni e l'alto numero di caduti e feriti che l'Esercito dell'Unione aveva subito mentre era in carica, ma Lincoln non volle mai rilevarlo dal comando asserendo: \u00abNon posso cambiare quest'uomo. Egli combatte\u00bb.\nLa vittoria dell'unione e la fine della guerra.\nI diplomatici sudisti tentarono di negoziare la pace o anche di giungere a una resa condizionata gi\u00e0 da Gettysburg nel luglio 1863, ma i capi Nordisti non raccolsero l'invito. L'opinione prevalente fra i responsabili nordisti fu che per l'Esercito dell'Unione ogni alternativa allo sconfiggere sul campo quello della Confederazione sarebbe stata un fallimento e avrebbe lasciato adito alla ripresa di un futuro conflitto.\nLe vittorie decisive di Grant consentirono di ottenere da Lee e dalla sua Armata della Virginia Settentrionale la resa ufficiale ed incondizionata ad Appomattox Court House il 9 aprile 1865 (i giornali del Nord soprannominarono U. S. Grant \"\"Unconditional Surrender\" Grant\"). Malgrado vi fossero altre Armate confederate che dovevano ancora arrendersi nelle settimane successive, come quella di Joseph E. Johnston in Carolina del Nord, questa data \u00e8 nondimeno il simbolo della fine della pi\u00f9 sanguinosa guerra mai combattuta dagli statunitensi nella loro storia, come della fine dell'esperienza degli Stati Confederati d'America e dell'inizio del lentissimo e - dopo la morte di Lincoln - assai poco generoso processo di Ricostruzione che con le sue modalit\u00e0 punitive e persino persecutorie dei vinti lasci\u00f2 un lunghissimo strascico di odio verso gli Yankee e di desiderio di rivalsa e cre\u00f2 il substrato per la nascita dei movimenti suprematisti bianchi (quali il Ku Klux Klan) e in seguito la segregazione razziale protrattasi di fatto per oltre un secolo.\nOrganizzazione.\nL'esercito terrestre dell'Unione era diviso in armate che prendevano spesso il nome dai fiumi dell'area in cui operavano, come \"Armata del Potomac\", \n\"Armata del James\" o \"Armata del Tennessee\".\nRanghi e gradi.\nIl colore dei gradi dei sottoufficiali cambiava a seconda del tipo di unit\u00e0.\nUniforme.\nIl comune soldato vestiva di un pesante pastrano o giubba color blu scuro e comodi pantaloni azzurri con bottoni e effigi color oro.\nI colori dei gradi, delle mostrine e del cappello cambiavano a seconda dell'unit\u00e0: azzurro per la fanteria, rosso per l'artiglieria, oro per la cavalleria e nero per i medici.\nAveva una cartucciera nera dove tenere le munizioni legata a una cintura con una fibbia ovale metallica color oro con inciso \"US\".\nSempre legata alla cintura aveva una capiente borraccia.\nGli stivali erano neri.\nIl cappello era generalmente blu con una visiera.\nAlcune unit\u00e0 invece indossavano un cappello a larga falda.\nEquipaggiamento.\nIl tipico soldato di fanteria aveva a disposizione un fucile a colpo singolo con annessa una baionetta che poteva essere fissata al fucile per il combattimento corpo a corpo.\nGli ufficiali avevano una sciabola e un revolver.\nCon l'avanzare della guerra si diffusero i fucili a ripetizione.\nL'artiglieria era composta da cannoni a lungo raggio capaci di sparare proiettili sferici di metallo.\nPerdite.\nDei 2,5 milioni di uomini che avevano servito nell'Esercito dell'Unione nel corso della Guerra di secessione, circa 390.000 morirono in combattimento, o di ferite ricevute in combattimento, di malattie o altre cause, e 280.000 furono feriti. Pi\u00f9 di 1 su 4 caduti unionisti fu ucciso o ferito nella guerra; le perdite nell'Esercito confederato furono peggiori: 1 su 3 soldati confederati furono uccisi o feriti. Questa \u00e8 di gran lunga la pi\u00f9 alta causa di morte in ogni guerra in cui siano stati coinvolti gli U.S.A. A paragone, 1 su 16 soldati statunitensi fu ucciso o ferito nella Seconda guerra mondiale e solo 1 su 22 cadde durante la Guerra del Vietnam.\nIn totale, 680.000 uomini caddero durante la Guerra di secessione. Gli USA all'epoca contavano 34 milioni di abitanti, quindi il 4% della popolazione (l'8% di quella maschile) statunitense cadde in quella guerra.\nGruppi etnici nell'Esercito dell'Unione.\nL'Esercito dell'Unione comprendeva numerosi differenti gruppi etnici, incluso un alto numero di immigrati. Circa il 25% della popolazione bianca che serv\u00ec nell'Esercito dell'Unione era di origine forestiera.\nMolti soldati immigrati costituirono propri reggimenti, come gli Swiss Rifles (15\u00b0 Missouri); le Gardes Lafayette (55\u00b0 New York); la Garibaldi Guard (39\u00b0 New York); la Martinez Militia (1\u00b0 New Mexico); la Polish Legion (58\u00b0 New York); i German Rangers (52\u00b0 New York) e lo Scandinavian Regiment (15\u00b0 Wisconsin). Ma per la gran parte i soldati d'origine straniera fu sparpagliata singolarmente tra le varie unit\u00e0.\nA paragone l'Esercito della Confederazione non fu troppo diverso. Il 91% dei soldati confederati era di lontana origine anglo-irlandese e solo il 9% era d'origine straniera.\nDiserzioni e insubordinazioni.\nLa diserzione costitu\u00ec un grosso problema nella Guerra di secessione per entrambe le parti in lotta. Le corv\u00e9 giornaliere, le marce forzate, la sete, il caldo soffocante, le malattie, i ritardi nella paga, le preoccupazioni destate dalle famiglie lontane, l'impazienza per la monotonia e l'inutilit\u00e0 del servizio inattivo, il panico nel cuore degli scontri, la stanchezza per una guerra dai contorni e dagli esiti non scontati, la mancanza di fiducia nei comandanti, spesso inadeguati al loro compito e lo scoraggiamento in seguito alle disfatte (specialmente agli inizi della guerra nelle file dell'Unione), tutto ci\u00f2 abbass\u00f2 il morale dell'Esercito dell'Unione e accrebbe le diserzioni.\nNel 1861 e nel 1862, la guerra volgeva male per l'Esercito dell'Unione e si ebbero, secondo alcuni calcoli, circa 180.000 diserzioni. Nel 1863 e nel 1864, i due anni pi\u00f9 accaniti della guerra, l'Esercito dell'Unione soffr\u00ec pi\u00f9 di 200 diserzioni \"al giorno\", per un totale di 150.000 diserzioni per questi due anni. Questo port\u00f2 il numero complessivo di disertori dell'Esercito dell'Unione per i primi quattro anni di guerra a circa 350.000 unit\u00e0. Facendo affidamento su questi numeri, il 15% di soldati unionisti disert\u00f2 da qualche parte nel corso della guerra. Numeri ufficiali parlano di \"soli\" 200.000 disertori unionisti per l'intero conflitto, ovvero circa l'8% dei soldati dell'Unione. Si stima che 1 disertore su 3 sia tornato al suo reggimento, o volontariamente o dopo essere stato arrestato e quindi riassegnato alle unit\u00e0 combattenti.\nDi tutti i gruppi etnici dell'Esercito dell'Unione gli irlandesi ebbero di gran lunga il numero pi\u00f9 alto di disertori. Secondo alcune cronache essi disertarono con un tasso 30 volte maggiore dei nativi americani.\nGli irlandesi furono anche fra i maggiori protagonisti della famosa \"Insubordinazione\" del 1863 (nel film \"Gangs of New York\" vi \u00e8 una rappresentazione di tale evento). Come conseguenza dell'Atto di arruolamento, disordini esplosero in numerose citt\u00e0 del Nord, i pi\u00f9 gravi dei quali furono quelli di New York. Una folla composta principalmente di immigranti irlandesi comp\u00ec disordini nell'estate del 1863, con le punte di maggior violenza nel mese di luglio. La massa appicc\u00f2 il fuoco a ogni cosa, dalle chiese afro-americane agli orfanotrofi e agli uffici del \"The New York Tribune\". Le principali vittime dei disordini furono afro-americani e attivisti del movimento anti-schiavista. Alla fine, l'Esercito dell'Unione fu inviato sul luogo e apr\u00ec il fuoco per impedire ulteriori violenze e per fermare i tumulti. Quando la sommossa fin\u00ec, pi\u00f9 1.000 persone erano state uccise o ferite."}
{"id": "311370", "revid": "1622351", "url": "https://it.wikipedia.org/wiki?curid=311370", "title": "Tutti in campo con Lotti", "text": " \u00e8 un anime giapponese prodotto nel 1984, diretto da Hiroyoshi Mitsunobu ed ispirato all'omonimo manga di Tetsuya Chiba che ha per protagonista Lotti, un giovane giocatore di golf.\nIn Giappone i 47 episodi di cui si compone la serie sono stati trasmessi fra l'ottobre del 1984 ed il settembre del 1985, mentre in Italia l'anime \u00e8 stato trasmesso da Italia 1 a partire dal luglio 1988 e riproposto fino agli anni novanta, in replica da Italia Teen Television dal maggio 2004.\nTrama.\nEpisodi 1-4.\nLotti \u00e8 un adolescente giapponese dall'animo gentile e un po' ingenuo, ma con una situazione familiare non molto serena; suo padre, un camionista, \u00e8 morto in un incidente e sua madre, che gestisce un piccolo ristorante, fa molta fatica a provvedere ai fabbisogni di Lotti e dei suoi tre fratelli minori. Lotti, che gi\u00e0 svolge dei lavoretti part-time per portare a casa un po' di soldi, vorrebbe lasciare la scuola per dedicarsi interamente al lavoro e alla famiglia, ma sua madre \u00e8 fermamente contraria, ed insiste perch\u00e9 il figlio arrivi quanto prima a crearsi una solida posizione.\nTra i vari lavori di Lotti c'\u00e8 anche il servire bibite calde e spuntini a ricchi manager e uomini d'azienda che la mattina presto si allenano nel locale campo da golf prima di recarsi al lavoro. Un giorno il ragazzo, provocato da uno di questi signorotti presuntuosi, accetta una scommessa: riuscire a spedire la pallina a oltre centotrenta metri di distanza nonostante non abbia mai giocato a golf prima d'ora. Da quel momento Lotti capisce quale sia il suo vero destino, ovvero giocare a golf, con la speranza di poter anche aiutare la famiglia in futuro grazie ai cospicui premi in denaro dei tornei.\nPer sua fortuna il suo talento \u00e8 stato notato da varie persone tra cui il direttore del club Gervaso (padre della sua amica e compagna di scuola Taky) e Kenton, famoso ex campione che lo prende sotto la sua ala protettrice e lo allena per farlo crescere nel golf. Lotti dal canto suo ci mette tutto s\u00e9 stesso lavorando part time al club per poter avere in cambio la possibilit\u00e0 di allenarsi gratuitamente (la madre non sarebbe riuscita a pagargli una regolare iscrizione). In tutto ci\u00f2 viene sempre incoraggiato dalla compagna di scuola Taky, che dimostra molto interesse per lui come giocatore e come persona (anche se solo in modo platonico). \nDopo qualche tempo Kenton propone a Lotti di giocare una partita in coppia contro il signor Orso e sua nipote Pamela. La posta in gioco \u00e8 una somma di denaro da pagare in caso di sconfitta (che verrebbe messa a disposizione da Kenton) oppure in caso di vittoria un set di mazze da golf e accessori. Lotti si impegna al massimo perch\u00e9 si rende conto di avere un\u2019occasione unica per dotarsi di un'attrezzatura completa senza spendere nulla e quindi praticare il golf senza dover pesare sulle ristrette finanze della madre. Dopo un\u2019accanita battaglia in cui gli avversari li ostacolano al limite del regolamento, Lotti e Kenton vincono e guadagnano anche rispetto e stima da parte degli avversari.\nEpisodi 5-18.\nAlcuni giorni dopo, a scuola durante l\u2019intervallo, dei compagni appartenenti al club di golf chiedono a Lotti di partecipare con loro ad un torneo tra studenti di vari istituti: alcuni membri della squadra originaria si sono ammalati quindi hanno bisogno di un buon giocatore per sperare di vincere. Dopo un iniziale rifiuto, Lotti si unisce al gruppo e inizia a fare da allenatore a tutti per arrivare al torneo al massimo della forma. Quando uno dei ragazzi, Max, mostra di avere difficolt\u00e0 a coordinare il movimento dello swing, Taky gli suggerisce di usare una \u201cparola magica\u201d. Max sceglie \u201cspaghetti\u201d, il suo piatto preferito, e Lotti approva visto che piacciono anche a lui. Sillabare la parola per scandire la varie fasi dello swing aiuta i ragazzi ad eseguire un movimento perfetto. \nInizia il torneo e Lotti si trova nel gruppo dei migliori giocatori degli altri istituti, tra cui Jessie, Rudy e Reginald, quest\u2019ultimo vincitore del torneo l\u2019anno precedente. L\u2019avvio di Lotti \u00e8 buono ma purtroppo in seguito perde molti punti a causa di vari problemi, tra cui un calo di forze dovuto alla mancata colazione a cui Taky cerca di porre rimedio portandogli alcuni panini direttamente sul campo. Dopo la pausa per il pranzo rimane invece vittima di un malessere per aver mangiato troppo, che viene risolto da un\u2019erba digestiva datagli dal signor Kenton. Lotti riesce poi a rimontare in modo clamoroso grazie anche al metodo che usa per coordinarsi perfettamente al momento del tiro: la parola \u201cspa-ghet-ti\u201d sillabata durante lo swing diventa per lui una sorta di marchio di fabbrica. Alla fine Lotti riesce a battere Reginald che sportivamente riconosce il valore dell'avversario (dopo averlo considerato un presuntuoso per buona parte della partita).\nEpisodi 19-26.\nDopo la vittoria Lotti continua ad allenarsi per migliorare e un giorno il signor Kenton gli propone una sfida molto particolare: dovr\u00e0 giocare contro Drake, il responsabile delle ammissioni alla scuola di formazione per giocatori professionisti. Se gli far\u00e0 una buona impressione verr\u00e0 iscritto alla prova di ammissione anche se giovanissimo, e raccomandato come caso speciale. Nel corso della partita Lotti gioca un golf aggressivo per impressionare l\u2019avversario e alla fine Drake lo raccomanda, anche grazie alla fiducia che nutre per Kenton.\nIl giorno del torneo Lotti conosce subito Collins, uno dei ragazzi che giocher\u00e0 nel suo gruppo. Anche lui sta cercando di essere ammesso alla scuola ed \u00e8 al quinto tentativo. Gli altri due giocatori con loro sono Buster e Johnny, gi\u00e0 studenti semi-professionisti in cerca della promozione al corso da PRO. Fin dall'inizio Buster prende di mira Lotti provocandolo, criticandolo continuamente e usando stratagemmi poco sportivi per farlo agitare e sbagliare: finge di starnutire o fa cadere le sue mazze al momento del tiro dell\u2019avversario oppure si posiziona in modo che la sua ombra sia sempre in vicinanza della palla. Non per niente viene chiamato \"il killer del golf\" perch\u00e9 con i suoi modi ha scoraggiato tanti aspiranti studenti della scuola. \nLotti non riesce a resistere e cede alle provocazioni, commette errori e si fa mettere in soggezione, finendo per crollare ad un punteggio di +10 rispetto al par, rischiando di mancare l'obiettivo. Quando Johnny domanda a Buster in privato per quale motivo sia cos\u00ec crudele, lui gli risponde che in realt\u00e0 \u00e8 stato Kenton a chiedergli di essere ancora pi\u00f9 cattivo del solito in modo da addestrare il suo pupillo a resistere a qualunque pressione e scorrettezza. \nDopo la crisi iniziale Lotti ritrova la concentrazione, mette in seria difficolt\u00e0 l'avversario provocandolo con i suoi stessi metodi e alla fine esce vittorioso, guadagnando l'ammissione alla scuola insieme a Collins, che ha approfittato della situazione per poter giocare con calma al suo ritmo senza essere disturbato da Buster.\nEpisodi 27-30.\nDopo il primo corso Lotti \u00e8 ammesso al torneo per semi-professionisti. Se arriver\u00e0 tra i primi 3 sar\u00e0 ammesso al secondo corso, quello per i PRO. Nel torneo si trova in gruppo con Victor e Sammy due esperti e forti giocatori: Victor \u00e8 addirittura il favorito del torneo. Lotti inizialmente \u00e8 in difficolt\u00e0 e con un punteggio di +6 rispetto al par \u00e8 solo ventitreesimo in classifica, ma grazie al suo impegno e alla sua volont\u00e0 di non arrendersi riesce a rimontare, complice anche un cedimento di nervi di Victor. A quel punto Lotti lo aiuta insegnandogli un piccolo trucco per tenere sotto controllo la tensione, facendolo tornare in forma (e attirandosi le ire di Sammy, che non ritiene si debba aiutare il favorito). \nLa partita rimane quindi indecisa fino all'ultima buca dove con un finale al cardiopalma vince Victor con un punteggio di -8, mentre Lotti a causa di alcuni errori arriva secondo a -5, a pari-merito con Sammy. La sua delusione \u00e8 grande ma viene subito spazzata via dalla felicit\u00e0 per l'ammissione al corso da Professionista.\nEpisodi 31-43.\nLotti grazie anche all'interessamento del signor Kenton viene mandato in anticipo al Sennari Golf Club a studiare il percorso e ad allenarsi in previsione del torneo che permetter\u00e0 di essere ammessi al Circuito Professionistico. L\u00ec conosce il collega Carl, un ragazzo molto gentile che si allena con lui e studia minuziosamente il campo per ricavarne una precisa planimetria. Lotti rimane impressionato da questa attivit\u00e0 e decide di fare lo stesso in modo da avere degli appunti strategici utili durante la gara. \nAl torneo partecipa anche Hans, che si presenta come il quarto classificato del torneo in cui Lotti \u00e8 arrivato secondo: a suo dire il secondo posto gli \u00e8 stato sottratto solo grazie ad una fortuna sfacciata e per questo motivo odia profondamente Lotti. A questo punto gli altri giocatori lo mettono in guardia perch\u00e9 Hans \u00e8 famoso per essere disposto a tutto pur di vincere.\nLa gara inizia e il primo giorno Lotti si trova in gruppo con Carl, Ugo e Hans. Quest'ultimo inizia subito a sabotargli il gioco, spostando la sua pallina in punti sfavorevoli prima che gli altri vedano dove \u00e8 arrivata dopo il tiro. Lotti si vendica con azioni di disturbo e ne nasce una disputa davanti al Commissario di Percorso che ammonisce entrambi e fa capire ad Hans che se continua potrebbe essere squalificato visto che ha dei precedenti per gioco scorretto. \nQuando sembra tutto tornato alla normalit\u00e0 Lotti scopre a sorpresa (grazie alla testimonianza di altri giocatori) che uno dei sabotaggi di Hans non era tale, la pallina era in realt\u00e0 rimbalzata su un ostacolo: mortificato di avere avanzato un'accusa ingiusta, Lotti decide di ritirarsi dal torneo. \n\u00c8 lo stesso Hans, incitato dagli altri, ad andare a fargli cambiare idea dicendogli che le accuse non erano poi cos\u00ec infondate visto che gli aveva effettivamente spostato la pallina in altre occasioni. Grazie a questa rivelazione i due, ora legati da un doppio segreto, si riappacificano e diventano amici, promettendosi di giocare in tranquillit\u00e0. Entrambi hanno un buon punteggio e sono fiduciosi di rimanere entro il limite imposto per essere ammessi al Circuito Professionistico.\nIl giorno successivo Lotti si trova nel gruppo di Victor, contro cui aveva giocato nel torneo precedente, e Sean, un giocatore molto valido. In teoria l'obiettivo finale \u00e8 solo la qualificazione, ma in breve il torneo diventa una sfida personale e si scatena una competizione serrata. Lotti gradualmente rimonta e costringe Victor a un gioco aggressivo e rischioso per tenere la posizione, ma nonostante questo perde la testa della gara. \nPurtroppo all'ultima buca Lotti viene preso dall'agitazione e sbaglia, annullando il suo vantaggio e trovandosi in condizione di fare l'ultimo tiro della partita per arrivare primo a pari merito con Victor, Carl e Sean. La tensione lo porta ad avere le allucinazioni (la buca appare e scompare davanti ai suoi occhi) ma riesce lo stesso a mandare a segno la pallina e terminare a -7 insieme ai tre avversari, vincendo il torneo e diventando un Professionista.\nEpisodi 44-47.\nQualche tempo dopo c\u2019\u00e8 il torneo di Barker Town e Lotti gioca in gruppo con Jordan e Charles Kerouac (campione dell'anno prima). Essendo la sua prima partita da PRO, si agita subito ed \u00e8 protagonista di un inizio stentato ma riesce comunque a tenere il passo degli altri. Calmatosi passa addirittura in vantaggio sui due esperti avversari e conclude la prima giornata a -6, in testa assieme al campione Valentino, che gioca in un altro gruppo.\nNella seconda giornata dopo essere arrivato al fantastico punteggio di -12 inizia ad accusare dei malesseri e a sbagliare ripetutamente (passando a -7 in una sola buca), per poi accorgersi di avere l'influenza. In breve capisce che la causa di tutto \u00e8 il raffreddamento patito il giorno precedente, quando era caduto per ben due volte dentro l\u2019acqua dei laghetti, giocando poi con i vestiti bagnati. Nonostante la febbre alta Lotti decide comunque di continuare per non perdere l'opportunit\u00e0 di fare un buon punteggio nel suo primo torneo da Pro. \nNella terza giornata Lotti si trova in gruppo con Carl e Lee Travino, Campione del Mondo in carica. Ripresosi dalla febbre, pian piano recupera punti fino ad arrivare alla buca 16 con un punteggio di -7, contro -9 di Travino e -4 di Carl. A fine giornata Lotti fa un Albatross (punteggio di -3 sul par delle buca) e chiude a -11, Karl a -4, Travino a -11. Travino gli dice che apprezza il suo gioco e lo spirito con cui affronta la sfida, quindi lo invita ad andare giocare un torneo in America con lui in futuro. \nL'ultimo giorno Lotti arriva alla diciassettesima buca a -17, Valentino a -18 e Travino a -15. Quest'ultimo si chiama fuori dalla lotta per la vittoria in modo da poter continuare con meno pressione psicologica, infatti gioca molto bene e conclude a -16, Lotti arriva a -18 e Valentino sbagliando l'ultimo colpo chiude a -18 anche lui. Si deve quindi andare ad uno spareggio, costituito da un'ulteriore buca.\nValentino sembra partire svantaggiato a causa di un errore nel primo tiro ma anche Lotti sbaglia, per ben due volte. Col primo errore riporta la situazione in parit\u00e0, col secondo fa finire la palla nel bunker di sabbia mentre Valentino \u00e8 in una buona posizione. \nQuando tutto sembra ormai perduto, Valentino fallisce il colpo decisivo mentre Lotti, a sorpresa, mette in buca direttamente dal bunker con un colpo da maestro lasciando tutti di stucco e vincendo spareggio e torneo. Dopo avere regalato la pallina vincente a Taky inizia i festeggiamenti e realizza che tutto questo \u00e8 solo l'inizio, nel suo futuro c\u2019\u00e8 il torneo degli U.S. Open in America a St. Andrews.\nEdizione italiana.\nDoppiaggio.\nIl doppiaggio italiano \u00e8 stato eseguito presso lo studio Doppler Cinematografica sotto la direzione di Mauro Bosco."}
{"id": "311376", "revid": "2122816", "url": "https://it.wikipedia.org/wiki?curid=311376", "title": "Simonide", "text": " \nBiografia.\nSimonide nacque nel piccolo centro di Iuli, sull'isola di Ceo, nelle Cicladi. Dopo essersi distinto come poeta nella sua terra natale, fu chiamato ad Atene dal tiranno Ipparco, figlio di Pisistrato: egli, facendosi promotore di una politica di \"mecenatismo\", aveva infatti favorito la riunione attorno a s\u00e9 di numerosi artisti. Nella citt\u00e0 dell'Attica Simonide si trattenne fino al 514 a.C.: dopo l'assassinio di Ipparco da parte dei tirannicidi Armodio e Aristogitone, inizi\u00f2 a girovagare spostandosi da una localit\u00e0 all'altra della Grecia. Giunse cos\u00ec in Tessaglia, presso la corte degli Scopadi e degli Alevadi, e fece poi ritorno ad Atene nel periodo delle guerre persiane (490-479 a.C.).\nDopo la fine del conflitto, Simonide si spost\u00f2 in Sicilia, dove la permanenza di governi tirannici favoriva la pratica del mecenatismo e \"offriva una dimora adatta alla personalit\u00e0\" del poeta lirico. Qui oper\u00f2 presso la corte di Gerone I di Siracusa e di Terone di Agrigento. Mor\u00ec in et\u00e0 molto avanzata nel 468 a.C. ad Agrigento, dove fu pure sepolto (almeno a quanto riferisce Callimaco nel fr. 64 Pf.).\nLe tecniche di memoria.\nSulla figura di Simonide, caratterizzata da elementi di forte novit\u00e0, fior\u00ec gi\u00e0 in et\u00e0 antica una ricca aneddotica: al lirico fu attribuita l'invenzione di una tecnica mnemonica che permettesse di imprimere i dati nella memoria tramite la fissazione di alcuni punti di riferimento visivi. Tale notizia deriva da un aneddoto ambientato al tempo della permanenza di Simonide presso il re tessalo Skopas: questi avrebbe rimproverato il lirico di aver dedicato troppo spazio all'esaltazione di Castore e Polluce in un suo componimento, e lo avrebbe di conseguenza invitato a esigere dalle due divinit\u00e0 la met\u00e0 del compenso che egli stesso avrebbe dovuto dargli. Nello stesso momento, a Simonide sarebbe stato comunicato che due giovani lo attendevano fuori dal palazzo: mentre egli andava ad accoglierli, il palazzo sarebbe crollato, seppellendo tra le macerie lo stesso Skopas con i suoi commensali. Mentre sembrava impossibile riconoscere i morti, i cui volti erano rimasti sfigurati, Simonide sarebbe stato l'unico a identificarli, avendo perfettamente memorizzato il posto che essi occupavano attorno alla tavola.\nOpere.\nSimonide compose molteplici inni, epinici, elegie, epicedi, encomi e ditirambi. La sua vasta opera fu ordinata dai filologi alessandrini in base all'occasione della \"performance\" cui i componimenti erano destinati; sono a oggi pervenuti circa 150 frammenti di estensione ridotta, ad eccezione del frammento 11 West, pubblicato nel 1992 ed esteso per oltre quaranta versi: in esso si conserva parte del proemio dell'elegia composta per celebrare la vittoria ottenuta dallo spartano Pausania contro i Persiani nella battaglia di Platea.\nTra i numerosi epigrammi attribuiti a Simonide - sebbene molti siano di dubbia autenticit\u00e0 - un numero considerevole fu realizzato nel periodo del secondo soggiorno ad Atene, quando Simonide, adattandosi alle necessit\u00e0 impostegli dalla situazione politica, non rifiut\u00f2 di esaltare l'atto dei tirannicidi Armodio e Aristogitone, uccisori dell'amico e protettore Ipparco, esaltando il nuovo ordinamento democratico.\nSecondo Erodoto, Simonide fu l'autore dell'epigramma leggibile su un'epigrafe alle Termopili:\nFamoso il suo encomio per i morti della Battaglia delle Termopili (fr. 531 Page):\nIl frammento ispir\u00f2 a sua volta la poesia \"All'Italia\" di Giacomo Leopardi.\nIl mondo poetico e concettuale di Simonide.\nFu l'iniziatore della seconda fase della lirica corale, che comprende, oltre a lui, anche Pindaro e Bacchilide. Durante le guerre persiane fu il cantore delle vittorie greche.\nLa sua opera, oggi in larga parte andata perduta, \u00e8 considerata fortemente innovativa. Caratterizzata da una grande attenzione per le riflessioni etiche, \u00e8 allo stesso tempo influenzata dal clima culturale creatosi a seguito dell'instaurazione delle tirannidi, che prevede che il componimento corale sia influenzato dalle esigenze del committente oltre che dal pubblico e dall'occasione della \"performance\".\nCollegamenti esterni.\nEconomia dell'imperduto, Anne Carson, Utopia editore, 2020: su Simonide (e Paul Celan)"}
{"id": "311379", "revid": "12067", "url": "https://it.wikipedia.org/wiki?curid=311379", "title": "Pull off", "text": ""}
{"id": "311382", "revid": "12067", "url": "https://it.wikipedia.org/wiki?curid=311382", "title": "Hammer on", "text": ""}
{"id": "311386", "revid": "1305772", "url": "https://it.wikipedia.org/wiki?curid=311386", "title": "Curdo", "text": ""}
{"id": "311388", "revid": "339392", "url": "https://it.wikipedia.org/wiki?curid=311388", "title": "Forze armate dell'Unione", "text": ""}
{"id": "311391", "revid": "336556", "url": "https://it.wikipedia.org/wiki?curid=311391", "title": "Marino Faliero", "text": "Biografia.\nI primi anni.\nFiglio di Iacopo Faliero del ramo dei Santi Apostoli e di Beriola Loredan, della sua giovent\u00f9 si hanno scarse notizie, soprattutto per l'esistenza di uno zio omonimo con il quale \u00e8 spesso confuso.\nLa prima notizia che lo riguarda risale al 10 ottobre 1315 in qualit\u00e0 di uno dei tre capi del Consiglio dei dieci: in quella data la magistratura decise di premiare Rossetto di Camponogara per l'uccisione di Nicol\u00f2 Querini, uno degli organizzatori della congiura del Tiepolo del 1310. Fece parte del Consiglio sino al 1320 e ricopr\u00ec pi\u00f9 volte la carica di capo e di inquisitore.\nSempre come capo dei Dieci, nel 1320 fu incaricato con Andrea Michiel di organizzare l'uccisione di Baiamonte Tiepolo e di Pietro Querini, gli unici due capi della cospirazione ancora in libert\u00e0.\nDopo essersi dedicato per un periodo alle attivit\u00e0 mercantili, nel 1323 fu nominato capitano e bailo di Negroponte. Nel 1326 era di nuovo a Venezia come consigliere dei Dieci, ma l'anno successivo part\u00ec per Bologna in missione presso il priore dei Serviti per alcuni contrasti tra i monaci e la repubblica. Tornato ancora nei Dieci, ne usc\u00ec poco dopo per essere eletto tra i Cinque anziani alla pace. Dopo un periodo di assenza dalla vita pubblica (ma \u00e8 attestato in citt\u00e0 nel 1329), ricompare nel 1330 tra i Dieci.\nNel 1333 divenne capitano delle galee del Mar Maggiore e di Costantinopoli e protesse i mercanti diretti alla Tana.\nIl dogado.\nL'11 settembre 1354, quattro giorni dopo la morte di Andrea Dandolo, l'assemblea dei quarantuno elesse doge Marino Faliero con 35 voti favorevoli su 41. L'esito dell'elezione fu mantenuto segreto siccome il Faliero, ormai settantaseienne, si trovava ad Avignone in qualit\u00e0 di ambasciatore di papa Innocenzo VI. Ottenuto il salvacondotto dal duca di Milano fu inviato un messo per sollecitare il ritorno in patria del Faliero che una volta incontrati dodici nobili a Verona rientr\u00f2 a Venezia il 5 ottobre 1354. \nUna volta eletto il doge dovette subito affrontare i problemi derivati dalla terza delle guerre veneziano-genovesi, la guerra degli Stretti. Il 3 novembre giunse a Padova l'imperatore Carlo IV di Lussemburgo dove incontrati gli ambasciatori veneziani Nicol\u00f2 Lion, Paolo Loredan e Pietro Trevisan decise di farsi promotore della pace tra Genova e Venezia stabilendo una tregua di quattro mesi tra le due repubbliche marinare che permise a Venezia di riorganizzare la flotta. Il capitano Niccol\u00f2 Pisani allora si diresse a oriente sperando di trovare la flotta genovese, ma l'ammiraglio genovese Pagano Doria di stanza a Chio decise di evitare lo scontro. Il Pisani allora con l'inverno alle porte decise di ritirarsi a Modone dove per\u00f2 fu raggiunto dai genovesi che il 4 novembre 1354 annientarono la flotta veneziana nella battaglia di Sapienza. Nel frattempo Genova aveva destituito dal trono bizantino Giovanni VI Cantacuzeno, alleato di Venezia, sostituendolo con Giovanni V Paleologo e ottenendo cos\u00ec il dominio sulle isole di Lesbo e Mitilene, inoltre il re Luigi I d'Ungheria pianificava l'invasione della Dalmazia.\nLa cospirazione.\nLa tradizione vuole che alla base della congiura ci fossero motivi personali. Durante il carnevale di Venezia del 1355, la sera del gioved\u00ec grasso, il doge organizz\u00f2 una sontuosa festa a Palazzo Ducale a cui furono invitati i maggiori esponenti del patriziato veneziano. Durante la festa il giovane Michele Steno, futuro doge, avrebbe avuto certe attenzioni nei confronti di una damigella della dogaressa Ludovica Gradenigo. Il doge irritato dal comportamento del giovane, all'epoca ventiquattrenne, lo invit\u00f2 ad andarsene allora per ripicca lo Steno scrisse sulla sedia del doge nella sala del Maggior Consiglio:\nBench\u00e9 lo Steno fosse stato arrestato il Falier ritenne la pena insufficiente e il suo risentimento verso il patriziato veneziano lo indusse a organizzare una congiura per eliminare la classe nobiliare e istituire una signoria cittadina cos\u00ec come gi\u00e0 stava avvenendo in molte citt\u00e0 italiane.\nLa congiura prese l'avvio a seguito di una circostanza puramente occasionale. Un giorno il nobiluomo Marco Barbaro si rec\u00f2 all'arsenale con una richiesta impossibile da soddisfare, allora i patroni dell'arsenale chiamarono l'ammiraglio Stefano Ghiazza, detto Gisello, che ribadito quanto affermato dai patroni ricevette dal Barbaro uno schiaffo. L'ammiraglio allora and\u00f2 a lamentarsi dal doge che qualche giorno prima aveva accolto a palazzo il padron di barca Bertuccio Isarello venutosi a lamentare dei maltrattamenti subiti dal patrizio Giovanni Dandolo. Durante l'incontro anche il doge confess\u00f2 a Gisello la sua insofferenza verso la tracotanza dei nobili proponendogli l'dea del colpo di Stato. Nonostante queste vicende e la figura di Gisello non siano storicamente confermate, sono per\u00f2 esemplificative della spavalderia che della mancanza di rispetto verso le istituzioni che caratterizzava la nobilt\u00e0 del tempo.\nIl doge allora riun\u00ec il tagliapietre Filippo Calendario, il suo genero Bertuccio Isarello e altri cospiratori tra cui Bertuccio Faliero, suo parente. I cospiratori allora reclutarono diversi popolani e l'8 aprile alcuni di loro furono arrestati mentre schernivano i passanti fingendosi nobili in modo da aumentare il risentimento del popolo nei confronti del patriziato. Il colpo di Stato si sarebbe dovuto svolgere il 15 aprile 1355, all'alba i cospiratori si sarebbero sparsi per la citt\u00e0 e una volta raggiunti dal segnale delle campane di della Basilica di San Marco avrebbero dovuto uccidere i nobili e i loro famigliari invocando la signoria di Marino Faliero.\nLa sera del 14 aprile per\u00f2 uno dei congiurati, il pellicciaio bergamasco Beltrame, non essendo a conoscenza della partecipazione del doge alla congiura avvert\u00ec procuratore Nicol\u00f2 Lion del pericolo che stava correndo e gli intim\u00f2 di scappare da Venezia. Niccol\u00f2 Lion allora raggiunse il doge, che per\u00f2 minimizz\u00f2 le paure del procuratore che non soddisfatto chiese aiuto ai nobili Giovanni Gradenigo e Marco Corner. Contemporaneamente anche il cospiratore Marco Nigro avvert\u00ec Giacomo e Giovanni Contarini che si recarono immediatamente al Consiglio dei Dieci che riunitosi d'urgenza nella Chiesa di San Salvador convoc\u00f2 tutte le maggiori magistrature della repubblica a eccezione del doge, sul quale pendevano ormai numerosi sospetti. Dopo una lunga discussione furono emanati gli ordini d'arresto di due cospiratori: Filippo Calendario e Giovanni del Corso che una volta interrogati confessarono ogni cosa fornendo i nomi anche degli altri cospiratori e del doge. Nel frattempo mentre venivano arrestati anche gli altri congiurati fu chiesto ai nobili di raggiungere piazza San Marco armati e qui eseguire gli ordini di Marco Corner che stava aspettando i rinforzi provenienti da Chioggia. \nSventata la congiura alcuni dei cospiratori furono impiccati alle arcate di Palazzo Ducale il 15 aprile 1355, tra questi Filippo Calendario e Bertuccio Isarello. Tra gli arrestati alcuni furono rilasciati mentre altri come Bertuccio Faliero e Niccoletto Calendario, figlio di Filippo, furono condannati all'ergastolo. Nel frattempo il Consiglio dei Dieci, il Minor Consiglio e una \"zonta\" di venti nobili diedero il via al processo a carico del doge deliberando la sua condanna a morte per decapitazione. Venerd\u00ec 17 aprile, nel cortile di Palazzo Ducale Marin Falier fu spogliato degli ornamenti dogali e poi fu decapitato alla presenza di tutte le assemblee.\nLe conseguenze.\nL'aristocrazia veneziana non volle che questa lezione andasse perduta. Come festeggiava con una processione e ringraziamenti solenni il giorno di san Vito (15 giugno), in cui era stata annientata la rivolta di Bajamonte Tiepolo, cos\u00ec festeggi\u00f2 il giorno di sant'Isidoro (16 aprile), in cui Marin Falier era stato condannato a morte. Il doge assisteva personalmente alla cerimonia che in San Marco ricordava il tragico evento; nella sala del Maggior Consiglio, in cui si allineavano i ritratti dei dogi, un decreto del Consiglio dei Dieci fece cancellare nel 1366 l'effigie di Falier e in quello stesso spazio fece apporre questa iscrizione: \u00abHic fuit locus ser Marini Faletri, decapitati pro crimine proditionis\u00bb, ossia \u00abQuesto era il posto di Marin Falier, decapitato per tradimento\u00bb. Dopo il disastroso incendio che nel 1577 devast\u00f2 il Palazzo Ducale, tra i nuovi ritratti dei dogi, dipinti nella fase di restauro, al posto di Marin Falier fu ancora collocata l'iscrizione, su un drappo nero: \u00abHic est locus Marini Faletri, decapitati pro criminibus\u00bb.\nAltre fonti ancora, invece, sostengono che Falier fu a sua volta vittima di una congiura da parte dell'oligarchia veneziana stessa, contraria ad una sua presunta volont\u00e0 di \"democratizzare\" la Cosa Pubblica veneziana ampliando (o ri-ampliando) il Gran Consiglio.\nIn seguito a tutti coloro che avevano contribuito a sventare la congiura o che avevano partecipato all'esecuzione fu concesso di portare armi in pubblico."}
{"id": "311394", "revid": "125852736", "url": "https://it.wikipedia.org/wiki?curid=311394", "title": "Stefania Orsola Garello", "text": ""}
{"id": "311395", "revid": "438678", "url": "https://it.wikipedia.org/wiki?curid=311395", "title": "Il fischio al naso", "text": "Il fischio al naso \u00e8 un film commedia del 1967 diretto da Ugo Tognazzi.\nUgo Tognazzi dirige e interpreta, accompagnato da Franca Bettoja (sua moglie nella vita) e Marco Ferreri.\nIl film \u00e8 ispirato al racconto di Dino Buzzati \"Sette piani\" (pubblicato nella raccolta \"I sette messaggeri\"), da cui fu tratta anche una \"pi\u00e8ce\" teatrale intitolata \"Un caso clinico\", rappresentata per la prima volta al Piccolo Teatro di Milano nel 1953.\nAll'interno della colonna sonora del film c'\u00e8 la canzone \"La conta\", del gruppo beat romano Le Pecore Nere.\nTrama.\nUn industriale della bassa Lombardia viene indotto al ricovero in clinica dalla moglie e dalla figlia a causa di un fastidioso fischio al naso che lo tormenta. Con vari pretesti inizia ad essere trasferito da un reparto all'altro, in una lenta ascesa dal primo all'ultimo piano della clinica.\nLa critica.\nSu \"Bianco e Nero\", Ernesto G. Laura: \u00abIncerto fra Buzzati, Kafka e Evelyn Waugh, il ricordo de \"Il caro estinto\", \u00e8 vivo nella seconda parte, cio\u00e8 tra allegoria, incubo e satira contemporanea, Tognazzi finisce per combinare un'opera confusa nel significato ultimo e sempre a rischio di perdersi per troppe strade diverse. Ci\u00f2 nulla toglie all'efficienza complessiva dell'impianto spettacolare e della sensibilit\u00e0 di interprete di Tognazzi, a un'opera d'attore non facile.\u00bb"}
{"id": "311397", "revid": "254059", "url": "https://it.wikipedia.org/wiki?curid=311397", "title": "Vittore Colorni", "text": "Biografia.\nSi laure\u00f2 in giurisprudenza a Bologna nel 1933.\nSi dedic\u00f2 agli studi di storia del diritto medievale (con Pier Silverio Leicht e Pietro Torelli) e alle ricerche sull'ebraismo, in particolare sulla comunit\u00e0 mantovana, le sue magistrature e i metodi di autogoverno. In quegli anni elabora un suo teorema circa l'espansione di piccole comunit\u00e0 ebraiche nel nord Italia e nella pianura padana. Due erano i movimenti migratori, uno generatosi dalla citt\u00e0 di Roma allo scopo di conquistare nuovi mercati per l'attivit\u00e0 di prestatori di denaro e di commercianti, e un secondo filone d'immigrazione di origine tedesca ashkenazita indotta dalla necessit\u00e0 di fuggire le frequenti e periodiche persecuzioni in area germanica e centroeuropea. Lo stesso Vittore Colorni discendeva da una famiglia ashkenazita originaria di Colorno, Simone de Maya (Meyer) viveva a Colorno nel 1477, successivamente trasferitasi in Mantova dal XVI secolo.\nLe leggi razziali costringono Colorni ad abbandonare Mantova. Invece di cercare rifugio in Svizzera seguendo l'esempio di altre famiglie ebraiche, la famiglia Colorni preferisce raggiungere Roma, per continuarvi gli studi eludendo i divieti imposti agli ebrei. Nel 1945 pubblica il volume \"Legge ebraica e leggi locali\" e nel 1946 \u00e8 chiamato all'insegnamento del Diritto ecclesiastico alla facolt\u00e0 di Giurisprudenza dell'Universit\u00e0 di Ferrara. Nel'56 vince la cattedra di Storia del Diritto Italiano. Dal 1969 al 1971 \u00e8 preside di facolt\u00e0, rimanendo sempre una presenza primaria nel mondo culturale tanto che i saggi da lui riuniti nella raccolta \"Judaica minora\", diventano modello di metodo di ricerca interdisciplinare."}
{"id": "311399", "revid": "110157", "url": "https://it.wikipedia.org/wiki?curid=311399", "title": "Chiesa di Santa Maria in Monserrato degli Spagnoli", "text": "La chiesa di Santa Maria in Monserrato degli Spagnoli \u00e8 un luogo di culto cattolico di Roma, situato nel rione Regola, in via di Monserrato.\n\u00c8 la chiesa nazionale di Spagna a Roma e, dal 2003, sede del titolo cardinalizio di Santa Maria in Monserrato degli Spagnoli.\nStoria.\nNell'anno 1354 Jacoba Ferrandes catalana nata in Barcellona compr\u00f2 una casetta in Roma nella regione della Regola per fondarvi un ospedale per suoi connazionali, chiamato l'ospedale di san Giacomo dei Catalani. Al medesimo ospedale la fondatrice lasci\u00f2 in eredit\u00e0 il suo patrimonio. L'esempio della pia donna fu imitato nel 1363 da Margherita Pauli di Majorca che fond\u00f2 un altro ospedale per inferme della sua nazione nella parrocchia di s. Tommaso, chiamato l'ospedale di s. Margherita dei Catalani, al quale lasci\u00f2 tutti i suoi averi. Nel 1495 Alessandro VI fond\u00f2 una confraternita della corona aragonese sotto il patrocinio di santa Maria di Monserrato, la quale si raccoglieva in una chiesa di san Niccol\u00f2 che sorgeva nell'area dell'attuale di s. Maria. Nel 1518 quella chiesa fu demolita e si cominciarono a gettare le fondamenta dell'attuale, ove erano gi\u00e0 stabiliti i due ospedali anzidetti riuniti in un solo. La direzione della nuova costruzione viene affidata a Antonio da Sangallo il Giovane. I lavori di edificazione subirono delle interruzioni per mancanza di risorse, ma nonostante ci\u00f2 gli architetti che si susseguirono (Bernardino Valperga, Francesco da Volterra, ecc.) rispettarono il progetto originale. La posa della prima pietra avvenne il 13 giugno del 1518; l'altare maggiore fu consacrato nel 1594; la volta della navata fu terminata nel 1598, ma solo nel 1675 fu completata quella dell'abside, con la realizzazione e consacrazione di un nuovo altare maggiore. Restaurata completamente nel 1818-21 e costruito \"ex novo\" l'altare maggiore, fu riconsacrata nell'anno 1822.\nNasce dalla fusione, nel 1803, di due istituzioni separate, fondate verso la fine del Medioevo come centri di accoglienza per i pellegrini spagnoli, principalmente poveri e infermi, e per legati di diversa provenienza e rango sociale. \nUna di queste, \"Santiago y San Ildefonso de los Espanoles\" in piazza Navona, fu fondata da Alfonso de Paradinas (\u20201485), nominato nel 1469 vescovo di Ciudad Rodrigo, e accoglieva principalmente coloro che provenivano dal Regno di Castiglia; l'altra, \"Santa Mar\u00eca de Montserrat\", nella strada che porta il suo nome (\"Via di Monserrato\"), coloro che provenivano dai Regni della Corona d'Aragona ed era ispirata alla Madonna venerata presso il monastero catalano di Montserrat.\nPer le loro origini e attivit\u00e0, entrambi i centri stabilirono presto delle relazioni con le istituzioni dei due regni, acquisendo cos\u00ec il carattere, via via pi\u00f9 marcato, di chiese \"nazionali\". Ma dopo la chiusura, nel 1798, della chiesa di Monserrato, papa Pio VII, nel 1807, approv\u00f2 la sua unione canonica con quella di Santiago. Successivamente, stabilita nel 1817 la chiusura di quest'ultima e la sua vendita nel 1878, fu mantenuta come unica chiesa nazionale spagnola quella di Monserrato, alla quale era stata anteposta nel 1807 la titolarit\u00e0 dell'altra. Da qui la sua denominazione di \"Chiesa Nazionale Spagnola di Santiago e Monserrato\".\nDescrizione.\nEsterno.\nLa facciata, a due ordini, fu progettata dal Volterra (\u20201588), che costru\u00ec la met\u00e0 di destra del primo ordine fra il 1582 e il 1584; la met\u00e0 di sinistra \u00e8 invece del 1593. Il secondo ordine appartiene a un nuovo progetto di Giuseppe Sarti del 1855 goffo e pesante nelle proporzioni.\nIl portale \u00e8 riquadrato da un ordine corinzio su colonne dalle basi oblique rispetto al piano di facciata con un architrave ad andamento concavo. Il fregio e la cornice appaiono spezzati ed al centro della trabeazione \u00e8 presente il gruppo scultoreo di Carlo Monaldi, realizzato fra il 1673 ed il 1675: un complesso naturalistico di rocce che inquadrano il gruppo della Madonna con Bambino in atto di segare la montagna, tema iconografico della chiesa.\nInterno.\nQuesta \u00e8 la prima chiesa di Roma progettata a navata unica rettangolare con tre cappelle per lato non passanti e un profondo presbiterio con terminazione absidale semicircolare. L'affresco al di sopra dell'arco della cappella centrale di destra, di Francesco Nappi (\u20201630), rappresenta il \"Sonno della Vergine\"; quello alla sinistra, di Giovanni Battista Ricci detto il Novara, l\"'Incoronazione di Nostra Signora\".\nNelle nicchie che si aprono al di sopra delle porte laterali sono collocate le statue degli aragonesi \"Santa Isabella del Portogallo\" (\u20201336) e \"San Pietro Arbu\u00e9s\" (\u20201485), dello scultore aragonese Juan Ad\u00e0n (\u20201816). La decorazione a chiaroscuro su fondo dorato, di Giuseppe Camporese e di suo nipote Pietro, risale al 1820-21. Gli scudi delle province, del 1929, sono opera del pittore Eugenio Cisterna. La \"Via Crucis\" in bronzo, del 1958, \u00e8 dello scultore valenciano Carmelo Pastor.\nPrima cappella di destra.\nQuesta cappella, dedicata in principio a San Filippo e San Nicola, fu concessa nel 1590 a Bernardino Rocci (\u20201599), di cui si conserva la lapide sepolcrale e, nella chiave di volta, lo stemma di famiglia. La tavola ad olio, di Annibale Carracci (\u20201609), rappresenta il francescano andaluso San Diego d'Alcal\u00e1 (\u20201463) e proviene dalla cappella del banchiere spagnolo Juan Enriquez de Herrera (\u20201610), un tempo nella chiesa di San Giacomo degli Spagnoli (abbandonata nel 1818). A destra, il mausoleo dei due papi spagnoli della famiglia Borgia, Callisto III (1455-1458) e Alessandro VI (1492-1503), dello scultore Felipe Moratilla, terminato nel 1889. In basso, il cenotafio del Re di Spagna Alfonso XIII (\u20201941), i cui resti furono rimpatriati nel 1980 al Pantheon dei Re dell'Escorial, nella regione di Madrid. A sinistra, in alto, si trova il monumento sepolcrale neoclassico allo scultore catalano Antoni Sol\u00e0 (1787-1861), opera dello scultore Jos\u00e9 Vilches, realizzato nel 1862, e in basso, il monumento a \"Francisco de Paula Mora\", figlio dei marchesi di Lugros, morto a Napoli nel 1842 e trasferito in questa chiesa nel 1843.\nSeconda cappella di destra.\nFinanziata dal benefattore Gabriel Ferrer (\u20201607), la cappella conserva la sua lapide sepolcrale nel pavimento e, nella chiave di volta, il suo stemma. Fu decorata con dipinti con storie della Vergine, realizzati tra il 1624 e il 1626 da Francesco Nappi. Nell'altare, il quadro a olio de \"L'Annunciazione\". Sulle pareti laterali, due affreschi: \"Nascita di Maria\" e \"Assunzione di Maria in cielo\". In basso, i monumenti sepolcrali dei due Ambasciatori di Spagna morti a Roma: Juli\u00e1n Villalba (\u20201843) e Salvador de Zea Berm\u00fadez (\u20201852). Le quattro lunette triangolari sono figure di angeli che recano simboli allusivi alla Vergine, e in una di queste la \"Visita di Maria a Elisabetta\". Sotto l'arco e nei pilastri, alcuni ritratti di profeti e simboli mariani; nella cupola si venera l'immagine di \"Santa Cecilia\" e nel timpano quella del \"Padre Eterno\".\nTerza cappella di destra.\nLa decorazione, realizzata nel XVII secolo dai canonici saragozziani Antonio Franc\u00e9s e Miguel de Cetina, \u00e8 la pi\u00f9 ricca di marmi policromi, conforme al progetto del suo ultimo artefice Francisco G\u00f2mez Garc\u00eca, canonico di Barcellona (\u20201778). Il quadro dell'altare, di Francisco Preciado de la Vega (\u20201789), raffigura la \"Vergine del Pilar\" con l'apostolo San Giacomo e San Vicente Ferrer prostrato ai suoi piedi. Il quadro di destra, dipinto da Francesco da Castello intorno al 1598, rappresenta la \"Assunzione di Maria in cielo\", mentre quello di sinistra il \"Trionfo dell'Immacolata Concezione\", opera del pittore Louis Cousin (alias Luigi Primo Gentile) del 1663. Entrambi i quadri provengono da Santiago.\nTerza cappella di sinistra.\nQuesta cappella, voluta per s\u00e9 e la sua famiglia dal canonico Francisco Robuster (\u20201570), era dedicata al Santissimo Crocifisso. Nel 1882 fu collocata al suo interno la statua di \"San Giacomo il Grande\", Patrono di Spagna, di Jacopo Tatti detto il Sansovino, commissionata dal cardinale Jaume Serra (\u20201517) per la sua cappella in Santiago. La conchiglia \u00e8 un'aggiunta del 1822, non prevista dall'artista. Dello scultore A. Sol\u00e0 \u00e8 invece il monumento sepolcrale di \"F\u00e9lix Aguirre\" (\u20201832) e di \"Jos\u00e9 Alvarez Bouguel\" (1805-1830), e quello dell'Ambasciatore di Spagna \"Antonio Vargas Laguna\" (\u20201824). A sinistra, nella parte inferiore, \u00e8 posta la tomba del vescovo \"Alfonso de Paradinas\" e a destra quella di Juan de Fuensalida (\u20201498) vescovo di Terni e segretario del papa Alessandro VI, attribuite entrambe ad Andrea Bregno (\u20201503).\nSeconda cappella di sinistra.\nCeduta al vescovo di Malta, il catalano Tom\u00e0s Gargall (\u20201614), il cui stemma appare nella decorazione, la cappella \u00e8 dedicata a \"Santa Maria del Monserrato\", cui \u00e8 intitolata la chiesa. La statua della Vergine, dello scultore catalano Manuel Mart\u00ed Cabrer (\u20201951), copia di quella del monastero benettino di Montserrat, in Catalogna, \u00e8 un dono dei monaci offerto nell'Anno Santo 1950 e fu solennemente benedetta da papa Pio XII. Tanto i due affreschi laterali: \"La navigazione di San Raimondo di Penafort\" e la rappresentazione ideale de \"La Montagna Sacra\" quanto gli evangelisti delle due lunette sotto la cupola e le scene mariane sotto l'arco sono attribuite a G.B.Ricci da Novara. Gli stucchi, invece, a Francesco Bizzaccheri (\u2020 c.1720).\nPrima cappella di sinistra.\nIl gruppo scultoreo in marmo che dal 1821 si venera in questa cappella, dedicata prima a Santa Eulalia di Barcellona, rappresenta \"Anna, la Vergine e il Bambin Ges\u00f9\" e fu scolpito nel 1544 dal fiorentino Maso del Bosco (Tommaso Boscoli) su commissione del sacerdote sivigliano Pedro de Velasco. Nella colonna di destra \u00e8 collocato un coevo \"Tabernacolo degli Olii Santi\" della fine del XV secolo, attribuito allo scultore milanese Luigi Capponi, discepolo di Andrea Bregno. Entrambe sono opere provenienti da Santiago. Nella parete destra, il monumento sepolcrale neoclassico, di autore anonimo, dell'Ambasciatore di Spagna \"Jos\u00e8 Narciso Aparici Soler\", morto a Roma nel 1845.\nPresbiterio e abside.\nTerminante con un'abside ampia e profonda, il presbiterio \u00e8 il luogo della chiesa maggiormente modificato nel XIX secolo: l'altare e la balaustra furono completamente rifatti e in parte anche il coro dei cappellani. Dietro l'antico altare maggiore in marmi policromi, sulla parete di fondo centro dell'abside, \u00e8 collocata la tavola ad olio de \"La Crocifissione\", di Girolamo Siciolante da Sermoneta, dipinto nel 1564-65 per la chiesa di Santiago. L'altare post-conciliare \u00e8 molto semplice ed \u00e8 costituito da una mensa il legno scuro sorretto da due colonnine. Ai due lati del presbiterio, inserite dentro due profonde arcate, vi sono le cantorie, costruite nel 1828-29, con colonne corinzie di marmo di Carrara e dell'Isola d'Elba e opera di Pietro Camporese il Giovane. Sia le pareti, sia le volte dell'abside sono decorate con stucchi dorati e bianchi di gusto barocco. Il presbiterio \u00e8 diviso dalla navata tramite una sobria balaustra marmorea ottocentesca.\nOrgano a canne.\nSulle due cantorie del presbiterio della chiesa si trova l'organo a canne, costruito nel 1929 da Giuseppe Migliorini con materiale fonico di un precedente strumento del XIX secolo. A trasmissione elettropneumatica, dispone di 27 registri per un totale di canne. La sua consolle \u00e8 situata a pavimento nel presbiterio ed ha due tastiere e pedaliera.\nChiostro.\nIl chiostro venne costruito agli inizi dell'Ottocento su progetto di Giuseppe Camporese e alloggia tombe e sculture dalla chiesa di San Giacomo; tra queste il sepolcro del vescovo Giovanni de Mella (1467) e quello del vescovo Giacomo (1484), il monumento funebre del vescovo Francisco da Toledo (1479), pietra tombale del vescovo Roderico Sanchez (1551), vescovo Gabriele Mer. Gienn (prima met\u00e0 del Cinquecento), il sepolcro di Diego Valdes (1506), di Ferdinando da Cordova (1486), la pietra tombale di Pedro Su\u00e1rez e di Alvaro Guzman (XVI secolo); il sepolcro di donna Maria del Carmine Gutierrez de los Rios y Zapata (1855). Altre opere sono presenti nel vestibolo del chiostro, tra cui il sepolcro di monsignor Pedro Montoya, opera giovanile di Gian Lorenzo Bernini del 1612. Il cortile rinascimentale \u00e8 attribuito ad Antonio da Sangallo."}
{"id": "311401", "revid": "46291", "url": "https://it.wikipedia.org/wiki?curid=311401", "title": "Triticum dicoccum", "text": "Il farro dicocco (\"Triticum dicoccum\"), noto anche come emmer, farro medio o comunemente anche solo farro, \u00e8 un cereale, parente stretto del grano. \u00c8 una delle tre specie del genere Triticum comunemente chiamate farro. \u00c8 stata una delle prime otto colture rese coltivabili.\nStoria.\nLe prime menzioni di questo cereale si ritrovano nella Mesopotamia del terzo millennio (in sumerico, ziz2), ed in seguito anche nella Bibbia. Era conosciuto e coltivato nell'antico Egitto. Ezechiele lo usava come uno degli ingredienti per il suo pane (\"Antico Testamento Ezechiele\", 4:9). La farina di farro costituiva la base della dieta delle popolazioni latine.\nIl pane di farro veniva consumato congiuntamente dagli sposi nel rito della \"cumfarreatio\", la forma pi\u00f9 solenne di matrimonio dell'antica Roma.\nDopo la coltivazione di altre variet\u00e0 di cereali, in particolare frumento, mais e riso, la coltura del farro \u00e8 andata diminuendo nel tempo fin quasi a sparire.\nOggi, riscoperto grazie alle sue ottime propriet\u00e0 dietetiche, viene coltivato in Italia soprattutto in Toscana, nella Garfagnana, ai piedi delle Alpi Apuane, in provincia di Lucca. Il farro della Garfagnana ha ottenuto la certificazione di qualit\u00e0 IGP.\nDivenuto quasi una coltivazione \"di nicchia\", trova oggi una collocazione naturale nelle aziende biologiche.\nColtivazione e raccolto.\nIl farro cresce anche su terreni poveri di elementi nutritivi, in zone collinari tra i 300 e i 1.000 m s.l.m. La semina avviene in autunno, su terreno precedentemente preparato, utilizzando seme vestito. La preparazione del terreno non fa uso di diserbanti. La pianta \u00e8 robusta e non abbisogna di concimi chimici o fitofarmaci, essendo resistente al freddo, alle malattie e agli agenti infestanti.\nLa raccolta, pi\u00f9 tardiva rispetto a quella del grano, si effettua in estate con le normali macchine usate anche per la mietitrebbiatura del grano.\nLavorazione.\nLa particolarit\u00e0 del farro \u00e8 che il seme, a fine trebbiatura, conserva ancora l'involucro protettivo (glumette), per cui abbisogna di un'ulteriore fase di lavorazione (denominata \"\"sbramatura\" o \"brillatura\"\"). Questo inconveniente, unito anche alla bassa resa, lo ha reso nel tempo meno \"popolare\" del grano ed ha di fatto spinto il coltivatore a rivolgersi verso colture pi\u00f9 redditizie.\nLa resa in brillato risulta pari a circa il 60-70% del prodotto iniziale.\nDopo il raccolto, non ammuffisce e pu\u00f2 essere conservato per molti anni.\nConsumo.\nQuesto cereale si trova in commercio in due forme: il farro decorticato (o semplicemente farro) e il farro perlato.\nIl farrotto \u00e8 un cereale \"vestito\", in quanto la glumetta, la pellicola esterna del chicco, ricca di fibre, \u00e8 molto aderente e quindi non viene eliminata dalla normale raffinazione con rulli cilindrici a cui \u00e8 soggetto il frumento. \nIl farro decorticato conserva il pericarpo intatto, che viene invece eliminato nel farro perlato, che si presenta di colore molto pi\u00f9 chiaro e cuoce in un tempo decisamente inferiore.\nLa granella di farro brillata pu\u00f2 essere ulteriormente macinata per la preparazione di paste, pane o biscotti. La farina di farro \u00e8 utilizzata anche nell'industria dolciaria.\nIn cucina \u00e8 utilizzato soprattutto come ingrediente di zuppe e minestre, in particolare \u00e8 nota la minestra di farro. Si unisce molto bene coi legumi e le verdure, esaltando gusti e profumi. Ottimo per insalate fredde, risotti ai funghi porcini. Si abbina in maniera eccellente ai vini rossi.\nRiconoscimenti.\nSono stati riconosciuti come Prodotti agroalimentari tradizionali italiani"}
{"id": "311402", "revid": "1543377", "url": "https://it.wikipedia.org/wiki?curid=311402", "title": "Tampico", "text": "Tampico \u00e8 una citt\u00e0 messicana situata nello stato di Tamaulipas. \u00c8 situata sulla sponda settentrionale del fiume P\u00e1nuco, a circa dieci chilometri di distanza dal Golfo del Messico, e a nord dello stato di Veracruz. Tampico \u00e8 la quinta citt\u00e0 per popolazione nello stato di Tamaulipas, con 297.554 abitanti (al 2010) nella citt\u00e0, e 859.419 nell'area metropolitana.\nDurante il periodo del primo boom petrolifero messicano, nei primi anni del ventesimo secolo, la citt\u00e0 era il principale porto per l'esportazione del greggio nelle Americhe e secondo porto pi\u00f9 trafficato al mondo, portando profitti che venivano investiti nella famosa architettura della citt\u00e0, spesso comparata a quella di Venezia e New Orleans. Le prime estrazioni petrolifere in Messico ebbero luogo nei pressi di Tampico nel 1901, precisamente a \u00c9bano.\nNel 1923, il principale pozzo petrolifero si esaur\u00ec, portando ad un esodo di lavori e investitori, tuttavia lo sviluppo economico in altre aree port\u00f2 la citt\u00e0 ad essere pioniera nei campi dell'aviazione e della produzione di bevande. Inoltre sono rilevanti esportazioni di argento, rame, legname, nonch\u00e9 lana, canapa e altri prodotti agricoli. La gestione del traffico cargo \u00e8 attiva nel vicino porto di Altamira.\nStoria.\nIl nome Tampico deriva dalla lingua huasteca, il prefisso \"tam\" significa 'il posto di', e \"piko\" significa 'cani d'acqua', ovvero le nutrie, che abitavano la regione in epoca pre-colombiana. La citt\u00e0, infatti, \u00e8 circondata da rami e lagune del delta del fiume P\u00e1nuco, che in passato favorivano la proliferazione di tali animali. L'area ha visto insediamenti umani per secoli, in particolare Huaxtechi, tra i quali \u00e8 ricordato il sito di Las Flores, famoso per le sue piramidi e fiorente tra il 1000 e il 1250.\nDurante il periodo coloniale spagnolo, il prete francescano Andr\u00e9s de Olmos fond\u00f2 una missione e un monastero nell'area, costruendo al di sopra di un villaggio huaxteco. Conseguentemente ad una sua richiesta, gli ufficiali spagnoli crearono un insediamento chiamato San Luis de Tampico, nel 1554. Il sito venne abbandonato nel 1684 e la popolazione ricollocata a sud del fiume P\u00e1nuco, a causa dei frequenti attacchi da parte di pirati europei ad americani. L'area rimase quindi abbandonata per circa 150 anni.\nLa citt\u00e0 odierna venne fondata il 13 aprile 1823 sulla sponda nord del fiume, a circa 10 chilometri dal golfo, dopo che il Messico ottenne l'indipendenza dalla Spagna. Tampico costru\u00ec la sua economia sull'esportazione dell'argento, sviluppandosi come un centro di scambio e di commercio, anche per il settore agricolo della regione. Divenne inoltre uno snodo per l'introduzione illegale degli schiavi africani negli Stati Uniti meridionali, pratica resa fuorilegge nel 1807. Nell'agosto 1829, la Spagna invi\u00f2 delle truppe da Cuba per invadere Tampico, in modo da riguadagnare il controllo sulla regione, ma nel settembre dello stesso anno, il generale Antonio L\u00f3pez de Santa Anna obblig\u00f2 le truppe spagnole ad arrendersi, riportando l'area sotto il controllo del Messico.\nDal XX secolo a oggi.\nIl primo pozzo petrolifero del Messico fu aperto vicino a Tampico, precisamente a \u00c9bano, nel 1901, dal \"tycoon\" californiano Edward Doheny, che fond\u00f2 la Mexican Petroleum Corporation. All'inizio del ventesimo secolo vi furono numerosi investimenti statunitensi nel mercato petrolifero di Tampico, che portarono alla creazione di una comunit\u00e0 di cittadini americani nella zona, in relazione a tale industria. Con lo scoppio della rivoluzione messicana, che si svilupp\u00f2 a cavallo tra il 1910 e il 1920, gli Stati Uniti monitorarono la situazione dell'area per proteggere i propri cittadini e investimenti. Successivamente Doheny vendette alcuni delle sue attivit\u00e0 alla Standard Oil, che operava il proprio monopolio l\u00ec. L'area era talmente produttiva che venne chiamata \"Golden Belt\".\nI giacimenti conosciuti come \u00c9bano, P\u00e1nuco, Huasteca, e T\u00faxpan erano tutti situati entro 160 chilometri dalla citt\u00e0. Il petrolio era spesso trasportato su chiatte attraverso i fiumi. Per migliorarne il trasporto al porto, il governo avvi\u00f2, nel 1901, la costruzione del canale del \"Chijol\", che con i suoi 120 chilometri di lunghezza, attraversava i giacimenti fino a T\u00faxpan.\nDurante la rivoluzione messicana, il 9 aprile 1914, dieci truppe messicane e nove marinai statunitensi della \"USS Dolphin\" si affrontarono, come conseguenza di una mancata comunicazione, in quanto gli americani cercavano un rifornimento di carburante. Le forze del generale Victoriano Huerta, divenuto presidente del Messico l'anno precedente grazie ad un colpo di stato, erano state minacciate da diversi gruppi sia da nord che da sud. Gli americani furono prima arrestati e poi rilasciati, ma gli Stati Uniti si risentirono delle richieste dello stesso Huerta di riconoscimento politico. Come conseguenza nacque il cosiddetto \"Tampico Affair\", con l'invio da parte degli Stati Uniti di forze navali e marines a Veracruz, occupando la citt\u00e0 per sette mesi come dimostrazione di forza. A seguito delle proteste anti-americane su entrambe le coste, altre navi statunitensi furono utilizzate per evacuare i cittadini americani dalla zona, riportandoli in campi per rifugiati oltre confine. L'occupazione statunitense contribu\u00ec alla caduta di Huerta, e Venustiano Carranza divenne presidente, assicurando la neutralit\u00e0 del Messico durante la prima guerra mondiale, in parte a causa della persistente animosit\u00e0 contro gli Stati Uniti per queste azioni.\nNegli anni '70 Tampico annett\u00e9 la citt\u00e0 portuale e sobborgo di Ciudad Madero, che oggi comprende parte dell'area metropolitana di Tampico nonch\u00e9 il suo moderno porto con eccellenti strutture e vie di comunicazione con il resto del paese e con gli Stati Uniti.\nIl governo messicano nazionalizz\u00f2 l'industria petrolifera nel 1939, mantenendone il controllo per 75 anni. Nel novembre 2014, il presidente Enrique Pe\u00f1a Nieto ha annunciato un cambio di politica, terminando il monopolio della compagnia statale Pemex e invitando le compagnie private a tornare a investire nell'industria del petrolio e del gas. Mentre gli analisti credono che i principali ritrovamenti siano \"offshore\", nuove tecniche potrebbero portare alla luce nuovi giacimenti come quelli di Tampico. All'inizio del 2015, il governo ha pianificato la vendita di 169 lotti, dei quali 47 are entro 110 chilometri da Tampico. Quest'area ha grandi depositi di olio di scisto e l'Energy Information Administration statunitense ha stimato che il Messico sia all'ottavo posto nel mondo per quantit\u00e0 di questa risorsa.\nClima.\nIl clima \u00e8 di tipo subtropicale umido con una temperatura media di 24\u00a0\u00b0C (massima di 38\u00a0\u00b0C e minima di 8\u00a0\u00b0C)."}
{"id": "311403", "revid": "125221038", "url": "https://it.wikipedia.org/wiki?curid=311403", "title": "Antonio Polito", "text": "\u00c8 stato il fondatore e direttore (dal 2002 al 2006 e dal 2008 al 2010) del quotidiano \"Il Riformista\". Dal 2011 \u00e8 editorialista del \"Corriere della Sera\".\nBiografia.\nDopo aver ottenuto la maturit\u00e0 classica, si iscrive al Partito Comunista (Marxista-Leninista) Italiano. Dopo un breve periodo di militanza viene espulso perch\u00e9 frequenta un circolo di tennis, attivit\u00e0 ritenuta \"borghese\". Si iscrive allora al Partito Comunista Italiano e alla Federazione Giovanile Comunista Italiana (FGCI). Inizia l'attivit\u00e0 giornalistica presso la redazione napoletana de \"l'Unit\u00e0\", per cui lavora dal 1975 al 1982, avvicinandosi alla corrente politica del migliorismo. Nel 1982 lascia Napoli per assumere l'incarico di responsabile dell'inserto regionale dell'Emilia-Romagna, venendo poco dopo chiamato alla sede romana del quotidiano.\nNel 1988 passa alla \"Repubblica\", di cui resta vice-direttore di Eugenio Scalfari prima e di Ezio Mauro poi. Responsabile dell'edizione on-line del quotidiano e corrispondente da Londra, nel 2002 lascia la testata per fondare e dirigere \"Il Riformista\", giornale della sinistra moderata (che lui ha definito \"arancione\"). Nel 2006, in vista delle elezioni politiche, si candida come senatore con Democrazia \u00e8 Libert\u00e0 - La Margherita e viene eletto nella circoscrizione Campania. Nella XV legislatura ricopre l'incarico di segretario della III Commissione Permanente del Senato della Repubblica, Affari Esteri, Emigrazione. Le sue iniziative legislative si concentrano su temi di attualit\u00e0, tra cui il famoso Ddl contro i \u201cFannulloni\u201d della Pubblica Amministrazione e contro l'uso delle intercettazioni telefoniche. Nel 2007 viene eletto segretario cittadino della Margherita a Napoli\nNel 2008, nonostante le richieste del Partito Democratico, rifiuta di ricandidarsi al Senato tornando a dirigere \"Il Riformista\", che aveva lasciato durante l'esperienza parlamentare. Il 30 dicembre 2010, in vista di un cambio di propriet\u00e0 del giornale, annuncia le sue dimissioni da direttore de \"Il Riformista\". Dal gennaio 2011 \u00e8 editorialista del \"Corriere della Sera\". Dall'11 febbraio del 2014 al maggio 2015 \u00e8 stato direttore del \"Corriere del Mezzogiorno\". Dal 22 maggio 2015 al 2018 \u00e8 stato vice direttore del \"Corriere della Sera\" e responsabile della redazione romana del quotidiano milanese (nell'ottobre 2018 ha lasciato quest'ultima carica). \nAntonio Polito \u00e8 membro di numerosi centri studi e associazioni internazionali, tra i quali \"Policy network\", \"Les Progressistes\" e Aspen Institute. Dal 2006 al 2009 \u00e8 stato vicepresidente della Fondazione Italia USA.\nVita privata.\n\u00c8 sposato con l'ex direttrice generale della Croce Rossa Italiana, Patrizia Ravaioli. La coppia ha due figli gemelli.\nPremi e riconoscimenti.\nIl 6 maggio 2015 riceve il Premio Guido Carli nella sala della Regina a Montecitorio.\nIl 25 agosto 2018 riceve il Premio Cesare Pavese per il saggio \"Riprendiamoci i nostri figli\".\nIl 12 giugno 2019 riceve il Premio Roma, sezione Saggistica, nell'Aula Magna del Rettorato dell'Universit\u00e0 La Sapienza di Roma."}
{"id": "311404", "revid": "1442080", "url": "https://it.wikipedia.org/wiki?curid=311404", "title": "Richard Burton", "text": "Nella sua carriera ottenne sette volte la candidatura all'Oscar come miglior attore, senza mai aggiudicarsi il premio.\nBiografia.\nNato nel villaggio gallese di Pontrhydyfen, penultimo dei 13 figli di un minatore, la madre mor\u00ec quando lui aveva solo due anni (nel 1927), dando alla luce suo fratello. Riusc\u00ec a frequentare Oxford, e a 20 anni intraprese gli studi di recitazione. Gi\u00e0 da giovanissimo si guadagn\u00f2 la fama di incallito donnaiolo e grande bevitore. Nel 1943 fece il suo esordio teatrale a Liverpool e dopo la guerra, nel 1949 esord\u00ec sul grande schermo nel film \"The Last Days of Dolwyn\", diretto dall'attore e drammaturgo Emlyn Williams. Il 5 febbraio 1949 spos\u00f2 l'attrice Sybil Williams, dalla quale ebbe poi due figlie: Kate (nata nel 1957) e Jessica (1961).\nNel 1950 firm\u00f2 un contratto per la 20th Century Fox e recit\u00f2 a Hollywood in film celebri come \"La tunica\" (1953), \"Le piogge di Ranchipur\" (1955) e \"Alessandro il Grande\" (1956). Senza mai rinunciare al lavoro sul palcoscenico, diede una delle sue migliori interpretazioni ne \"I giovani arrabbiati\" (1959) di Tony Richardson, tratto dal dramma \"Ricorda con rabbia\" di John Osborne. Negli anni affin\u00f2 la sua recitazione, inizialmente basata sulla prestanza fisica, rendendola duttile a ruoli diversi, drammatici e brillanti.\nNel 1963, sul set del kolossal \"Cleopatra\", Burton si innamor\u00f2 della partner Elizabeth Taylor. Il 5 dicembre dello stesso anno divorzi\u00f2 da Sybil Williams e il 15 marzo dell'anno successivo spos\u00f2 la Taylor, con la quale adott\u00f2 una bambina, Maria (nata nel 1961). La coppia visse una delle storie d'amore pi\u00f9 tormentate e chiacchierate del mondo del cinema. Insieme lavorarono in \"International Hotel\" (1963) di Anthony Asquith, \"Castelli di sabbia\" (1965) di Vincente Minnelli, \"Chi ha paura di Virginia Woolf?\" (1966) di Mike Nichols, \"I commedianti\" (1967) di Peter Glenville, \"Il dottor Faustus\" (1967) dello stesso Burton, \"La bisbetica domata\" (1967) di Franco Zeffirelli, \"La scogliera dei desideri\" (1968) di Joseph Losey, \"Una faccia di c...\" (1972) di Peter Ustinov e il televisivo \"Divorzia lui divorzia lei\" (1973) di Waris Hussein.\nRientrato in teatro a Broadway nel 1960 per il musical \"Camelot\" e nel 1964 per un \"Amleto\", Burton diresse nel 1967 a Oxford un \"Doctor Faustus\", che poi traspose anche sullo schermo. Partecip\u00f2 alla campagna degli aiuti in favore della citt\u00e0 di Firenze, colpita dall'alluvione del 1966. Contattato dall'amico regista Franco Zeffirelli, fu voce narrante del documentario televisivo in italiano che mostr\u00f2 al mondo intero le immagini della tragedia.\nTra le sue interpretazioni cinematografiche di rilievo si possono annoverare \"Becket e il suo re\" (1964), \"La spia che venne dal freddo\" (1965), che gli procur\u00f2 un BAFTA quale miglior attore britannico dell'anno, \"L'assassinio di Trotsky\" (1972), \"La quinta offensiva\" (1973). A Broadway come sul grande schermo interpret\u00f2 lo psicanalista nel dramma \"Equus\" (1977) di Peter Shaffer, mentre pi\u00f9 convenzionali e dettate dalla prospettiva di notevoli ingaggi furono le prove successive, da \"L'esorcista II - L'eretico\" (1977) di John Boorman a \"I 4 dell'Oca selvaggia\" (1978) di Andrew V. McLaglen e \"Il tocco della medusa\" (1978) di Jack Gold.\nNel frattempo, il tempestoso matrimonio con la Taylor, seguito con assiduo accanimento dalla stampa rosa, termin\u00f2 con il divorzio il 26 giugno 1974, ma la celebre coppia convol\u00f2 nuovamente a nozze in Botswana il 10 ottobre 1975, per poi divorziare definitivamente il 1\u00ba agosto 1976.\nDopo un altro matrimonio fallito con la modella Suzy Miller (ex moglie del campione di Formula 1 James Hunt), il 3 luglio 1983 Burton si spos\u00f2 per l'ultima volta con la sua segretaria Sally Hay (e nello stesso anno recit\u00f2 nella miniserie televisiva \"Wagner\"). Poco dopo aver terminato il film \"Orwell 1984\", e una settimana prima di incominciare a girare il sequel de \"I quattro dell'Oca selvaggia\", l'attore fu colpito da una fatale emorragia cerebrale nella sua residenza svizzera di C\u00e9ligny e mor\u00ec all'ospedale di Ginevra il 5 agosto 1984, all'et\u00e0 di 58 anni. \u00c8 sepolto nel cimitero Vieux di C\u00e9ligny, Canton Ginevra.\nNei \"massmedia\".\nSulla storia della coppia Richard Burton-Liz Taylor sono stati girati due film per la TV:\nOnorificenze.\nOttenne la Victoria Cross perch\u00e9 il 3 ottobre 1944 diede un contributo importante per la conquista del monte cece (Luciano Garibaldi, La guerra non \u00e8 perduta - Gli ufficiali italiani nell'(\u00b0 armata britannica (1943-45), Edizioni Ares, 1988\nDoppiatori italiani.\nNelle versioni in italiano dei suoi film, Richard Burton \u00e8 stato doppiato da:"}
{"id": "311407", "revid": "16467", "url": "https://it.wikipedia.org/wiki?curid=311407", "title": "Gatti norvegesi", "text": ""}
{"id": "311410", "revid": "765341", "url": "https://it.wikipedia.org/wiki?curid=311410", "title": "Decisionismo", "text": "Il termine decisionismo, nella sua accezione originaria, indica la dottrina che fa capo al filosofo del diritto Carl Schmitt (1888 - 1985) secondo cui all'origine del diritto stesso c'\u00e8 una decisione incondizionata.\nIl concetto in s\u00e9 deriva dalla filosofia di Thomas Hobbes, visto da Schmitt come il pi\u00f9 alto (\"classico\") rappresentante del decisionismo. La natura peculiare di questo pensiero giuridico scientifico si fonda sul principio \"auctoritas, non veritas facit legem\".\nIl decisionismo di Carl Schmitt.\nIl filosofo Carl Schmitt, per teorizzare il decisionismo nella sua opera \"Il custode della costituzione\" (\u201cDer H\u00fcter der Verfassung\u201d), prende le mosse dall'articolo 48 della Costituzione della Repubblica di Weimar, che prevedeva l'attribuzione di poteri eccezionali al Presidente.\nLo stesso articolo \u00e8 ripreso anche nel primo e nel terzo capitolo di Teologia Politica (1922).\nQuesta forma di \"dittatura costituzionale\" destinata a emergere durante lo \"stato d'eccezione\" - cio\u00e8 durante una guerra, una rivoluzione o crisi simili - secondo Schmitt evidenzia la vera essenza del diritto, alla base del quale ci sarebbe una decisione d'imperio posta da chi, a un certo punto, si trova \"effettivamente\" in condizione di imporla. \u00c8 questa decisione originaria, incondizionata e arbitraria perch\u00e9 fondata sostanzialmente sulla forza, a raccordare la societ\u00e0 col diritto. Passato lo \"stato d'eccezione\", l'energia fondatrice si \"istituzionalizza\" formalmente, il sovrano si eclissa e dal caos si passa di nuovo all'ordine, fino alla successiva \"crisi\"."}
{"id": "311415", "revid": "830939", "url": "https://it.wikipedia.org/wiki?curid=311415", "title": "Frank Ripploh", "text": "Ripploh divenne noto per il suo film \"Ai cessi in tass\u00ec\" (\"Taxi zum Klo\", 1980), nel quale era protagonista, autore e regista. \nBiografia.\nCon il film \"Ai cessi in taxi\" Ripploh acquis\u00ec improvvisa fama e il film divenne un cult-movie dell'era ante-AIDS. Ripploh rese pubblica la propria omosessualit\u00e0 e fin\u00ec nel 1978 sulla copertina del periodico Stern. Questa pubblicit\u00e0 gli procur\u00f2 problemi con l'autorit\u00e0 scolastica, in quanto insegnante delle superiori. Nel 1981 Ripploh vinse con il suo film, girato con un budget di soli centomila marchi, il premio Max-Oph\u00fcls.\nGi\u00e0 prima era autore, con lo pseudonimo \"Peggy von Schnottgenberg\", di racconti brevi e attore in film di Rosa von Praunheim (\"Axel von Auersperg\", \"Monolog eines Stars\") e di Ulrike Ottinger (\"Bet\u00f6rung der blauen Matrosen\" und \"Madame X\"). In questi film recitava pure Tabea Blumenschein, che Ripploh avrebbe ingaggiato, poi, per il suo \"Ai cessi in Taxi\".\nGi\u00e0 nel 1978 aveva fatto parlare di s\u00e9 con una diashow (\"Blutsturz oder wie ein Stern in der Nacht\") durata una settimana, a Berlino nel \"Capitol Dahlem\".\nNel 1979 ebbe un ruolo secondario sotto la regia di Elfi Mikesch (\"Execution - A Study of Mary\") e nel 1982 in \"Querelle de Brest\", l'ultimo film di Rainer Werner Fassbinder. Accanto a Fassbinder come autore, nel 1982 ebbe pure un piccolo ruolo di gangster nel giallo fantascientifico \"Kamikaze 1989\".\nDal 1992 al 1994 collabor\u00f2 da esterno ai settimanali \"Die Woche\" e \"Der Stern\", scrivendo critiche cinematografiche, ritratti di registi ed interviste.\nNegli ultimi anni della sua vita, visse noleggiando film di wrestling e fu produttore del film hardcore \"Strip &amp; Fick\".\nMor\u00ec nel 2002 per un tumore. Rosa von Praunheim scrisse allora \"Aveva un umorismo nero e spesso ridevamo a crepapelle dei difetti dei nostri amanti\"."}
{"id": "311423", "revid": "83531", "url": "https://it.wikipedia.org/wiki?curid=311423", "title": "Operatori di telefonia mobile", "text": "Gli operatori di telefonia mobile (MNO), in inglese Mobile Network Operators, sono degli operatori telefonici gestori di una rete cellulare per telefonia mobile. Molti operatori sono multinazionali, mentre altri sono presenti in un solo paese.\nDiversamente, gli operatori virtuali di rete mobile (MVNO), in inglese Mobile Virtual Network Operators, sono societ\u00e0 che forniscono servizi di telefonia mobile senza possedere alcuna licenza per il relativo spettro radio n\u00e9 necessariamente avere tutte le infrastrutture necessarie per fornire tali servizi; utilizzano a tal scopo una parte dell'infrastruttura di un operatore mobile reale.\nSegue una lista operatori di telefonia mobile e operatori di telefonia satellitare ordinata per numero di abbonati. Per un elenco pi\u00f9 completo di operatori di telefonia mobile, vedi Mobile Country Code.\nTerrestre.\nQuesto \u00e8 un elenco degli operatori di rete di telefonia mobile terrestri pi\u00f9 grandi del mondo misurati per numero di abbonati.\nSatellitari.\nQuesto \u00e8 un elenco dei cinque pi\u00f9 grandi operatori di rete di telefonia satellitare del mondo misurati per numero di abbonati."}
{"id": "311428", "revid": "62748", "url": "https://it.wikipedia.org/wiki?curid=311428", "title": "L'urlo", "text": "L'urlo (\"Skrik\") \u00e8 il nome assegnato a una serie di famosi dipinti del pittore norvegese Edvard Munch. \nStoria.\nLo spunto del quadro \u00e8 prettamente autobiografico. \u00c8 infatti lo stesso Munch a indicarci, in una pagina di diario, le circostanze che hanno portato alla genesi de \"L'urlo\":\nMunch avrebbe poi rielaborato questo ricordo rendendolo un poema e segnandolo sulla cornice della versione del 1895:\nIn ogni caso, Munch tent\u00f2 di trasporre questo tramonto \u00abrosso sangue\u00bb in una tela in grado di restituire quella visione di \u00absangue coagulato\u00bb che egli stesso prov\u00f2 in quella sera d'estate. La gestazione di questo tramonto fu assai lunga, e richiese vari bozzetti e tentativi (le macchie rosse, caratteristiche dello sfondo de \"L'urlo\", emergono violente gi\u00e0 in \"Disperazione\" del 1891). Fu solo nel 1893 che Munch, meditando su questo soggetto, realizz\u00f2 finalmente \"L'urlo\", come parte di un ciclo di dipinti che egli stesso defin\u00ec \"Fregio della vita\". L'artista, tra il 1893 e il 1910, realizz\u00f2 altre tre versioni del medesimo soggetto. La prima versione, del 1893 (74\u00d756\u00a0cm), \u00e8 un pastello su cartone; si tratta tuttavia di una composizione ancora embrionale che Munch andr\u00e0 a ridefinire nella versione definitiva (91\u00d773,5\u00a0cm), realizzata nello stesso anno. Due anni dopo, nel 1895, realizz\u00f2 una terza versione (79\u00d759\u00a0cm): si tratta di un pastello su tavola, battuto dalla casa d'asta londinese Sotheby's il 2 maggio 2012 per la somma record di 120 milioni di dollari. L'ultima versione (83\u00d766\u00a0cm), una tempera su pannello, \u00e8 stata invece stesa nel 1910.\nNel 2004 alcuni ricercatori hanno supposto che il cielo color rosso sangue del quadro sia in realt\u00e0 una riproduzione accurata del cielo norvegese dopo l'eruzione del Krakatoa del 1883, avvenuta dieci anni prima. Tale ipotesi per\u00f2 \u00e8 priva di una concreta base, visto che l'episodio risalirebbe all'estate del 1889 - sei anni dopo l'eruzione - quando, con gli amici Christian Krohg e Frits Thaulow (identificabili con le due silhouette del quadro), affitt\u00f2 una piccola abitazione nei pressi dell'Oslofjord. La figura calva, con gli occhi infossati, che porta le mani al volto potrebbe inoltre essere stata ispirata da una mummia peruviana della cultura di Cuzco, che l'artista avrebbe visto a Parigi al Mus\u00e9e de l'Homme del Trocadero qualche anno prima.\nFurti.\nDue sono stati i furti che hanno visto protagonista \"L'Urlo\" di Edvard Munch:\nDescrizione.\n\"L'urlo\" rappresenta un sentiero in salita sulla collina di Ekberg sopra la citt\u00e0 di Oslo, spesso confuso con un ponte, a causa del parapetto che taglia diagonalmente la composizione; su questo sentiero si sta consumando un urlo lancinante, acuto, che in quest'opera acquisisce un carattere indefinito e universale, elevando la scena a simbolo del dramma collettivo dell'angoscia, del dolore e della paura. Il soggetto urlante \u00e8 la figura in primo piano, terrorizzata, che per emettere il grido (e non per proteggersene) si comprime la testa con le mani, perdendo ogni forma e diventando preda del suo stesso sentimento: pi\u00f9 che un uomo, infatti, ricorda un ectoplasma, con il suo corpo serpentiforme, quasi senza scheletro, privo di capelli, deforme. Si perde insieme alla sua voce straziata e alla sua forma umana tra le lingue di fuoco del cielo; le sue narici sono dilatate e gli occhi sbarrati, testimoni di un abominio immondo. Ma il vero centro dell'opera \u00e8 costituito dalla bocca che, aprendosi in un innaturale spasmo, emette un grido che distorce l'intero paesaggio, che in questo modo restituisce una sensazione di disarmonia, squilibrio. Questo sentimento di malessere non \u00e8 esclusivo n\u00e9 dello sfondo, n\u00e9 dell'animo di Munch: \u00e8 infatti distintivo del pessimismo \"fin de si\u00e8cle\" diffuso in quel periodo, che cominci\u00f2 a mettere in dubbio le certezze dell'essere umano, proprio mentre Sigmund Freud indagava gli abissi dell'inconscio.\nA rimanere immutati e dritti sono esclusivamente il parapetto e i due personaggi sulla sinistra della composizione. Queste due figure umane sono sorde sia al grido sia alla sconvolgimento emozionale espresso dal pittore: non a caso, sono collocate ai margini della composizione, quasi volessero uscire dal quadro. \u00c8 in questo modo che Munch ci restituisce in modo molto crudo e lucido una metafora della falsit\u00e0 dei rapporti umani. Sulla destra, invece, \u00e8 collocato il paesaggio, innaturale e poco accogliente, quasi fosse un'appendice dell'inquietudine dell'artista: il mare \u00e8 una massa nera ed oleosa, mentre il cielo \u00e8 solcato da lingue di fuoco, con le nuvole ondulate che sembrano cariche di sangue.\nStile.\n\"L'urlo\" presenta un forte effetto espressivo, ottenuto mediante un'associazione di colori complementari (rosso-verde, azzurro-arancio) in modo da mettere in risalto il cromatismo del dipinto. Le tonalit\u00e0 calde le troviamo nella parte alta del quadro, cos\u00ec da conferire maggior peso alla composizione, controbilanciando l'addensamento degli elementi compositivi in basso. Analogamente, i colori chiari sono collocati intorno al volto del personaggio, che in questo modo viene esaltato agli occhi dell'osservatore.\nVi \u00e8 un netto contrasto anche tra le linee: quelle dello sfondo sono infatti curvilinee, quasi magmatiche, e vengono interrotte dalla geometricit\u00e0 delle diagonali che vanno a costituire il parapetto del sentiero. Interessante notare che l'andamento del personaggio in primo piano viene ripetuto, in una sorta di \"pendant\" simmetrico, dalle linee curve dello sfondo, mentre la verticalit\u00e0 delle due figure che percorrono il sentiero fa eco al parapetto del sentiero: ne consegue che, mentre l'ambiente sembra quasi voler partecipare al dramma psichico che sta lacerando la figura in primo piano, le due persone viste di spalle sono saldamente ancorate alla dimensione concreta della realt\u00e0, insensibili ai drammi della vita. Si crea cos\u00ec uno stato di forte tensione emotiva, messo ulteriormente in rilievo con un sapiente gioco delle linee di forza: quelle del sentiero convergono presso i due personaggi sulla sinistra, mentre quelle appartenenti alla figura in primo piano, muovendo dal basso, tendono verso le sue mani.\nAltri importanti elementi del dipinto sono il sentiero e il suo parapetto, senza i quali la figura principale quasi si fonderebbe con lo sfondo: la funzione di quest'ultimo, pertanto, \u00e8 quella di staccarla dal paesaggio e di enfatizzare la sua individualit\u00e0. Figura e sfondo, insomma, appartengono dal punto di vista compositivo a due livelli differenti."}
{"id": "311430", "revid": "9733", "url": "https://it.wikipedia.org/wiki?curid=311430", "title": "Ludwig Andreas Feuerbach", "text": ""}
{"id": "311431", "revid": "438678", "url": "https://it.wikipedia.org/wiki?curid=311431", "title": "Californication (album)", "text": "Californication \u00e8 il settimo album del gruppo musicale statunitense Red Hot Chili Peppers, pubblicato l'8 giugno 1999 dalla Warner Bros. Records e prodotto da Rick Rubin. L'album segna il ritorno di John Frusciante, precedentemente comparso in \"Mother's Milk\" e \"Blood Sugar Sex Magik\", che sostituisce Dave Navarro alla chitarra. Il ritorno di Frusciante coincide col cambiamento totale del sound del gruppo, segnando un notevole discostamento dallo stile del materiale registrato con Navarro. Fra i temi dell'album, oltre all'erotismo tipico della band, sono presenti anche l'avidit\u00e0, la morte, il suicidio, la California e il viaggio.\n\"Californication\" rappresenta il maggior successo commerciale del gruppo, con oltre 15 milioni di copie vendute in tutto il mondo, di cui pi\u00f9 di 6 milioni solo negli Stati Uniti, e nel 2002 contava pi\u00f9 di 4 milioni di copie vendute in Europa. Dall'album furono estratti diversi singoli di successo, fra cui \"Otherside\", \"Californication\" e \"Scar Tissue\", quest'ultimo vincitore del Grammy Award. \"Californication\" ha raggiunto la terza posizione della Billboard 200. L'album ha segnato un cambiamento significativo nello stile del gruppo: secondo Greg Tate di \"Rolling Stone\" \u00abmentre tutti i precedenti lavori dei Chili Peppers erano molto vivaci, \"Californication\" si permette di essere spirituale ed evocativo.\u00bb\nAl 2018 \"Californication\" rappresenta il disco pi\u00f9 suonato dal vivo dalla band, con ben 3403 canzoni eseguite.\nAntefatti.\nIl chitarrista John Frusciante lasci\u00f2 il gruppo durante il tour del 1992, relativo all'acclamato \"Blood Sugar Sex Magik\". La band impieg\u00f2 pi\u00f9 di un anno per trovare un nuovo chitarrista con cui entrare ufficialmente in studio. Dave Navarro, membro dei Jane's Addiction, fu invitato ad entrare nei Red Hot, dopo il licenziamento di Arik Marshall, che aveva completato le date mancanti del tour di \"Blood Sugar Sex Magik\". Navarro influenz\u00f2 il sound dell'album conseguente, \"One Hot Minute\", aggiungendo elementi derivanti dall'heavy metal e dal rock psichedelico, un qualcosa per il quale i Chili Peppers non erano noti. \"One Hot Minute\" ebbe un discreto successo commerciale, vendendo circa 5 milioni di copie (meno della met\u00e0 rispetto al suo predecessore). La critica, tuttavia, stronc\u00f2 il disco, giudicandolo debole e sfocato. Due anni dopo l'uscita di \"One Hot Minute\", Dave Navarro venne licenziato a causa di divergenze con il resto della band.\nNegli anni seguenti alla sua uscita dai Red Hot, Frusciante svilupp\u00f2 una forte dipendenza sia da eroina che da cocaina che lo port\u00f2 alla povert\u00e0 e vicino alla morte. Gli amici lo convinsero ad entrare in riabilitazione nel 1998. Nell'aprile 1998, in seguito al completamento dei tre mesi della riabilitazione di Frusciante, Flea fece visita al suo vecchio compagno e lo invit\u00f2 apertamente a riunirsi al gruppo, e Frusciante accett\u00f2 subito. Durante la stessa settimana, e per la prima volta dopo sei anni, il quartetto si radun\u00f2 ed inizi\u00f2 a suonare con la formazione storica nuovamente unita.\nScrittura e composizione.\nGran parte dell'album venne scritta nelle case dei membri della band nell'estate 1998. Kiedis e Frusciante trascorsero molto spesso intere giornate assieme discutendo sulla creazione delle canzoni, sui riff di chitarra e sul contenuto lirico. Le parti di basso e percussioni vennero costruite attraverso jam session e il lavoro individuale di Flea e Chad Smith.\nI testi di \"Californication\" derivarono da Kiedis, dalle sue idee, prospettive e percezioni sulla vita e il suo significato. \"Porcelain\" \u00e8 il risultato dell'incontro di Kiedis con una giovane madre al YMCA, che stava cercando di combattere contro il suo alcolismo mentre viveva con la piccola figlia. Il sarcasmo era un concetto che Kiedis aveva affrontato in passato, e alla fine scrisse una canzone al riguardo. Fu ispirato dal vecchio compagno Dave Navarro, che considerava il \"re del sarcasmo\". Frusciante approcci\u00f2 la linea di chitarra presente in \"Scar Tissue\" come tentativo di utilizzare due note suonate lontane fra loro, ma che producono un \"ritmo cool\". Egli affin\u00f2 la sua tecnica nel suo album solista del 1994, \"Niandra LaDes and Usually Just a T-Shirt\". Frusciante considera \"Scar Tissue\" come \u00abun semplicissimo esempio di tecnica, ma penso sia uno stile che suona come me.\u00bb Il chitarrista fece uso della slide guitar per gli assoli del brano. La canzone \"Emit Remmus\", che sarebbe \"summer time\" al contrario, fu ispirata dalla breve relazione di Anthony Kiedis con la cantante Melanie C delle Spice Girls.\n\"Get on Top\", brano che vede un massiccio uso del pedale wah wah, nacque dopo una jam session svoltasi poco dopo che Frusciante ebbe ascoltato i Public Enemy: \u00abme ne venni con [il ritmo della canzone] sulla strada per le prove - solamente battendo il ritmo col piede.\u00bb Il mite assolo nella parte centrale del brano fu inizialmente pensato come pi\u00f9 notevole, stando a Frusciante, che stava suonando potenti assoli. Cambi\u00f2 idea dopo avere ascoltato l'assolo di Steve Howe nel brano \"Siberian Khatru\" degli Yes: \u00abil gruppo suonava in modo grandioso - e stanno suonando molto velocemente - e poi viene fuori questo assolo pulito. \u00c8 bellissimo, come se fosse su un palco tutto suo. Per \"Get on Top\" volli suonare qualcosa che stesse a met\u00e0 fra l'assolo e l'accompagnamento.\u00bb \"Savior\", canzone che si trova verso la fine dell'album, \u00e8 caratterizzata da pesanti effetti, in particolare un Electro-Harmonix Micro Synth con un delay di 16 secondi. Frusciante afferma che il sound \u00e8 \u00abispirato direttamente dal modo di suonare di Eric Clapton nei Cream. Se ascolti le note effettive, sembrano quelle di un assolo di Clapton - non suonano come tale per via degli effetti.\u00bb\nLa hit \"Around the World\", che rimanda alle vecchie sonorit\u00e0 funk e rap rock del gruppo, venne strutturata da Frusciante a casa sua. Il ritmo ed il beat - tuttavia - sono complessi; questo gli richiese di suonare il brano col resto del gruppo piuttosto che da solo, per permettere agli altri di capirlo. Il lick di basso venne composto in \u00abprobabilmente 15 minuti\u00bb, stando a Frusciante: \u00bbFlea \u00e8 il migliore bassista al mondo. Il suo senso del tempo ed il suo modo di pensare sono folli.\u00bb La \"title track\" fu una delle pi\u00f9 difficili da completare. Frusciante si sent\u00ec costretto a scrivere una parte di chitarra appropriata all'intenso testo, ma gli fu difficoltoso. La canzone progred\u00ec appena, e fu sul punto di essere scartata se non fosse stato per l'urgenza di Kiedis di includerla nel disco. Frusciante complet\u00f2 il riff finale appena due giorni prima delle registrazioni, dopo avere tratto ispirazione dalla suite \"Carnage Visors\" dei The Cure. La \"title track\" venne immaginata come rappresentazione dello stile di vita californiano e, pi\u00f9 specificamente, la \"finta\" natura che \u00e8 associata a gran parte di Hollywood. Viene menzionato Kurt Cobain dei Nirvana e utilizza molte immagini per catturare la natura evocativa della California.\nL'album rappresenta un cambio di stile per i Chili Peppers, specialmente se paragonato al suo predecessore, \"One Hot Minute\", che combina vari elementi heavy metal e di rock psichedelico. Bench\u00e9 \"Californication\" contenga ancora canzoni funk rock (\"Around the World\", \"Get on Top\", \"I Like Dirt\", \"Purple Stain\", \"Right on Time\"), si approccia verso riff pi\u00f9 melodici (per esempio, \"Scar Tissue\" e \"Otherside\") e si focalizza su canzoni che prediligono la struttura piuttosto che le jam session.\nPromozione e pubblicazione.\nRick Rubin produsse i loro precedenti due album. Nonostante ci\u00f2, i Red Hot decisero di cercare un altro produttore per \"Californication\". David Bowie mostr\u00f2 grande interesse nel lavorare con la band e chiese loro di produrre il disco; tuttavia, il gruppo scelse di rimanere ancora con Rubin per \"Californication\". Rubin, in passato, concedette ai Red Hot libert\u00e0 creativa per registrare il proprio materiale; questo era un qualcosa che la band ritenne necessario per rendere l'album unico, e poteva verificarsi solo con il suo ritorno. Le registrazioni si tennero presso i Cello Studios di Los Angeles. All'inizio del 1999, durante le fasi di registrazione, la band suon\u00f2 \"Californication\", \"Otherside\" e \"Scar Tissue\" ai loro manager, e fu deciso che quest'ultima sarebbe stato il singolo principale dell'album. Per supportare la formazione riunita, la band suon\u00f2 in vari balli di fine anno in tutto il paese per promuovere \"Californication\". Nacque una gara, che chiam\u00f2 gli studenti delle scuole superiori a scrivere dei saggi su \u00abcome loro renderebbero le proprie scuole migliori, pi\u00f9 sicure, pi\u00f9 felici, pi\u00f9 rock, cos\u00ec da non avere pi\u00f9 paura di andare a scuola. Se scrivi il saggio, vinci un biglietto gratis per lo show.\u00bb\n\"Californication\" venne pubblicato l'8 giugno 1999, debuttando alla posizione numero 5 ma arrivando fino alla numero 3 della Billboard 200. In Europa, arriv\u00f2 alla posizione numero 5 della Official Albums Chart e al primo posto nella classifica finlandese, italiana, norvegese, spagnola e svedese. Venne certificato disco d'oro solo un mese dopo la sua uscita, il 22 luglio 1999, e le sue continue vendite gli consentirono di venire certificato cinque volte disco di platino. Nel marzo 2006, gli album dei Red Hot Chili Peppers vennero resi disponibili per il download digitale sull'iTunes Store. Gli album comprati l\u00ec includevano nuove tracce precedentemente inedite (\"Fat Dance\", \"Over Funk\" e \"Quixoticelixer\"). In Germania, fu il loro album pi\u00f9 venduto, rimanendo in classifica per ben 114 settimane (pi\u00f9 di due anni) e vendendo pi\u00f9 di 750.000 copie, venendo certificato 3 volte disco d'oro. In Italia raggiunse il primo posto della Classifica FIMI Album e arriv\u00f2 a vendere oltre 700.000 copie in meno di due anni.\nAccoglienza.\n\"Californication\" ricevette critiche positive in confronto al suo meno fortunato predecessore, \"One Hot Minute\", ed ebbe un maggiore successo mondiale. \"Rolling Stone\" menzion\u00f2 Kiedis per il suo drastico miglioramento vocale: \u00ab[le sue] corde vocali sembrano avere superato un incrocio e la riabilitazione, ritornando con un range mai sentito prima d'ora, intonazione, emotivit\u00e0 e sensibilit\u00e0 melodica.\u00bb Canzoni come \"Otherside\" e \"Porcelain\" vennero paragonate allo stile dei The Smashing Pumpkins, mentre l'album nel suo complesso venne definito \u00absuggestivo\u00bb e \u00abi figli di puttana RHCP si stanno muovendo verso il Sacro Graal del funk: quel piccante matrimonio della mitologia esoterica e l'insaziabile musicalit\u00e0 che salva le anime, unisce le comunit\u00e0 e cura i malati.\u00bb Altri critici attribuirono il successo dell'album al ritorno di John Frusciante. Greg Prato di AllMusic disse che \u00abla ragione ovvia per la rinascita [del gruppo] \u00e8 la ricomparsa di John Frusciante\u00bb, considerandolo la \u00abquintessenza del chitarrista per i RHCP\u00bb. L'album nel suo complesso venne definito \u00abun autentico classico dei Chili Peppers\u00bb. Anche \"Entertainment Weekly\" attribu\u00ec a Frusciante la trasformazione del sound della band in \u00abpi\u00f9 rilassato, meno stridente, e, a modo loro, pi\u00f9 introspettivo come mai prima.\u00bb Mark Woodlief di Ray Gun comment\u00f2 che \u00ab\"This Velvet Glove\" azzecca un complesso bilanciamento fra l'accompagnamento acoustico e il rock da inno\u00bb, continuando con \u00abl'intro 'disco' di \"Parallel Universe\" sfocia in un rovente e vertiginoso motivo Western nel ritornello, e le escursioni di Frusciante in stile Hendrix alla fine del brano.\u00bb\nMentre molti critici trovarono fresco il nuovo sound del gruppo, \"NME \"critic\u00f2 i Chili Peppers per avere utilizzato raramente il loro marchio di fabbrica funk, chiedendo: \u00abPotremmo ora riavere indietro i nostri animali funk rock, senza cervello e vestiti a met\u00e0, per favore? Tutta questa finta empatia sta iniziando a farmi formicolare i nervi.\u00bb \"Pitchfork\", che consider\u00f2 l'album un trionfo rispetto \"One Hot Minute\", sent\u00ec che \"Californication\" mancava del funk invece sempre presente in \"Blood Sugar Sex Magik\". Alcuni testi vennero giudicati troppo sessuali, mentre Frusciante venne definito \u00abil miglior chitarrista di alto livello di questo momento\u00bb.\nCol passare degli anni, \"Californication\" ha mantenuto la sua popolarit\u00e0. \"Scar Tissue\" vinse il Grammy Award alla miglior canzone rock nel 2000. Nel 2003 l'album venne messo alla posizione 399 nella classifica dei 500 migliori album secondo \"Rolling Stone\" e, nel 2006, i Red Hot registrarono una playlist di cinque brani per AOL Sessions, che includeva \"Scar Tissue\" e \"Californication\". L'album vanta un buon numero di hit per I Red Hot Chili Peppers; cinque canzoni su sedici nel loro \"Greatest Hits\" provengono da \"Californication\".\nProblemi di qualit\u00e0 sonora.\nL'album venne molto criticato per quella che Tim Anderson del \"The Guardian\" chiam\u00f2 \u00abeccessiva compressione e distorsione\u00bb nel processo di masterizzazione digitale. \"Stylous Magazine\" lo etichett\u00f2 come una delle vittime della loudness war, commentando che esso soffriva talmente tanto di clipping digitale che \u00abperfino i consumatori non audiofili se ne lamentarono\u00bb. Una versione con un mastering alternativo e con differenti tracklist e mixaggio, probabilmente un candidato pre-pubblicazione, circol\u00f2 su Internet.\nTour promozionale.\nImmediatamente in seguito all'uscita di \"Californication\", la band part\u00ec per un tour mondiale di supporto, iniziando dagli Stati Uniti. Per culminare la leg americana del loro tour, ai Red Hot venne chiesto di chiudere Woodstock 1999, cosa che divenne tristemente famosa per la violenza che ne risult\u00f2. Poco prima del suo arrivo il gruppo venne informato che la folla e gli incendi nell'area erano ormai fuori controllo. Mentre i Red Hot stavano suonando il brano \"Fire\" di Jimi Hendrix, per finire la propria scaletta e come tributo alla sorella di Hendrix, lo scompiglio sfoci\u00f2 in violenza quando alcune donne, che stavano facendo surf sulla folla e moshing, vennero violentate e una propriet\u00e0 l\u00ec vicino venne saccheggiata e distrutta. Kiedis sent\u00ec che \u00abera chiaro che questa situazione non avesse niente a che fare con Woodstock in alcun modo. Non rappresentava pace e amore, ma avidit\u00e0 e guadagno... Ci svegliammo con i giornali e le radio che ci stavano demonizzando per avere suonato \"Fire\".\u00bb\nPer dare inizio al tour europeo, la band tenne uno show gratuito alla Piazza Rossa di Mosca, il 14 agosto 1999, davanti ad un pubblico di 200.000 persone. Kiedis ricord\u00f2 la situazione: \u00abPiazza Rossa era cos\u00ec piena di russi attorno alle mura che avemmo bisogno di farci scortare dalla polizia per arrivare sul palco.\u00bb Dopo la leg europea, la band tenne uno show a New York, al Windows on the World, per i vincitori del contest di KROQ-fm, e poi al Big Day Out in Australia, dopo alcune date giapponesi. Flea, tuttavia, cominci\u00f2 a sentire le ripercussioni fisiche del tour, cosa che costrinse la band a tenere concerti meno energici, cosa che a sua volta port\u00f2 al gruppo meno guadagno finanziario. Questi show avrebbero terminato il \"Californication Tour\". Fra gli ultimi spettacoli prima dell'uscita dell'album successivo, \"By the Way\", il grupp\u00f2 suon\u00f2 al Rock in Rio 3."}
{"id": "311434", "revid": "767487", "url": "https://it.wikipedia.org/wiki?curid=311434", "title": "King Arthur (film)", "text": "King Arthur \u00e8 un film del 2004 diretto da Antoine Fuqua, interpretato da Clive Owen e Keira Knightley. Il film \u00e8 uscito nelle sale negli Stati Uniti il 7 luglio 2004 con anteprima a Los Angeles il 28 giugno 2004, mentre in Italia il film \u00e8 uscito nelle sale il 1\u00ba ottobre 2004.\nTrama.\nV secolo. L'Impero Romano in declino si sta ritirando dalla Britannia, dove i nativi Woad, guidati da Merlino, inscenano un'insurrezione. Un gruppo di cavalieri sarmati e il loro comandante romano per met\u00e0 britannico Artorius Castus, noto come \"Art\u00f9\", hanno adempiuto ai loro doveri a Roma e si stanno preparando a tornare a casa fino a quando il vescovo Germanius non ordiner\u00e0 loro di completare un'ultima missione: evacuare un'importante famiglia italiana da a nord del Vallo di Adriano, salvandoli dall'avanzata di un esercito di invasori Sassoni, guidato dallo spietato Cerdic e da suo figlio, Cynric. Alessio, il figlio del patriarca di famiglia, \u00e8 un valido candidato per essere un futuro Papa. Art\u00f9 e i suoi uomini rimasti - Lancillotto, Tristano, Galvano, Bors, Galahad e Dagonet - accettano con riluttanza la missione.\nArrivati a destinazione, scoprono che il patriarca romano Marius, che si rifiuta di partire, ha ridotto in schiavit\u00f9 la popolazione locale, facendo infuriare Art\u00f9. Scopre una cella contenente un certo numero di Woad morti e due sopravvissuti torturati: una giovane donna di nome Ginevra e suo fratello minore Lucan. Art\u00f9 li libera e d\u00e0 a Marius un ultimatum: partire con loro volontariamente o altrimenti essere preso prigioniero. Lui e i suoi cavalieri requisiscono la fattoria e liberano i suoi sfruttati. Il convoglio fugge sulle montagne con i Sassoni all'inseguimento. Marius conduce un tentativo di colpo di stato ma viene ucciso da Ginevra. Art\u00f9 apprende da Alessio che Germano e i suoi colleghi vescovi avevano fatto giustiziare il mentore d'infanzia e la figura paterna di Art\u00f9, Pelagio, per le sue convinzioni. Questo disillude ulteriormente Art\u00f9 dallo stile di vita romano, un processo che matura quando Ginevra e Merlino ricordano ad Art\u00f9 il suo legame con l'isola della Gran Bretagna attraverso sua madre celtica.\nArt\u00f9 guida gli inseguitori sassoni, guidati da Cynric, attraverso un passo che attraversa un lago ghiacciato. Durante la battaglia, Dagonet si sacrifica per rompere il ghiaccio del lago con la sua ascia, interrompendo l'avanzata sassone. I cavalieri consegnano in sicurezza Alessio e sua madre al Muro di Adriano e vengono ufficialmente dimessi. Art\u00f9, avendo concluso che il suo destino \u00e8 con la gente di sua madre, decide di combattere i Sassoni nonostante le suppliche di Lancillotto di andarsene con loro. La notte prima della battaglia, lui e Ginevra fanno l'amore e il giorno seguente, Art\u00f9 incontra Cerdic sotto una bandiera bianca di parlay, giurando di ucciderlo. Presto viene raggiunto da Lancillotto e dai suoi compagni cavalieri, che decidono di combattere. Nella culminante battaglia di Badon Hill, i Woad e i cavalieri affrontano l'esercito sassone. Ginevra combatte Cynric, che la sopraffa. Lancillotto la aiuta e uccide Cynric, ma viene ferito a morte. Cerdic uccide Tristano prima di affrontare Art\u00f9, che uccide il leader sassone, condannando gli invasori alla sconfitta.\nArt\u00f9 e Ginevra si sposano e Merlino proclama Art\u00f9 re d'Inghilterra. Uniti dalla sconfitta dei Sassoni e dalla ritirata dei Romani, Art\u00f9 promette di guidare i britannici contro futuri invasori. Tre cavalli che erano appartenuti a Tristano, Dagonet e Lancillotto corrono liberi attraverso il paesaggio, mentre il racconto di chiusura di Lancillotto descrive come i cavalieri caduti vivano nei racconti tramandati di generazione in generazione.\nProduzione.\nLe riprese del film sono iniziate il 23 giugno 2003 in Irlanda gli esterni sono stati girati nella contea di Wicklow mentre gli interni a Dublino. Le riprese sono terminate il 1\u00ba novembre dello stesso anno.\nAccoglienza.\nIncassi.\nIl film ha incassato a livello globale, di cui $ in Nord America, a fronte di un budget stimato in 120 milioni di dollari.\nCritica.\nIl sito Rotten Tomatoes riporta un rating del 31% basato su 185 recensioni, con un voto medio di 5/10. Metacritic riporta un rating di 46 su 100 basato su 39 recensioni.\nTemi.\nIl film riprende i temi del ciclo arturiano (in particolare l'ascesa al trono di re Art\u00f9 e la nascita della Tavola rotonda), inquadrandoli per\u00f2 in una cornice storica insolita ed effettivamente pi\u00f9 fedele all'ambientazione nel quale si svolsero le presunte vicende di re Art\u00f9, in cui lo stesso Art\u00f9 viene descritto come un romano-britannico convinto del ruolo civilizzatore di Roma, maestra di civilt\u00e0 e di libert\u00e0. L'incontro con la realt\u00e0 di un popolo fatto \"schiavo\" dalla stessa civilizzazione cristiana lo libera da questa illusione convincendolo ad assumere la guida dei britanni come re di quella che \u00e8 diventata ormai la sua vera patria. Lo stesso Art\u00f9 non \u00e8 solo un militare; \u00e8 anche un uomo religioso, ma di una religiosit\u00e0 piuttosto eterodossa; \u00e8 infatti un seguace di Pelagio, lo storico avversario di Agostino d'Ippona, che il film presenta come un sostenitore dell'uguaglianza tra gli uomini ed un predicatore della necessit\u00e0 dell'uomo di forgiare il proprio destino. (In realt\u00e0 l'eresia del pelagianesimo consiste, tra le altre cose, nell'attribuire la salvezza dell'uomo alle sue sole forze, negando l'influenza della Grazia divina).\nPretese di storicit\u00e0.\nSebbene la sequenza introduttiva del film faccia riferimento esplicitamente a \"recenti scoperte archeologiche\" che giustificherebbero questa collocazione temporale, la questione \u00e8 quanto meno controversa (vale la pena ricordare che gli storici non sono neppure concordi nel ritenere che sia esistito un personaggio storico riconducibile alla figura di Art\u00f9). Ad ogni modo in una recente edizione della \"Storia di Re Art\u00f9 e dei suoi cavalieri\" di Thomas Malory, gli stessi curatori all'edizione italiana nella prefazione specificano che la leggenda sembra sia stata ispirata dalle gesta di un condottiero britanno del V secolo che contrast\u00f2 l'avanzata sassone in Britannia. Ancor pi\u00f9 degno di nota, come evidenzia Francesco Benozzo nei suoi studi di letteratura romanza, \u00abposto che Br\u00e2n [un predecessore di Art\u00f9] \u00e8 al tempo stesso Brennos, il capo supremo dei celti continentali, l'eroe leggendario per eccellenza dell'Et\u00e0 gallica dei metalli, ci si deve chiedere se - come \u00e8 accaduto per il suo progenitore - anche a proposito delle imprese di Art\u00f9 non sia possibile pensare a un nucleo narrativo originatosi in una fase precedente la separazione tra celtico continentale e insulare [cio\u00e8 alla preistoria]\u00bb.\nLa presenza di Sarmati in Britannia nel V sec. d.C. \u00e8 un anacronismo. I cavalieri Sarmati militarono in quella provincia all'epoca dell'imperatore Adriano, quindi nel II secolo. Durante il V secolo la loro presenza come truppe ausiliarie \u00e8 testimoniata nell'Italia settentrionale.\nNel film viene spesso citata come massima autorit\u00e0 di Roma il Papa, e quasi mai l'imperatore. In realt\u00e0 in epoca paleocristiana la chiesa di Roma non possedeva alcun potere temporale, che sarebbe sorto all'epoca dell'Impero Carolingio, e soprattutto i vescovi romani non possedevano alcun potere potestativo sull'amministrazione provinciale: nel V secolo la massima autorit\u00e0 continuava ad essere quella civile, fatto salvo la dissoluzione delle istituzioni imperiali a seguito delle invasioni barbariche. Tuttavia gi\u00e0 dal III secolo la figura del vescovo di Roma era considerata di maggior importanza rispetto alle altre sedi vescovili, come dimostra il termine \"papa\" ritrovato nelle Catacombe di San Callisto a Roma.\nControversie.\nLo scrittore e storico Valerio Massimo Manfredi ha dichiarato che il film \u00e8 quasi un plagio del suo romanzo \"L'ultima legione\", per via di alcune analogie tra le due opere. Tali analogie consisterebbero in alcuni \"topoi\" presenti nel libro e, soprattutto, il tentativo di conferire credibilit\u00e0 storica ai personaggi principali basandosi sulla presunta origine romana di Re Art\u00f9. Invero, gli eventi narrati nel film suggeriscono una teoria differente da quella su cui si basa il romanzo di Manfredi, nel quale Lucio Artorio Casto non \u00e8 nemmeno menzionato cos\u00ec come l'esercito ausiliario Sarmatico. Secondo Manfredi, l'uscita di \"King Arthur\" e il suo fallimento commerciale costitu\u00ec una delle cause principali dei problemi relativi all'adattamento cinematografico del suo libro.\nI costumi dei Romani sono quelli del tempo di Cesare. Germano aveva operato in Britannia diversi decenni prima.\nNel film viene citato pi\u00f9 volte il Papa come massima autorit\u00e0 di Roma, mentre l'imperatore non viene mai menzionato. Nel V sec. d.C. la massima autorit\u00e0 politica era l'imperatore e i vescovi cristiani non rivestivano alcuna carica amministrativa, che - come eredit\u00e0 istituzionale della precedente epoca pagana - era appannaggio dei laici. Il potere temporale della Chiesa Cattolica Romana si sarebbe affermato nei secoli successivi, in particolare con l'incoronazione di Carlo Magno e l'istituzione dello Stato Pontificio (fine VIII sec., inizio IX sec. d.C.); l'indicazione del Papa come responsabile delle politiche dell'Impero Romano \u00e8 quindi un caso intenzionale di anacronismo."}
{"id": "311435", "revid": "1543377", "url": "https://it.wikipedia.org/wiki?curid=311435", "title": "Wau (Sudan del Sud)", "text": "Wau (in arabo: \u0648\u0627\u0648, \"Wou\"; anche Wow o Waw) \u00e8 una citt\u00e0 del Sudan del Sud, situata sulla riva ovest del fiume Jur. \u00c8 la seconda citt\u00e0 del Paese per numero di abitanti; dal 2015 \u00e8 la capitale dello stato di Wau, mentre, sino ad allora, \u00e8 stata la capitale dello stato del Bahr al-Ghazal Occidentale. \nLa citt\u00e0.\nWau \u00e8 un centro misto di culture, lingue e di etnie. La sua popolazione \u00e8 di origine sia fertit che dinca, luo e araba.\n\u00c8 situata nella parte centro occidentale della regione e vi ci si trova la \"Bahr el Ghazal University\" e numerose scuole secondarie.\nUna descrizione della citt\u00e0 \u00e8 data da Burr e Collins.\nStoria.\nInizialmente era una \"zariba\" (base fortificata) dei trafficanti di schiavi del XIX secolo, poi con il governo codomino Anglo-Egiziano divent\u00f2 un centro amministrativo per la zona circostante.\nDurante la Seconda guerra civile in Sudan \u00e8 stata una citt\u00e0 guarnigione ed \u00e8 stato sfondo di un'ampia lotta nella primavera del 1998. Nel 2007 esplosero nuovamente nuove battaglie con diverse centinaia di morti.\nInfrastrutture e trasporti.\nLa citt\u00e0 era collegata alla rete ferroviaria del Paese tramite una ferrovia a scartamento ridotto. Un progetto del 2008 si prefiggeva di estendere la rotaia a scartamento normale da Gulu, in Uganda, fino a Wau. Far passare i treni della linea che da Khartum vanno fino a Mombasa, attraverso la citt\u00e0 di Waw sarebbe possibile solo se la esistente rete ferroviaria sudanese fosse ricalibrata. La rete ferroviaria non \u00e8 in funzione.\nL'aeroporto di Waw ha una pista di decollo lunga 1506 m.\nGeografia fisica.\nClima.\nWau ha due stagioni: la stagione secca da dicembre ad aprile e la stagione delle piogge tutto il resto dell'anno.\nSport.\nNella citt\u00e0 ha sede il Wau Salaam FC, squadra calcistica pi\u00f9 importante del Sudan del Sud.\nNella citt\u00e0 \u00e8 nato anche il cestista sudsudanese naturalizzato australiano Thon Maker"}
{"id": "311440", "revid": "62244", "url": "https://it.wikipedia.org/wiki?curid=311440", "title": "Nazionale di calcio del Burkina Faso", "text": "La nazionale di calcio del Burkina Faso \u00e8 la rappresentativa nazionale calcistica del Burkina Faso ed \u00e8 posta sotto l'egida della F\u00e9d\u00e9ration Burkinab\u00e9 de Foot-Ball. I suoi componenti sono soprannominati \"Les \u00c9talons\" (\"Gli Stalloni\"), in onore del cavallo di Yennenga, leggendaria principessa considerata la madre del popolo Mossi.\nIl miglior risultato l'ha raggiunto nella , quando fu finalista perdente contro la (1-0) e Jonathan Pitroipa fu nominato miglior giocatore del torneo. Nella stessa competizione conta un terzo posto (2017) e 2 quarti posti (1998). Nel 2001 la nazionale burkinab\u00e9 Under-17 termin\u00f2 al terzo posto il campionato mondiale di categoria.\nNella graduatoria FIFA, in vigore da agosto 1993, il miglior posizionamento raggiunto dal Burkina Faso \u00e8 stato il 37\u00ba posto dell'ottobre 2010, mentre il peggiore \u00e8 stato il 127\u00ba posto nel dicembre 1993. Al febbraio 2022 occupa il 56\u00ba posto.\nStoria.\nLa Federazione calcistica del Burkina Faso fu fondata nel 1960 e si affili\u00f2 alla FIFA e alla CAF nel 1964. La rappresentativa calcistica burikinab\u00e9 esord\u00ec il 13 aprile 1960, quando il paese era ancora chiamato Alto Volta, contro il , in Madagascar, vincendo per 5-4. Il debutto in Coppa d'Africa nrisale all'edizione del 1968, da cui la squadra fu estromessa nel turno preliminare. Partecip\u00f2 per la prima volta alle qualificazioni per il campionato del mondo in vista del , ma fu eliminata nel primo turno preliminare dalla . Il 30 agosto 1981 l'Alto Volta fece registrare la peggiore sconfitta della sua storia, perdendo in casa dell' per 7-0.\nNel 1996 torn\u00f2 a disputare la fase finale della Coppa d'Africa dopo 18 anni. Dopo l'edizione del 1998 disputata in casa, a cui fu ammessa di diritto come paese ospitante, si qualific\u00f2 per le successive quattro edizioni del torneo, sino al 2004. Sotto la guida del commissario tecnico Philippe Troussier il Burkina Faso raggiunse la semifinale di Coppa d'Africa nel 1998. Nel fu inserita nel girone con e Costa d'Avorio, dopo il ritiro del . Dopo il pareggio contro gli ivoriani, fu fatale una sconfitta per 1-0 contro i ghanesi (quando ai burkinab\u00e9 sarebbe bastato il pareggio per avanzare al turno successivo). Si qualific\u00f2 anche per la , dove per\u00f2 perse tutti e tre i match ai gironi, e cos\u00ec il CT Paulo Duarte fu sollevato dall'incarico.\nNella , si qualific\u00f2 alla fase finale e fu inserita nel gruppo C insieme alla , con la quale pass\u00f2 il turno a pari punti; super\u00f2 quindi il ai quarti e il in semifinale ai rigori, ma dovette capitolare alla fine contro ancora la per 1-0. Fall\u00ec invece la qualificazione al solo nell'ultima fase, perdendo il doppio confronto con l' per la regola dei gol fuori casa (vittoria per 3-2 in casa e sconfitta per 1-0 in trasferta). Meno fortunata l'esperienza alla , dove la squadra fu eliminata nella fase a gironi dopo aver raccolto un pari e due sconfitte in tre partite.\nNella il Burkina Faso \u00e8 tornato su ottimi livelli. Superata la fase a gironi come prima (una vittoria e due pareggi), ha eliminato la (2-0) nei quarti di finale e in semifinale \u00e8 stata battuta ai tiri di rigore dall' (1-1 dopo 120 minuti). Ha concluso il torneo al terzo posto da imbattuta, sconfiggendo il (1-0) nella finale di consolazione.\nDopo aver fallito nella partecipazione alla , ha ben figurato nell'edizione 2021 del massimo torneo continentale, tenutasi nel 2022 in Camerun: superato il girone come seconda classificata (una vittoria, un pareggio e una sconfitta), ha eliminato il agli ottavi (7-6 rigori dopo l'1-1 dei tempi supplementari) e la ai quarti (1-0); in seguito \u00e8 stata estromessa in semifinale per 0-1 dal (futuro campione d'Africa), e ha concluso al quarto posto dopo aver perso la finale di consolazione contro il padrone di casa (3-3 ai supplementari, 5-3 ai rigori).\nRecord individuali.\n\"Statistiche aggiornate al 17 gennaio 2022.\"\nIn grassetto i giocatori in attivit\u00e0 con la maglia della nazionale.\nClassifica reti.\n \nRosa attuale.\nLista dei giocatori convocati per la .\n\"Statistiche aggiornate all'11 ottobre 2021, al termine della sfida contro il .\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 29 marzo 2021.I giocatori in grassetto sono ancora attivi in nazionale."}
{"id": "311441", "revid": "767487", "url": "https://it.wikipedia.org/wiki?curid=311441", "title": "Franco Rossi (hockeista su ghiaccio)", "text": "Fu una stella dell'hockey su ghiaccio di Milano e della nazionale degli anni quaranta.\nRiposa al Cimitero Monumentale di Milano.\nCarriera.\nVinse sei scudetti nel periodo tra il 1937 e il 1950 sempre tra le file dell'Hockey Club Milano e dell'Associazione Milanese Disco Ghiaccio Milano, nata dalla fusione fra HC Milano e Diavoli Rossoneri; partecip\u00f2 a 48 partite in nazionale in tre campionati mondiali oltre che ai Giochi olimpici invernali del 1936 e del 1948.\nNegli anni successivi Rossi divenne presidente dell'Hockey Club Bocconi e dell'Hockey Club Ambrosiana."}
{"id": "311442", "revid": "486946", "url": "https://it.wikipedia.org/wiki?curid=311442", "title": "Federation Cup", "text": ""}
{"id": "311443", "revid": "33751", "url": "https://it.wikipedia.org/wiki?curid=311443", "title": "Coppa d'Africa", "text": ""}
{"id": "311444", "revid": "121101092", "url": "https://it.wikipedia.org/wiki?curid=311444", "title": "Materialismo storico", "text": "Con materialismo storico si intende, nell'ambito dell'analisi marxiana di struttura e sovrastruttura, l'interpretazione materialistica della storia delle societ\u00e0 umane (\"materialistische Geschichtsauffassung\") secondo il cosiddetto socialismo scientifico. L'uso di questa espressione, ma non il concetto, si deve soprattutto a Engels che la us\u00f2 nel 1859 e negli ultimi anni della sua vita scrisse ripetutamente di \u00ab\"concezione materialistica della storia\"\u00bb. Nella celebre Prefazione a \"Per la critica dell'economia politica\" (1859), Marx espone sinteticamente le categorie sopra menzionate di struttura e sovrastruttura e offre una rara quanto preziosa delucidazione del proprio metodo storiografico.\nIl materialismo.\nL'analisi di Karl Marx \u00e8 materialistica perch\u00e9 considera come determinanti per lo sviluppo della storia umana e per la creazione di un ordine sociale diversi fattori strutturali materiali, in particolare tecnologici ed economici.\nQuesta visione della storia si differenzia da quella degli idealisti, che alla base dei cambiamenti politici e sociali pongono la politica, la filosofia, l'arte o la religione, quelli cio\u00e8 che Marx chiama elementi sovrastrutturali.\nConvinto della mutevolezza del mondo e di tutte le fasi, seguendo una prospettiva storica ma non storicista, declinata alla luce del rovesciamento della dialettica di matrice hegeliana, Marx afferma la transitoriet\u00e0 del modo di produzione capitalistico. Secondo la prospettiva marxiana difatti \u00e8 possibile superarlo in direzione di una nuova, superiore forma sociale.. Viene altres\u00ec considerata, nel \"Manifesto del Partito comunista\" di Marx ed Engels, la possibilit\u00e0 alternativa della comune rovina delle classi in lotta. \nLe affermazioni fondamentali di Marx sono le seguenti:\nQuesta idea di progresso storico risente anche dell'influsso dell'antropologia e dello storicismo, in particolare quello della concezione romantica della storia (Vico, Hegel), poi divenuta positivista (Comte) ed evoluzionistica. In un famoso saggio dal titolo \"Significato e fine della storia,\" Karl Lowith ha sostenuto il materialismo storico essere una versione secolarizzata di una teleologia della storia gi\u00e0 presente, peraltro, in Agostino; lo stesso \u00abManifesto del partito comunista \u00e8 anzitutto un documento profetico, un verdetto e un invito all'azione, ma non \u00e8 assolutamente un'analisi puramente scientifica fondata su dati empirici\u00bb. La storia sarebbe incamminata verso un fine - telos - che ne rappresenta il perfezionamento e coronamento. Il comunismo, in altre parole, ponendo fine a ogni antagonismo di classe, ad ogni forma di sfruttamento e alienazione, chiuderebbe la preistoria umana - cos\u00ec Marx nella gi\u00e0 citata Prefazione all'opera \"Per la critica dell'economia politica\" - e inaugurerebbe il tempo della compiuta manifestazione del genere umano, in una versione terrena e secolarizzata, ma non meno densa di tensioni escatologiche, della citt\u00e0 celeste prefigurata nell'opera \"La citt\u00e0 di Dio.\"\nI modi di produzione.\nMarx distingue inoltre specifiche fasi, nella storia dei popoli, caratterizzate da varie e particolari condizioni e rapporti economici che vengono chiamate \"modi di produzione\". \nEssi sono:\nIl materialismo storico nell'applicazione pratica.\nQueste fasi non rappresentano stadi necessari dello sviluppo di ogni comunit\u00e0 umana, come dimostra il fatto che il modo di produzione asiatico non si \u00e8 sviluppato in Europa e viceversa il feudalesimo e la successiva evoluzione capitalista non si sono generalmente verificati (se non per invasione/assimilazione) nelle zone del pianeta dove ha prevalso il modo di produzione asiatico, n\u00e9 d'altronde ogni societ\u00e0 tende inevitabilmente ad evolversi verso le fasi \"successive\" visto che alcune di queste formazioni socioeconomiche sono rimaste stabili per millenni. In particolare, i rapporti tra i modi di produzione asiatico, antico e schiavista, e talvolta la loro stessa distinzione come modi di produzione diversi, sono oggetto di numerose interpretazioni e controversie entro lo stesso campo degli studiosi marxisti, ma mai trattati come una serie di fasi che si succedono meccanicamente in ogni luogo. Se di evoluzione necessaria si pu\u00f2 parlare questa pu\u00f2 al massimo valere solo per l'intera umanit\u00e0 nel suo complesso.\nNel periodo storico successivo a Marx, ad esempio in Unione sovietica, ci furono rivoluzioni in cui si pass\u00f2 direttamente dal modo feudale al socialismo (come anche in molti altri paesi socialisti, come la Cina maoista), con tutti i problemi derivati dall'industrializzazione forzata (voluta anche per assecondare la teoria, in modo rigidamente determinista, cosa avversata dallo stesso Marx), evidenziati dalla critica fatta al Leninismo e allo Stalinismo (con le sue derivazioni) da parte del Trotskismo e da altri socialisti: il marxismo-leninismo, costruendo uno stato totalitario, gerarchico, nazionalista e burocratico per fare resistere il socialismo in un solo paese contro gli attacchi del mondo capitalista, avrebbe dato vita, secondo Lev Trotsky (che pure riteneva possibile e auspicabile la rivoluzione in Russia), a uno stato proletario deformato o degenerato, tradimento della teoria della temporanea dittatura del proletariato e dell'intera impalcatura marxista e materialista storica, in quanto persino anti-internazionalista e imperialista. Altre critiche, sempre pi\u00f9 sostanziali che teoriche (non a Marx, quindi, ma alla distorsione pratica della teoria materialistica storica), sono venute dal socialismo riformista e dal revisionismo del marxismo; la forma meramente teorica del materialismo storico venne invece accettata anche da parte di molti gruppi socialdemocratici.\nD'altronde, neppure il passaggio al comunismo \u00e8 considerato inevitabile: diversi autori marxisti, come Rosa Luxemburg (teorica del socialismo rivoluzionario in opposizione al bolscevismo di Lenin) hanno parlato dell'alternativa \"socialismo o barbarie\", in analogia al passaggio del \"Manifesto\" dove si dice che in ogni fase storica la lotta di classe conduce o al rovesciamento rivoluzionario della classe dominante o alla rovina comune delle classi in lotta. Da questo punto di vista, se l'umanit\u00e0 non sapr\u00e0 instaurare il socialismo sul pianeta, non si avr\u00e0 un capitalismo perpetuo bens\u00ec una qualche forma di collasso della societ\u00e0, anche se non di vera regressione alla fase barbara ma piuttosto a un nuovo feudalesimo o schiavismo; questo in quanto il capitalismo non \u00e8 stabile e soffre di crisi economiche cicliche dovute alle sue molte contraddizioni intrinseche."}
{"id": "311447", "revid": "1305887", "url": "https://it.wikipedia.org/wiki?curid=311447", "title": "Aqua", "text": ""}
{"id": "311448", "revid": "11681", "url": "https://it.wikipedia.org/wiki?curid=311448", "title": "Incisione rupestre", "text": ""}
{"id": "311449", "revid": "125899157", "url": "https://it.wikipedia.org/wiki?curid=311449", "title": "Ciao 2001", "text": "Ciao 2001 fu una rivista settimanale italiana fondata nel 1968 dalla fusione delle testate \"Ciao amici\" e \"Big\". Inizialmente si chiamava Ciao Big e fu pubblicata fino al 2000.\nStoria editoriale.\n1968: Le origini in Ciao Big.\nSe gli anni '60 avevano visto la nascita della cultura giovanile anche attraverso il fiorire della controcultura beat, spesso caratterizzata da un certo grado di spensieratezza ed ingenuit\u00e0 e ben rappresentata delle prime pubblicazioni musicali specializzate come Ciao amici e Big, gli anni '70 aprivano ad una nuova \"dimensione dell'impegno politico e culturale\".\nNella seconda met\u00e0 degli anni 60, alla crisi del movimento beat corrispose la crisi delle due principali riviste di settore, che port\u00f2 alla decisione di fondersi in un solo magazine ribattezzato \"Ciao Big\". Il primo numero del settimanale \"Ciao Big\" usc\u00ec il 10 novembre del 1967 ed era ancora pubblicata dalla Edizioni Italeuropa s.r.l. di Adelina Tattilo e Saro Balsamo con sede in via di Santa Costanza n. 24 a Roma. La casa editrice decise per\u00f2 di chiudere il magazine dopo un anno per dedicarsi completamente all'editoria erotica con le riviste \"Men\" e \"Playmen\". Durante il periodo della sua vita editoriale, \"Ciao Big\" cambi\u00f2 tre direttori responsabili, che furono Virgilio Bugamelli (marzo 1968\u00a0\u2013 aprile 1968), Giorgio Cajati (aprile 1968\u00a0\u2013 luglio 1968) e Gigi Movilia (luglio 1968\u00a0\u2013 dicembre 1968). L'ultimo numero con la denominazione \"Ciao Big\" \u00e8 datato 17 gennaio 1969. Fu in questo periodo di passaggio che Ciao Big e l'editoria musicale in genere cambi\u00f2 gradualmente forma: \"sulle pagine della rivista diminuivano gli articoli d'inchiesta sui giovani e sui fatti di costume, mentre aumentava lo spazio dato ai servizi sui cantanti e sui complessi italiani e stranieri; veniva meno, per\u00f2, il tentativo di leggere la musica leggera come fenomeno legato all'insorgenza della protesta giovanile\".\n1969-1970: La nascita di \"Ciao 2001\" e la direzione di Rosario Pacini.\nIl primo numero a nome \"Ciao 2001\" riportava la data del 26 gennaio dello stesso anno e vedeva come direttore responsabile Rosario Pacini. La periodicit\u00e0 era settimanale e la sede fu, per il primo anno, in via di via Cavour n\u00b0 61 a Roma, presso la Edizioni Libri e Giornali di Attualit\u00e0 s.r.l.\nIn un periodo in cui l'Italia usciva dalle contestazioni sessantottine ed entrava nell'autunno operaio del 1969, \"Ciao 2001\" acquis\u00ec, sotto la direzione di Pacini, un taglio fortemente politico, dedicandosi marginalmente alla musica e dando molto spazio anche alla moda ed al cinema. Solo con la fine del 1969 e l'inizio dei '70, sotto la direzione editoriale di Saverio Rotondi, il taglio editoriale cambi\u00f2 prospettiva iniziando a dare sempre pi\u00f9 spazio alla musica, trasformandosi cos\u00ec nella testata musicale pi\u00f9 longeva d'Italia.\n1970-1983: La direzione di Saverio Rotondi e gli anni '70.\nNel 1970 Saverio Rotondi e Francesco Puzzo fondarono le Edizioni Leti, per poi rilevare \"Ciao 2001\", che trov\u00f2 cos\u00ec una lunga stabilit\u00e0 editoriale con sede in via Boezio 2. Lo stesso Saverio Rotondi divenne in quell'occasione il direttore della rivista. A lui si deve la svolta nella trattazione degli argomenti musicali che port\u00f2 il settimanale ad un consistente aumento delle vendite. Se infatti fino a quel momento la critica musicale legata al pop ed al rock, eccezion fatta per alcune fanzine amatoriali come Freak dell'allora giovanissimo Riccardo Bertoncelli, veniva interpretate come qualcosa di giovanilistico e da non prendere seriamente, fu proprio la figura di Rotondi a determinare un nuovo modo di fare giornalismo rock in Italia.\nLa rivista assume cos\u00ec un taglio popolare rivolto principalmente alla musica, senza trascurare le nuove tendenze e le forme musicali meno mainstream sia stranieri che italiani. Negli anni '70 venne data molta attenzione e rilevanza al rock progressivo ed ai cantautori, con copertine che andavano da Emerson, Lake &amp; Palmer a King Crimson, dagli Yes ai Genesis ai Jethro Tull, ma anche Premiata Forneria Marconi, Banco del Mutuo Soccorso ed Area da un lato, e Nuova Compagnia di Canto Popolare, Francesco Guccini e Francesco De Gregori, passando per il Pop di Gianni Morandi, Mina e Massimo Ranieri. Oltre agli argomenti musicali ed alla costante informazione garantita ai numerosi raduni e festival musicali che in quegli anni si diffondevano in tutto il Paese, la rivista trattava marginalmente di attualit\u00e0, di ecologia e di radio, non trascurando altre arti come il teatro, il cinema o la pittura. Tra le rubriche fisse di questi primi anni '70 sono poi da ricordare l'immancabile \"Posta\", in cui la redazione colloquiava con i propri lettori, \"Psicologia &amp; Psicanalisi\" in cui si parlava di sesso liberamente ed in modo aperto, e le rubriche di cinema, libri, moto ed orientamenti professionali. Ma le rubriche variavano da quelle dedicate alla discografia, alla traduzione di testi o al jazz: alcune erano \"L'angolo del pop\", \"Stereofonia\" che trattava di hi-fi, \"Help\", \"Fermate il mondo voglio scendere\".\nSi era intanto formato un nucleo affiatato di giornalisti che comprendeva Enzo Caffarelli (a cui Antonello Venditti dedic\u00f2 la canzone \"Penna a sfera\", contenuta nell'album Lilly), Maurizio Baiata, Dario Salvatori, Manuel Insolera, Pino Guzman e Fiorella Gentile. Molti dei giornalisti di Ciao 2001 di questo periodo erano poi ragazzi che frequentavano il Liceo San Leone Magno di Roma dove insegnava in critico musicale Walter Mauro, perlopi\u00f9 legato al jazz. Vi erano poi i corrispondenti Michael Pergolani da Londra e Armando Gallo dagli Stati Uniti. Molti dei servizi fotografici portavano la firma di Ennio Antonangeli.\nAltri collaboratori passati per \"Ciao 2001\" in questi anni furono Renato Marengo, Richard Benson, Marco Ferranti, Aldo Bagli, Cristiano Barbarossa, Pino Caffarelli Guzman, Luigi Cozzi, Maria Laura Giulietti, Francesco Adinolfi, Roberto Rossi Gandolfi, Sandra Bordigoni, Piergiorgio Brunelli, Piergiuseppe Caporale, Massimo Poggini, Giorgio Antonelli, Armando Gallo e Ivano Rebustini.\n1983-1994: Gli anni ottanta e la direzione di Francesco Puzzo.\nNel 1983, in seguito al decesso di Saverio Rotondi, alla direzione del giornale subentr\u00f2 Francesco Puzzo.\nNel 1986 la sede fu trasferita nella vicina via Ennio Quirino Visconti, 20. Nello stesso edificio avevano sede anche altre riviste del Gruppo Leti, come Music, HM, Rockissimo. Negli anni successivi collaborarono alla rivista giornalisti come Ennio Melis, Lucio Mazzi, Gianfranco Baldazzi, Mario Giammetti e Maurizio Becker.\nNel gennaio 1994 Ciao 2001 cess\u00f2 la sua attivit\u00e0 con il numero 49/50 del suo 25\u00ba anno, dopo aver pubblicato 1.202 numeri.\n1999-2000: Il tentativo di rinascita, la direzione di Giuseppe De Grassi e \"Ci@o\".\nDopo alcuni anni di inattivit\u00e0, vi fu una ripresa per dieci numeri, pubblicati come mensili nel periodo gennaio-dicembre 1999, mentre nel 2000 vennero pubblicati altri cinque numeri (da febbraio a giugno) con la denominazione \"Ci@o\".\nIn totale vennero pubblicati 1212 numeri."}
{"id": "311450", "revid": "1893", "url": "https://it.wikipedia.org/wiki?curid=311450", "title": "Mckinsey", "text": ""}
{"id": "311451", "revid": "135224", "url": "https://it.wikipedia.org/wiki?curid=311451", "title": "Rosa von Praunheim", "text": "Biografia.\nIl suo nome d'arte allude all'omonimo quartiere di Francoforte, nonch\u00e9 al triangolo rosa che i prigionieri omosessuali erano costretti a portare nei campi di concentramento. \nParticolarmente noto \u00e8 il suo film \"Non \u00e8 l'omosessuale ad essere perverso, ma la situazione in cui vive\" (\"Nicht der Homosexuelle ist pervers, sondern die Situation, in der er lebt\", 1970. Le rappresentazioni di questa pellicola portarono alla fondazione di numerose iniziative omosessuali all'inizio degli anni Settanta. \nHa diretto poi film come: \"Die Bettwurst\" (1970); \"Affengeil\" (1990), con Lotti Huber; \"Ich bin meine eigene Frau\" (1992), biografia di Charlotte von Mahlsdorf, e altri.\nRosa von Praunheim ha suscitato notevole scalpore in Germania il 10 dicembre 1991 col dibattito da lui scatenato sull'outing, quando addit\u00f2 pubblicamente come omosessuali, tra gli altri: il conduttore Alfred Biolek, l'attore G\u00f6tz George, il comico tedesco Hape Kerkeling, i politici della SPD Helmut Schmidt e Johannes Rau e pure il politico della CSU Peter Gauweiler, nel corso della trasmissione \"Explosiv - Der hei\u00dfe Stuhl\", trasmessa sul canale televisivo RTL plus.\nVon Praunheim \u00e8 stato amico di Tom Tykwer e lo ha stimolato a girare film tratti dalle proprie esperienze personali, dandogli cos\u00ec la spinta verso la sua attuale carriera.\nNel 1999 ha girato il documentario \"Wunderbares Wrodow\", un affresco di storia preunitaria tedesca in un piccolo paese del Meclemburgo.\nRosa von Praunheim insegna regia presso la Scuola Superiore per Film e Televisione a Potsdam-Babelsberg. \nVita privata.\nIl suo compagno di vita \u00e8 Oliver Sechting."}
{"id": "311452", "revid": "767487", "url": "https://it.wikipedia.org/wiki?curid=311452", "title": "Musikanten", "text": "Musikanten \u00e8 un film del 2005 per la regia di Franco Battiato sulla vita del compositore tedesco Ludwig van Beethoven. \u00c8 il secondo lavoro di Battiato come regista. \u00c8 stato presentato nella categoria \"Orizzonti\" alla 62\u00aa Mostra internazionale d'arte cinematografica di Venezia del 2005.\nTrama.\nMarta e Nicola lavorano per un'emittente televisiva italiana, in un programma intitolato \u00abMusikanten\u00bb, che parla di musica da tutto il mondo. I due propongono al direttore della rete un nuovo programma, le cui prime quattro puntate, che definiscono \u201csperimentali\u201d, dovrebbero presentare il lavoro di ricercatori d'avanguardia nel campo della scienza, ma anche delle pseudoscienze.\nIl direttore accetta la sfida e autorizza il lavoro. Marta e Nicola si recano a trovare i primi personaggi da intervistare, tra i quali Juri Palestein, una sorta di sciamano che rifiuta di apparire sullo schermo, ma propone ai due di sottoporsi a un'esperienza di regressione ipnotica. Marta accetta, e confessa un sogno ricorrente: parla tedesco e suona pianoforte, mentre nella vita reale le due capacit\u00e0 le sono sconosciute. Nel sogno, inoltre, aleggia la presenza di Ludwig van Beethoven.\nPalestein sottopone Marta a regressione. La donna si identifica con un giovane principe mecenate inserito nell'\u00e9ntourage di Beethoven, dal quale prende lezioni di musica. La vita del compositore tedesco durante gli ultimi anni a Vienna prima della morte viene ricostruita in una serie di scene, spiegate talvolta dall'intervento di un narratore; prevalgono l'aspetto etico ed estetico rispetto a quello storico.\nLudwig van Beethoven appare come un personaggio originale, che si impone sugli altri per la propria personalit\u00e0; collerico, impaziente, soggetto a crisi di disperazione per il progressivo avanzare di una sordit\u00e0 che non arresta comunque la sua vena compositiva, il musicista viene mostrato nel suo rapporto con le donne, prime fra tutte Bettina Brentano, gli amici affezionati e il nipote Carl.\nLa regressione ipnotica di Marta termina con il solenne funerale di Beethoven. Nell'albergo dove lei e Nicola hanno preso alloggio, poco distante dalla casa di Palestein, assistono a una trasmissione tv in cui viene proclamato un colpo di stato, e la costituzione, in una serie di nazioni, del Partito Democratico Mondiale. Il nuovo governo assume su di s\u00e9 \u201cil potere spirituale e quello temporale\u201d, promettendo un'attenzione per l'ordine piuttosto che per la libert\u00e0."}
{"id": "311456", "revid": "22475", "url": "https://it.wikipedia.org/wiki?curid=311456", "title": "Fedro (dialogo)", "text": "Il Fedro (), scritto da Platone probabilmente nel 370 a.C., \u00e8 un dialogo tra due personaggi, Socrate e Fedro. Il dialogo \u00e8 composto da tre discorsi sul tema dell'amore che servono come metafora per la discussione del corretto uso della retorica. Esse comprendono discussioni sull'anima, la follia, l'ispirazione divina e l'arte.\nStruttura e tematica dell'opera.\nIl dialogo riguarda l'uso e il valore della retorica in connessione con l'educazione e la filosofia: sullo sfondo, a fornire il fondamentale inquadramento concettuale, permane il sistema delle idee e il metodo corretto per pervenire alla conoscenza della verit\u00e0 e per comunicarla.\nFedro, un giovane ateniese appassionato dell'arte del discorso, incontra Socrate e con lui inizia a discorrere di retorica, mentre i due si recano fuori di Atene, nella valle dell'Ilisso, a est della citt\u00e0. Il luogo offre a Platone lo spunto per produrre una delle descrizioni ambientali pi\u00f9 belle di tutta la letteratura greca.\nIn questo scenario di grande tranquillit\u00e0 e bellezza, Fedro racconta a Socrate di aver appena ascoltato un discorso, di cui ha la copia con s\u00e9, che l'oratore Lisia ha composto sull'amore, in particolare sull'opportunit\u00e0 di concedere i propri favori a chi non \u00e8 innamorato, piuttosto che a chi lo sia (\"Fedro\", 232 a-e). Socrate ascolta il discorso lisiano che Fedro legge e lo trova apprezzabile dal punto di vista della tecnica oratoria, ma scorretto nei presupposti metodologici e la tecnica perde di valore se non \u00e8 sorretta dalla saggezza del pensiero.\nSocrate, a capo coperto, compone quindi un suo discorso su \"eros\", assumendo lo stesso punto di vista di Lisia, ossia su quanto sia preferibile concedersi a chi non \u00e8 innamorato, ma partendo da una base filosofica che a Lisia mancava, consistente nella preliminare distinzione tra ci\u00f2 che \u00e8 bene e ci\u00f2 che procura piacere. I tipi di rapporti presi in considerazione sono in gran parte quelli tra un giovane e un uomo dell'alta societ\u00e0, che fungeva da suo precettore e lo avviava alla vita sociale. Si tratta di relazioni comunemente approvate all'epoca, nell'ambito dei codici taciti della pederastia (\"Fedro\", 249 a).\nL'amore di cui Socrate tratta in questo discorso sul modello lisiano costituisce solo uno degli aspetti di \"eros\", la mania umana tendente al piacere. L'intento del filosofo, tuttavia, non \u00e8 quello di contrapporsi a Lisia sul suo stesso piano: egli ha composto il discorso sull'amore umano, che tende al piacere e che trova maggior soddisfazione e interesse nel concedersi a chi non \u00e8 innamorato, solo per dimostrare come, dal punto di vista tecnico, si possa elaborare una forma retorica migliore, corretta per deduzione di principi e densa di significato.\nMa non \u00e8 questo aspetto di \"eros\" che pu\u00f2 interessare chi tenda alla vera conoscenza. \u00c8 necessaria, dunque, una \"palinodia\", ossia un nuovo canto in onore di \"eros\", che ne sviluppi ed esponga la vera essenza.\nIl dialogo presenta, a questo punto, un terzo discorso, che costituisce il nucleo filosofico dell'opera e si iscrive nella metafisica delle idee che Platone andava disegnando nelle sue opere, ma che soprattutto esponeva e approfondiva nelle lezioni orali all'interno dell'Accademia.\n\"Eros\" come \"mania\" divina. Il mito della biga alata.\nAccanto all'amore quale \"mania\" umana, che ricerca il piacere fine a s\u00e9 stesso e l'interesse contingente, esiste l'amore quale \"mania\" divina, su cui si incentra anche il discorso della sacerdotessa di Mantinea, Diotima, nel \"Simposio\", che \u00e8 tensione verso la conoscenza dell'essere.\nPer comprendere pienamente la natura di questa forma di \"eros\", \u00e8 necessario esporre quale sia la natura della vita al di l\u00e0 dell'esistenza terrena.\nL'anima degli uomini \u00e8 tripartita in una parte razionale, una passionale e una volitiva o irascibile: per analogia, pu\u00f2 essere rappresentata come una biga dotata di ali, retta da un auriga che rappresenta la ragione e da due cavalli, uno nero ribelle e difficilmente governabile, che si identifica con l'anima concupiscibile, cio\u00e8 con i desideri intensi, come quelli dovuti alla sessualit\u00e0 o alla gola, e uno bianco, che rappresenta l'anima irascibile, che sostanzializza la volont\u00e0 e il coraggio. L'aggressivit\u00e0 positiva o \"grinta\" o determinazione \u00e8 rappresentata dal cavallo bianco, pi\u00f9 obbediente alla ragione. Sembra esservi in questa analogia una ripresa della tripartizione dell'anima di cui si parla nella \"Repubblica\", ma vi \u00e8 una differenza fondamentale: nella \"Repubblica\" si fa riferimento all'anima mortale, mentre nel \"Fedro\" si dice chiaramente che si sta parlando dell'anima immortale (\"Fedro\", 246 b - 249 d).\nSembra preferibile l'interpretazione che considera la figura della biga come ipostatizzazione dell'anima dell'uomo mortale, quasi che si consideri qui l'idea dell'anima, di cui l'anima degli esseri viventi non \u00e8 che una copia.\nLe bighe alate costituiscono diverse schiere, guidate dall'anima di una divinit\u00e0: tutte le schiere si muovono incessantemente e cercano di innalzarsi al di sopra del livello nel quale si trovano, per riuscire a gettare uno sguardo al di l\u00e0 verso ci\u00f2 che esiste oltre il cielo, nell'iperuranio dove si estende la pianura della verit\u00e0. Questa \u00e8 la sede delle idee, la cui contemplazione \u00e8 concessa solo agli dei e a chi, conducendo una vita retta secondo i principi del bene, \u00e8 in grado di sollevarsi al di sopra della condizione media dell'uomo.\nL'insegnamento del mito della biga alata \u00e8 duplice: da un lato le passioni (i sentimenti e le emozioni) devono essere guidati dalla ragione (\u00e8 l'auriga che decide dove deve andare il carro, non i cavalli) dall'altro le passioni non possono essere eliminate (senza i cavalli il carro si ferma) contro la posizione di alcuni socratici minori, che sar\u00e0 poi la convinzione degli stoici, secondo la quale le passioni derivano da errori di giudizio e pertanto l'uomo saggio le deve estirpare, cancellare.\nOgni anima \u00e8 soggetta a un ciclo di reincarnazione di diecimila anni: ogni mille anni vive un secolo sulla terra e nove secoli nell'aldil\u00e0. Solamente le anime dei filosofi riescono ad abbreviare questo ciclo a tremila anni, perch\u00e9, usufruendo del metodo della conoscenza, riescono a contemplare pi\u00f9 a lungo la pianura della verit\u00e0, di cui le altre anime riescono a cogliere solamente una fugace impressione.\nE tuttavia questo brevissimo istante di conoscenza risulta fondamentale perch\u00e9 lascia nell'anima il ricordo delle idee, una traccia della verit\u00e0 che pu\u00f2 essere recuperata pienamente, attraverso l'anamnesi e la sollecitazione del ricordo, se l'uomo indirizza la propria conoscenza verso l'essere.\nIl tramite, verso le idee e l'uno, \u00e8 \"eros\", la divina mania, che spinge l'anima verso ci\u00f2 che \u00e8 bello, perch\u00e9 la bellezza costituisce tratto fondamentalmente concatenato all'uno. La tensione verso un corpo bello aiuta a recuperare, nel profondo dell'anima, il ricordo dell'idea del bello: quando \"eros\" \u00e8 libero di manifestarsi nell'incontro tra due amanti, la sua potenza esplode, pervade il corpo e l'anima di chi \u00e8 innamorato, rende viva e splendente l'immagine della bellezza che rigenera a sua volta il ricordo, breve ma intenso, delle idee eterne e immutabili nella pianura della verit\u00e0 (\"Fedro\", 249 e - 252 b).\nIl filosofo \u00e8 colui che conosce il vero significato e la vera funzione di \"eros\", perch\u00e9 \u00e8 consapevole del legame esistente tra \"eros\", bellezza e verit\u00e0.\nIl valore della vera retorica: \"synopsis\" e \"dihairesis\".\nForte di questa conoscenza, il filosofo sa anche che la vera arte retorica \u00e8 quella che si esplica a partire dalla conoscenza della verit\u00e0: altre forme di discorsi, come quelli di cui Lisia fornisce un esempio, non sono altro che distorsioni della conoscenza, adatte solo per il piacere temporaneo e vuoto.\nMa Platone dice molto di pi\u00f9: non solo individua quale debba essere la vera sostanza del discorso, definisce anche quale sia l'unica tecnica corretta della retorica, che procede per unificazioni e progressive dissezioni, fino a recuperare l'unit\u00e0 originaria del concetto. Cos\u00ec come Socrate aveva iniziato il discorso individuando nel termine unico di \"eros\" una compresenza di motivi e lo aveva sezionato in una mania umana e una divina, procedendo poi per ulteriori separazioni, fino a ricomporre l'analisi in una complessiva visione di insieme, cos\u00ec il vero discorso \u00e8 quello che procede per \"dihairesis\", separazione, e \"synopsis\", visione unitaria, separando ogni elemento nelle sue parti costitutive, individuando, tramite l'analisi, quali siano le idee connesse con la materia, ripercorrendo infine le relazioni fra le idee fino a concepire la struttura dell'Uno.\nPlatone dichiara quale debba essere dunque la vera retorica, opponendosi consapevolmente a Isocrate, che viene espressamente citato nel \"Fedro\" quale giovane che non ha mantenuto le brillanti promesse, e alla sua scuola, dove si insegnava che alla base del bravo oratore dovesse esservi una buona conoscenza della storia: la composizione del discorso non vale nulla, invece, se non \u00e8 sostenuta da quella forma di dialettica che, muovendo per disgiunzioni e unificazioni, pone come proprio fine la conoscenza del mondo delle idee (\"Fedro\", 270 a - 274 b).\nLa vera retorica \u00e8 dunque quell'arte che si esplica nel quadro della conoscenza filosofica.\nConclusione dell'opera. Prevalenza dell'oralit\u00e0.\nMa Platone va molto oltre, giungendo a negare piena validit\u00e0 a qualunque discorso scritto, attraverso l'aneddoto, costruito artificiosamente, di Theuth e Thamus, narrato a Fedro da Socrate, verso la fine del dialogo.\nTheuth, dio egizio delle arti e dei mestieri, dalla brillante intelligenza, corrispondente al greco Ermes, si presenta al faraone Thamus, magnificandogli l'utilit\u00e0 prodigiosa della sua ultima invenzione, la scrittura, capace di fissare in eterno le conoscenze umane: Thamus, tuttavia, rifiuta il dono, sostenendo che la forma scritta \u00e8 in realt\u00e0 nemica della vera conoscenza, perch\u00e9 il discorso vero \u00e8 quello comunicato oralmente, capace di incidersi nell'anima di chi ascolta, mentre la parola scritta rimane fissata in una perenne e muta immobilit\u00e0 (\"Fedro\", 274 c - 275 e).\nAl di l\u00e0 dell'aneddoto, Platone afferma, attraverso Socrate, che solo la comunicazione diretta tra maestro e allievo \u00e8 capace di innalzare l'anima dello studente verso la vera conoscenza e, nel sostenere il valore della parola orale quale unico mezzo in grado di penetrare nell'anima di chi ascolta, di riflesso nega validit\u00e0 a tutti i suoi stessi scritti, quasi che tutti i dialoghi a noi pervenuti non siano altro che un semplice supporto mnemonico e una pallida copia dell'essenza del pensiero filosofico, cui avevano accesso solo gli studenti al pi\u00f9 alto grado all'interno dell'Accademia.\nDopo la celebrazione dell'oralit\u00e0, alla quale il sapiente affida la sua conoscenza, il dialogo si chiude con la preghiera che Socrate rivolge a Pan e alle altre divinit\u00e0 del luogo in cui si trovano lui e Fedro, che sempre la bellezza alberghi in lui e lo faccia agire in accordo con la sua natura."}
{"id": "311457", "revid": "113277697", "url": "https://it.wikipedia.org/wiki?curid=311457", "title": "Ralf K\u00f6nig", "text": "Vita.\nDopo aver frequentato la scuola dell'obbligo, K\u00f6nig svolse un apprendistato come falegname.\nNel 1979 fece coming out come omosessuale e gi\u00e0 nello stesso anno partecip\u00f2 alla prima grande manifestazione \"Homolulu\" a Francoforte. Riprese quindi a studiare per la maturit\u00e0 e dal 1981 al 1986 frequent\u00f2 l'Accademia Statale di Belle Arti di D\u00fcsseldorf, con particolare riguardo all'arte libera. In parallelo prese a pubblicare fumetti dal 1979: la sua prima opera, dal titolo \"Schwul-Comix I\" (\"Fumetti Gay I\"), venne pubblicato a Berlino dalla casa editrice Rosa Winkel (il cui nome allude al triangolo rosa).\nDopo aver vissuto a Soest, Dortmund e Berlino, K\u00f6nig vive oggi a Colonia.\nImpegno sociale.\nRalf K\u00f6nig \u00e8 stato membro di gruppi omosessuali regionali ed \u00e8 attualmente membro della \"Homosexuelle Selbsthilfe\" (\"Autoaiuto omosessuale\"), un'associazione di assistenza e finanziamento. K\u00f6nig sostiene attraverso le sue opere l'emancipazione dei gay e la prevenzione contro l'AIDS ed \u00e8 anche un sostenitore dell\"'Akademie Waldschl\u00f6sschen\" (\"Accademia Castelletto nel Bosco\", altra fondazione di assistenza agli omosessuali), alla quale fa riferimento in diversi suoi fumetti.\nOpere.\nNelle sue opere K\u00f6nig rappresenta in modo fedele e ironicamente dissacrante la vita quotidiana dei gay in Germania cos\u00ec come altre tematiche omosessuali. Il suo stile \u00e8 quello dei cartoons.\nInizialmente limitatosi a brevi storie della durata di una o poche pagine, dal 1987 (anno di \"Kondom des Grauens\", \"Il condom assassino\") si dedica anche a interi libri di fumetti con storie pi\u00f9 elaborate.\nLe sue storie sono sempre scritte in modo umoristico, trattano per\u00f2 anche temi seri quali il conflitto tra sesso godereccio e il timore di contrarre il virus HIV. Frequentemente descrive la giornata tipica degli omosessuali, spesso attingendo da esperienze personali. Molte delle sue storie contengono anche descrizioni esplicite di pratiche omosessuali.\nNonostante i lavori di K\u00f6nig non si occupino quasi mai di questioni politiche o di critica sociale, il fatto che i suoi fumetti siano diffusi presso un vasto pubblico eterosessuale contribuisce a far considerare l'omosessualit\u00e0 sempre di pi\u00f9 un fenomeno normale, con ci\u00f2 influenzando il mutamento sociale.\nMentre all'inizio K\u00f6nig aveva principalmente gay come lettori affezionati, il fumetto \"Der bewegte Mann\" (\"Un uomo in bilico\") gli valse l'apprezzamento del pubblico eterosessuale, addirittura al di fuori della cerchia di lettori di fumetti. Tuttavia nei suoi lavori si nota una certa dicotomia: da un lato ci sono opere pi\u00f9 esplicite (come \"Kondom des Grauens\", \"Bullenkl\u00f6ten\" e \"Superparadise\"), destinate maggiormente ad un pubblico gay, dall'altro ci sono libri graficamente pi\u00f9 castigati (che non mostrano ad esempio peni eretti), come \"Der bewegte Mann\" o \"Wie die Karnickel\" (\"Come conigli\"), che sono rivolti anche a lettori eterosessuali.\nL'Ispettorato Federale per i media dannosi per i giovani (\"Bundespr\u00fcfstelle f\u00fcr jugendgef\u00e4hrdende Medien\") ha respinto nel 1995 una richiesta di messa all'Indice del fumetto \"Bullenkl\u00f6ten\" (\"Palle di toro\") da parte dell'Ente bavarese per la giovent\u00f9. Tuttavia, per ordine della procura di Meiningen (1996), ebbe luogo in tutto il territorio federale un'operazione di indagine e sequestro in oltre 1000 librerie, rivolta soprattutto contro il fumetto \"Kondom des Grauens\", ma anche contro altri minori. Tuttavia nei confronti di tali opere non venne sporta alcuna denuncia.\nMolte opere di K\u00f6nig sono state utilizzate come sceneggiature di film: \"Kondom des Grauens\", \"Der bewegte Mann\", \"Wie die Karnickel\" e \"Lysistrata\". Di queste ultime due opere \u00e8 stata anche tratta una rappresentazione con pupazzi.\nI fumetti di K\u00f6nig sono stati tradotti in numerose lingue e l'autore \u00e8 stato insignito di parecchi premi e onorificenze, tra cui nel 1992 il Premio Max e Moritz come miglior disegnatore di fumetti nel mondo tedesco. In Italia molte delle opere di K\u00f6nig sono pubblicate dalla rivista Linus e dall'editore Kappa Edizioni.\nTutte le opere.\nFumetti.\nNota: diversi episodi dei fumetti di Koenig sono stati tradotti in Italia sul mensile \"Linus\"."}
{"id": "311459", "revid": "23390", "url": "https://it.wikipedia.org/wiki?curid=311459", "title": "Ralf Koenig", "text": ""}
{"id": "311460", "revid": "287204", "url": "https://it.wikipedia.org/wiki?curid=311460", "title": "Ralf Konig", "text": ""}
{"id": "311461", "revid": "35804", "url": "https://it.wikipedia.org/wiki?curid=311461", "title": "Calcio ai Giochi della XVIII Olimpiade", "text": "Il torneo di calcio della XVIII Olimpiade fu il 14\u00ba torneo olimpico di calcio maschile e si tenne dall'11 al 23 ottobre 1964 a Tokyo con il supporto di altre quattro citt\u00e0 (Yokohama, Saitama, Osaka e Kyoto).\nOriginariamente avrebbero dovuto presentarsi 16 squadre, ma vi furono due defezioni prima dell'inizio del torneo: la Corea del Nord, ritiratasi dai Giochi per protesta contro la decisione del CIO di squalificare alcuni atleti di quel Paese che avevano partecipato l'anno precedente a una manifestazione sportiva in Indonesia da questi non autorizzata, e l'Italia, il cui comitato olimpico \u2014 di concerto con la Federcalcio \u2014 decise di non inviare la squadra dopo una segnalazione anonima (attribuita a una non precisata societ\u00e0 calcistica italiana, le cui intenzioni furono ascritte alla volont\u00e0 di non cedere i propri giocatori durante il campionato) con cui si denunciava lo \"status\" professionistico dei calciatori italiani al torneo.\nLa FIFA tent\u00f2 una mediazione con il CIO alla luce del fatto che le federazioni calcistiche dell'Est europeo erano use inviare alle Olimpiadi le loro rappresentative maggiori, avendo i loro sportivi di ogni livello lo \"status\" dilettantistico e che gi\u00e0 era stata adottata in passato, per evitare squilibri con i Paesi dove il calcio era professionistico, la regola di permettere la partecipazione alle Olimpiadi solo a quei calciatori che non avessero mai preso parte alla fase finale del campionato mondiale.\nIl CIO tuttavia ribad\u00ec l'incompatibilit\u00e0 tra professionismo e partecipazione olimpica e fu deciso quindi di non prendere parte al torneo di calcio.\nEssendo i ritiri delle due squadre giunti troppo tardi per rimpiazzarle, due gironi su quattro videro alla partenza tre squadre e quindi si risolsero in tre incontri invece di sei.\nVincitrice del torneo olimpico fu l', che si impose in finale sulla .\nFormula.\nLe squadre furono ripartite in quattro gironi da quattro squadre ciascuna che si sarebbero affrontate con la formula del girone all'italiana.\nDopo le defezioni di e due gironi rimasero a tre squadre, comunque fu fatto salvo il principio che alla fase a eliminazione avrebbero acceduto le prime due di ogni girone.\nQueste si sarebbero affrontate nei quarti di finale; fu prevista, per l'ultima volta nella storia del torneo olimpico di calcio, la finale di consolazione per il quinto posto, cui accedettero le quattro quartifinaliste perdenti.\nLe quattro quartifinaliste vincenti si sarebbero affrontate in semifinale, e le vincenti le due semifinali si sarebbero contese la medaglia d'oro, mentre le due perdenti quella di bronzo.\nGli orari degli incontri sono tratti dal rapporto ufficiale dei giochi della XVIII Olimpiade a cura del comitato organizzatore.\nClassifica marcatori.\n12 reti\n8 reti\n6 reti\n5 reti\n4 reti\n3 reti\n2 reti\n1 rete\nAutoreti"}
{"id": "311462", "revid": "1652635", "url": "https://it.wikipedia.org/wiki?curid=311462", "title": "Ondina Peteani", "text": "Biografia.\nOperaia nei cantieri navali di Monfalcone, entra diciottenne nel Movimento di liberazione unendosi nel 1943 ai battaglioni partigiani del Carso, nello specifico con la Brigata Proletaria, facendo loro da staffetta.\nArrestata due volte, riesce a eludere la sorveglianza con rocambolesche fughe, ma viene ripresa l'11 febbraio 1944 a Vermegliano e segregata nel Comando delle SS di piazza Oberdan a Trieste, da dove viene poi trasferita al carcere del Coroneo, e quindi deportata a mezzo carro bestiame al campo di concentramento di Auschwitz nel marzo successivo, dove le viene tatuato il numero 81672.\nIn un'intervista rilasciata a Marco Coslovich, di Auschwitz dice:\nSuccessivamente trasferita al campo di Ravensbr\u00fcck, nell'ottobre dello stesso anno viene poi assegnata ai lavori forzati in una fabbrica di Eberswalde, presso Berlino, dove mette in atto un programma di sabotaggio, rallentando sensibilmente il ciclo produttivo, grazie a continui e ripetuti, pignoli, controlli, con la scusa della verifica dei torni e delle parti prodotte. Il 2 aprile 1945 durante una marcia di trasferimento a Ravensbr\u00fcck riesce a fuggire e a tornare a Trieste, dove giunge a luglio.\nDel rientro a casa parla cos\u00ec:\nNel dopoguerra Ondina Peteani ha esercitato la professione di ostetrica, impegnandosi politicamente nel PCI, nell'ANPI e nelle organizzazioni sindacali."}
{"id": "311465", "revid": "1793900", "url": "https://it.wikipedia.org/wiki?curid=311465", "title": "Curling ai XVI Giochi olimpici invernali", "text": "Ai XVI Giochi olimpici invernali del 1992 di Albertville (Francia), vennero disputati due tornei di curling, maschile e femminile.\nI tornei furono disputati solo a scopo dimostrativo. Le gare si svolsero allo stadio di Pralognan-la-Vanoise."}
{"id": "311467", "revid": "729019", "url": "https://it.wikipedia.org/wiki?curid=311467", "title": "Heeresgruppe A", "text": "Il Gruppo d'armate A (tedesco: Heeresgruppe A) si riferisce a un gruppo d'armate, nell'ambito della Wehrmacht, costituito durante la seconda guerra mondiale.\nCostituito dal Gruppo d'armate Sud il 26 ottobre 1939, ottenne il controllo del fronte occidentale nella regione di Eifel-Hunsr\u00fcck. Nel maggio 1940 le sue armate presero parte alla Campagna di Francia, determinando lo sfondamento decisivo nel settore delle Ardenne, e nella successiva battaglia di Dunkerque. Riorganizzato durante le fasi di questa battaglia, in luglio ottenne il controllo del settore centrale del fronte, tra i fiumi Aisne e Mosella, avanzando fino al confine con la Svizzera e determinando di fatto l'aggiramento della Linea Maginot."}
{"id": "311468", "revid": "228587", "url": "https://it.wikipedia.org/wiki?curid=311468", "title": "Mutazione", "text": ""}
{"id": "311469", "revid": "1318658", "url": "https://it.wikipedia.org/wiki?curid=311469", "title": "Piazza dei Signori", "text": "Piazza dei Signori \u00e8 una denominazione assunta da alcune piazze venete:\nDa non confondersi con Piazza della Signoria a Firenze e a Gubbio"}
{"id": "311470", "revid": "2175", "url": "https://it.wikipedia.org/wiki?curid=311470", "title": "Idrocarburi Policiclici Aromatici", "text": ""}
{"id": "311472", "revid": "599013", "url": "https://it.wikipedia.org/wiki?curid=311472", "title": "Carter Trevisani", "text": "Carriera.\nClub.\nTrevisani esord\u00ec a livello universitario (NCAA) con l'Ohio State University, per passare poi, nella stessa stagione 2000-2001, alla Ontario Hockey League (OHL), fra le file dei titolati Ottawa 67's.\nSempre nel 2001 fu selezionato ai Draft dai Carolina Hurricanes come ottava scelta (244\u00aa scelta assoluta). Non trovando un posto in NHL, Trevisani opt\u00f2 per l'Europa e nella stagione 2003-2004 si trasfer\u00ec nella Serie A italiana con i Mastini Varese. Quando due anni dopo, Varese spar\u00ec dal panorama dell'hockey italiano, Trevisani si trasfer\u00ec all'Asiago Hockey A.S..\nPer la stagione 2006-2007 approd\u00f2 in Svezia al S\u00f6dert\u00e4lje e dopo un ottimo anno disputato nel paese delle tre corone torn\u00f2 in Italia nelle file dei Milano Vipers. Con lo scioglimento della societ\u00e0 meneghina al termine della stagione 2007-08, Trevisani si svincol\u00f2 e fu messo sotto contratto dall'HC Val Pusteria. Nel 2009-10 torn\u00f2 a vestire la casacca dell'Asiago Hockey, con cui vinse lo scudetto.\nDa settembre 2010 gioc\u00f2 in Federal Hockey League con gli Akwesasne Warriors, mettendo a segno 50 punti in 35 gare, fino a quando, nel febbraio del 2011, ritorn\u00f2 in Italia, al Valpellice. Al termine dei playoff italiani, nel marzo del 2011 Trevisani fece il suo ritorno ai Warriors, con cui a sua volta disput\u00f2 i playoff, conquistando il titolo con la squadra canadese.\nNell'ottobre del 2012 pass\u00f2 ai 1000 Islands Privateers con i quali termin\u00f2 la sua carriera hockeistica.\nNazionale.\nDopo due anni consecutivi di permanenza in Serie A, Trevisani pot\u00e9 vestire la maglia della Nazionale italiana. L'esordio in una competizione ufficiale avvenne alle Olimpiadi di Torino 2006. Successivamente vest\u00ec la maglia del \"Blue Team\" fino al 2009, partecipando a tre campionati mondiali."}
{"id": "311474", "revid": "1543377", "url": "https://it.wikipedia.org/wiki?curid=311474", "title": "Harvey Milk", "text": "Primo componente delle istituzioni statunitensi apertamente gay, fu assassinato all'interno del Municipio insieme al sindaco di San Francisco, George Moscone nel 1978 dall'ex consigliere comunale Dan White. Nel 2009 il Presidente degli Stati Uniti Barack Obama ha conferito alla memoria di Milk la massima decorazione degli Stati Uniti, la \"Presidential Medal of Freedom\", per il suo contributo al movimento per i diritti dei gay.\nConsapevole del rischio che correva, dopo avere ricevuto numerose lettere e telefonate di minaccia, aveva registrato numerose audiocassette da ascoltare nell'evenienza che gli fosse successo qualcosa, episodio che appare nel film a lui dedicato \"Milk\" del 2008.\nBiografia.\nOrigini e formazione.\nHarvey Bernard Milk nacque a Woodmere, Long Island (New York) in una famiglia ebraica di origini lituane. Si laure\u00f2 in matematica all'Albany State College nel 1951 e si arruol\u00f2 nella marina statunitense; fu congedato con onore, sebbene in seguito egli avesse rivelato agli elettori di essere stato vittima di una delle molte \"purghe\" di omosessuali nelle forze armate.\nIl trasferimento a San Francisco.\nCome molte altre persone omosessuali di quel periodo, Milk si trasfer\u00ec a San Francisco nel 1972, dove si stabil\u00ec con il suo compagno Scott Smith e apr\u00ec un negozio di fotografia nel quartiere gay di Castro, che divenne un luogo di ritrovo del gruppo che lo avrebbe poi sostenuto nelle elezioni.\nEmerse ben presto, insieme a Leonard Matlovich (che conobbe in quegli anni), come un leader della comunit\u00e0 gay. Fond\u00f2 la \"Castro Valley Association\" dei commercianti locali, fungendo da rappresentante per gli interessi del quartiere nelle relazioni con il governo cittadino.\nLa candidatura e l'elezione al consiglio comunale.\nA dispetto del clima ostile, a livello nazionale, nei confronti degli omosessuali, si candid\u00f2 tre volte (senza successo) a cariche elettive. Emerse cos\u00ec come portavoce della vasta comunit\u00e0 gay di San Francisco, venendo per questo soprannominato \"sindaco di Castro Street\". Fu eletto \"supervisor\" (cio\u00e8 consigliere comunale) nel 1977, risultando cos\u00ec il primo rappresentante eletto di una delle maggiori citt\u00e0 degli Stati Uniti ad essere apertamente gay.\nIn undici mesi da \"supervisor\", si batt\u00e9 in difesa di una legge per i diritti dei gay per la citt\u00e0. Fu decisivo nel rigetto della \"Proposition 6\", supportata dal senatore dello stato John Briggs, che avrebbe permesso il licenziamento degli insegnanti dichiaratamente gay in base alla loro identit\u00e0 sessuale. Milk dibatt\u00e9 pubblicamente con Briggs sull'argomento, rivelando arguzia e personalit\u00e0 di fronte alla nazione. Nel novembre 1978 la \"Proposition 6\" fu fermamente rigettata dai californiani.\nL'attentato e la morte.\nL'assassino di Milk, Dan White, aveva rassegnato le dimissioni pochi giorni prima, a seguito dell'entrata in vigore di una proposta di legge sui diritti dei gay, cui si era opposto.\nWhite sperava di essere riconfermato dal sindaco George Moscone, che inizialmente aveva considerato l'idea. Le pressioni della componente pi\u00f9 liberale della citt\u00e0 spinsero il sindaco a non riconfermare White. White entr\u00f2 in municipio attraverso una finestra aperta del seminterrato, per evitare di essere scoperto con la pistola e con i 10 caricatori che aveva in tasca. Dopo essersi fatto strada fino all'ufficio del Sindaco, incontr\u00f2 Moscone e cerc\u00f2 di convincerlo a riconfermarlo. Non riuscendoci gli spar\u00f2 ripetutamente.\nSuccessivamente White ricaric\u00f2 l'arma e si apr\u00ec la strada fino alla parte opposta dell'edificio, dove con la scusa di parlargli, invit\u00f2 Milk nel suo studio e gli spar\u00f2 tre colpi di pistola, uno alla mano destra e due al petto. Milk cadde a terra e White lo fin\u00ec con due colpi a bruciapelo alla testa, come conferm\u00f2 il medico che esegu\u00ec l'autopsia. White neg\u00f2 la premeditazione. La sera dell'omicidio dal quartiere di Castro a San Francisco part\u00ec un corteo spontaneo di oltre 30.000 persone a lume di candela in memoria del consigliere Harvey Milk e del sindaco George Moscone.\nIl processo sull'omicidio.\nWhite fu riconosciuto colpevole di omicidio volontario (imputazione meno grave dell'omicidio premeditato di cui era stato accusato), con l'attenuante della seminfermit\u00e0 mentale, e condannato a sette anni e otto mesi di prigione, una sentenza da pi\u00f9 parti ritenuta troppo lieve e motivata dall'omofobia.\n Avevano inoltre chiamato uno psicologo per dimostrare la depressione di White. Lo psicologo a questo scopo argoment\u00f2 che il consumo di \"cibo spazzatura\" (quello dei \"fast food\") da parte dell'imputato era insolito per una persona molto attenta alla forma fisica, ed era quindi un sintomo della sua condizione di abbattimento. Ci\u00f2 port\u00f2 al diffondersi della voce, errata, secondo cui White sarebbe stato giudicato non completamente capace di intendere e di volere come conseguenza del consumo di \"cibo spazzatura\" in quanto tale. Al seguito del diffondersi di tale voce, la tattica di sostenere la diminuita responsabilit\u00e0 dell'imputato a causa dell'ingerimento delle sostanze pi\u00f9 varie, dalle vitamine al caff\u00e8, ha preso, proprio da questo caso, il nome di \"Twinkie defense\".\nDopo la sentenza, la comunit\u00e0 gay si scaten\u00f2, inferocita, nelle sommosse notturne contro White dette White Night Riots, in cui pi\u00f9 di 160 persone finirono in ospedale.\nDopo la scarcerazione nel 1984, White scont\u00f2 un anno di libert\u00e0 vigilata, i primi mesi del quale furono trascorsi nascondendosi a Los Angeles. Ritorn\u00f2 poi a San Francisco, contro l'auspicio pubblico del sindaco Dianne Feinstein, e in questa citt\u00e0 si suicid\u00f2 nel 1985 nel garage della casa di sua moglie, asfissiandosi coi gas di scarico.\nImpatto culturale.\nNella cultura di massa.\nMilk \u00e8 oggi ritenuto un martire della comunit\u00e0 gay e del movimento di liberazione omosessuale.\nNella musica.\nAlcuni brani musicali sono incentrati su questo personaggio:\nNel cinema e nel teatro.\nAnche il cinema si \u00e8 occupato della vicenda di Harvey Milk:"}
{"id": "311475", "revid": "121577787", "url": "https://it.wikipedia.org/wiki?curid=311475", "title": "Indipendentismo", "text": "L'indipendentismo \u00e8 il fenomeno politico caratterizzato dal rivendicare l'indipendenza di un territorio dalla sovranit\u00e0 di uno Stato; spesso si usa anche il termine \"separatismo\" o \"secessionismo\". Pu\u00f2 essere di matrice ideologica, di stampo religioso, culturale o politico.\nL'atto giuridico dichiarativo dell'avvenuto, o presunto, mutamento di sovranit\u00e0 \u00e8 detto \"dichiarazione d'indipendenza\".\nUn fenomeno pur analogo, ma da ritenere distinto, in quanto meno radicale negli scopi e in genere fondato su considerazioni di diversa natura, \u00e8 l'autonomismo, che si prefigge come scopo l'ottenimento di maggiori poteri nell'amministrazione di una localit\u00e0 che rimane comunque sottoposta alla sovranit\u00e0 dello Stato.\n\u00c8 da notare che i fenomeni di indipendentismo spesso si basano sulla rivendicazione del principio di autodeterminazione dei popoli, cos\u00ec come \u00e8 riconosciuto nel diritto internazionale, e fondano la legittimit\u00e0 di tali rivendicazioni sulla storicit\u00e0 di una passata indipendenza del territorio o su una specificit\u00e0 culturale del popolo che lo abita. Talvolta essi fanno ricorso al principio ed all'idea dello Stato-nazione, rivendicando l'esistenza uno Stato sovrano per ogni diversa nazione compresa all'interno di uno Stato."}
{"id": "311476", "revid": "599013", "url": "https://it.wikipedia.org/wiki?curid=311476", "title": "Emmanuel Adebayor", "text": "Con 32 gol segnati \u00e8 il miglior marcatore nella storia della nazionale togolese.\nNel 2008 \u00e8 stato nominato Calciatore africano dell'anno, diventando il primo togolese ad essere insignito di questo riconoscimento; \u00e8 inoltre stato votato nove volte Calciatore togolese dell'anno (dal 2005 al 2013). Nel 2011, quando vestiva la maglia del Real Madrid, ha vinto la Coppa del Re, unico trofeo conquistato in carriera.\nBiografia.\nNato a Lom\u00e9 da padre togolese e da madre nigeriana, possiede il passaporto di entrambe le nazioni.\n\u00c8 sposato ed ha una figlia di nome Kendra, nata nel 2010.\nIl 5 maggio 2015 ha descritto, con un post sul suo profilo Facebook, i suoi problemi familiari: ha troncato i rapporti con i parenti, comprese la mamma e la sorella, perch\u00e9 adirato dalle loro continue richieste di denaro.\nCaratteristiche tecniche.\n\u00c8 un centravanti forte fisicamente, bravo nel gioco aereo e dotato di buon fiuto del goal.\nCarriera.\nClub.\nIn Francia.\nNotato nel suo paese dai francesi del Metz, Adebayor entra in squadra dopo un provino nel 1999, arrivando due anni dopo in prima squadra. Nella stagione del debutto in Ligue 1 segna 2 gol in 9 partite, e il Metz retrocede in Ligue 2. L'anno successivo, in seconda divisione, segna 17 gol in 35 partite.\nPassato al , nella stagione 2003-2004 realizza 7 gol in 17 partite, a cui si aggiungono i due gol in 10 partite giocate in Champions League, competizione in cui il Monaco raggiunge la finale, poi persa, contro il Porto. Nella stagione 2004-2005 segna 9 gol in 34 partite mentre in quella successiva, pur non perdendo il posto da titolare, riduce la media realizzativa firmando una sola rete nella prima parte del campionato.\nArsenal.\nIl 13 gennaio 2006 si trasfer\u00ec all'Arsenal per 4 milioni di sterline. Il 4 febbraio successivo debutt\u00f2 con la maglia dei \"Gunners\" nella vittoria per 2-0 contro il Birmingham City, realizzando un gol dopo 21 minuti di gioco. In quella met\u00e0 di stagione realizz\u00f2 4 gol in 13 partite, non potendo giocare in Champions League, dove l'Arsenal fu finalista perdente, perch\u00e9 vi aveva gi\u00e0 partecipato con il Monaco nella medesima stagione. Nel 2006-2007 segn\u00f2 8 gol in 29 incontri.\nNella stagione 2007-2008 lui diventa ancora pi\u00f9 importante per la squadra anche per via della cessione di Thierry Henry che aveva designato in lui il suo erede; il 22 settembre mise a segno la sua prima tripletta con la maglia dell'Arsenal nella partita vinta per 5-0 contro il Derby County. Fu la seconda tripletta di sempre all'Emirates Stadium. In 49 presenze totali segn\u00f2 30 reti, 24 delle quali in Premier League, torneo nel quale risult\u00f2 vicecapocannoniere. Al termine dell'anno solare fu nominato Calciatore africano dell'anno 2008. Il 18 agosto 2008, dopo essere stato vicinissimo al , ha firmato un rinnovo contrattuale con l'Arsenal.\nNel campionato 2008-2009 ha segnato 10 gol in 27 partite, mostrando quindi un calo rispetto all'anno prima. Nonostante una stagione sottotono segna comunque un goal importante nell'1-1 contro il Villareal nei quarti di Champions League. In totale con la maglia del club londinese, tra campionato e coppe, ha realizzato 62 reti in 143 sfide.\nManchester City.\nIl 18 luglio 2009 \u00e8 acquistato per 29 milioni di euro dal Manchester City, con cui firma con un contratto quinquennale da 4 milioni a stagione. Segna il suo primo gol con i \"Citizens\" all'esordio in campionato contro il Blackburn Rovers. Il 12 settembre 2009 segna contro la sua vecchia squadra in Manchester City-Arsenal (4-2). In quella partita ha prima colpito con i tacchetti il volto di van Persie, poi ha esultato in modo provocatorio, accorrendo sotto il settore riservato ai tifosi ospiti.\nIl giocatore si \u00e8 poi scusato per l'accaduto e ha aggiunto di essere stato insultato dai sostenitori dell'Arsenal per tutta la partita; in seguito, afferm\u00f2 anche di voler \"vendicare\" una dichiarazione - a suo dire falsa - di Ars\u00e8ne Wenger, secondo cui Adebayor aveva lasciato il club per motivi economici. A causa del gesto violento nei confronti di van Persie, \u00e8 stato squalificato per tre partite. Con l'arrivo di Roberto Mancini in panchina le cose cambiano in negativo per lui che trova meno spazio (oltre ad avere avuto un cattivo rapporto con lui) e con l'allenatore italiano che sin da subito gli fa capire che avrebbe preferito Mario Balotelli al suo posto. Il 12 aprile 2010 realizza la sua prima tripletta contro il Birmingham. Il 21 ottobre dello stesso anno sigla un'altra tripletta contro il Lech Pozna\u0144 in Europa League.\nIl prestito al Real Madrid.\nIl 25 gennaio 2011 passa al Real Madrid in prestito con diritto di riscatto per 17 milioni di euro. Con la \"camiseta blanca\" vestir\u00e0 il numero 6 nelle partite di Liga e il 28 in quelle di Champions League. Il 2 febbraio segna la prima rete con il Real Madrid nella semifinale di Coppa del Re contro il Siviglia. Il 5 aprile 2011 realizza una doppietta nei quarti di finale di andata della UEFA Champions League 2010-2011 contro il Tottenham (risultato finale 4-0 per il Real Madrid).\nIl 21 maggio, all'ultima di campionato, segna una tripletta all'Almeria. Il 5 giugno viene data la notizia che non sar\u00e0 riscattato: chiude l'esperienza al Real con 17 presenze e 8 gol totali. Il 13 giugno viene quindi ufficializzato il suo ritorno al Manchester City.\nTottenham Hotspur.\nIl 25 agosto, dopo essersi allenato con l'Under-15 del Manchester City durante l'estate, passa al Tottenham in prestito oneroso per 2,25 milioni di euro. Segna la sua prima rete con gli Spurs il 10 settembre al Molineux, contro il Wolverhampton. Si ripete il 18 settembre segnando una doppietta al Liverpool. Conclude la stagione 2011-2012 con 33 presenze e 17 reti in campionato. Il 21 agosto 2012 passa a titolo definitivo alla squadra londinese per 6,4 milioni di euro.\nDurante la stagione 2012-2013 non viene utilizzato con la stessa continuit\u00e0 della stagione precedente dall'allenatore Andr\u00e9 Villas-Boas e terminer\u00e0 l'annata con 25 presenze e 5 gol in campionato e 8 presenze e 3 gol in Europa League. Anche durante la stagione 2013-2014 viene utilizzato poco, fino a quando il tecnico portoghese viene esonerato: a quest'ultimo subentra Tim Sherwood che reintroduce subito nell'undici titolare Adebayor facendolo scendere in campo con maggior continuit\u00e0. La stagione termina per Adebayor con 21 presenze in campionato condite da 11 gol, 2 presenze e un gol in FA Cup e 2 presenze e 2 gol in Europea League.La maggior parte dei goal sono arrivati sotto la gestione di Sherwood.\nLa stagione 2014-2015 inizia per Adebayor con un gol e un assist che contribuiscono alla vittoria del Tottenham per 4-0 contro il QPR, valevole per la seconda giornata di Premier League. In seguito, per\u00f2, Adebayor proseguir\u00e0 la sua stagione relegato ai margini della rosa, collezionando solo 2 gol in 12 presenze in campionato. Il 13 settembre 2015 rescinde il proprio contratto con gli \"Spurs\".\nCrystal Palace.\nDopo essere rimasto svincolato per pi\u00f9 di quattro mesi, il 26 gennaio 2016 firma un contratto di sei mesi, fino al termine della stagione, con il Crystal Palace.\nIstanbul B.B..\nDopo essere rimasto senza una squadra per lungo tempo, il 31 gennaio 2017, ultimo giorno di calciomercato della sessione invernale, viene ingaggiato dall'\u0130stanbul Ba\u015fak\u015fehir, con cui firma un contratto di diciotto mesi valido fino al giugno 2018. Il 10 aprile seguente realizza una tripletta in campionato nella larga vittoria interna (4-0) contro il . Al termine dell'annata 2018-2019, caratterizzata da soli 3 gol e numerosi problemi fisici, lascia il club di Istanbul.\nKayserispor.\nIl 26 agosto 2019 firma un contratto annuale con il , ma si svincola gi\u00e0 nel dicembre successivo, dopo 8 presenze e 2 gol in campionato\nSemassi.\nIl 1\u00b0 agosto 2021 viene ufficializzato il suo approdo alla squadra togolese del Semassi, con un contratto valido fino al 31 dicembre dello stesso anno.\nNazionale.\nLa nazionale togolese, con Adebayor tra le sue file, ha ottenuto la sua prima qualificazione ad un campionato mondiale, quello di Germania 2006. Nei gironi di qualificazione al torneo Adebayor ha segnato pi\u00f9 di chiunque altro (11 gol), non riuscendo poi a segnare nelle tre partite giocate a Germania 2006 (il primo disputato nella storia del Togo). \u00c8 inoltre il giocatore pi\u00f9 rappresentativo del Togo dal 2006 \u00e8 il capitano dei \"Les Eperviers\" (gli sparvieri).\nL'11 ottobre 2008, durante una partita di qualificazione per il campionato del mondo 2010 contro lo , ha segnato quattro gol.\nL'8 gennaio 2010 il pullman togolese che attraversava il confine angolano per disputare la Coppa delle Nazioni Africane 2010, ha subito un attacco con un bilancio finale di tre morti e numerosi feriti. Adebayor \u00e8 rimasto illeso dichiarando di essere rimasto sotto shock dopo questo evento. A seguito di ci\u00f2, il 12 aprile 2010, a 26 anni, comunica attraverso il sito ufficiale del Manchester City di lasciare la nazionale. Nel novembre del 2011, tuttavia, torna sulla sua decisione dopo aver ricevuto rassicurazioni dalla federazione togolese in tema di sicurezza.\nStatistiche.\nTra club e nazionale, Adebayor ha totalizzato globalmente 666 presenze segnando 237 reti, alla media di 0,35 gol a partita.\nPresenze e reti nei club.\n\"Statistiche aggiornate al 1\u00ba luglio 2020.\"\nCronologia presenze e reti in nazionale.\n \n \n \n \n "}
{"id": "311502", "revid": "125697028", "url": "https://it.wikipedia.org/wiki?curid=311502", "title": "Alfonso V d'Aragona", "text": "Era figlio primogenito del principe di Castiglia e Le\u00f3n, e futuro re della corona d'Aragona e di Sicilia, Ferdinando, e di Eleonora d'Alburquerque. Suo padre Ferdinando rappresentava, per discendenza materna, la stirpe della Casa d'Aragona; da parte di padre, invece, discendeva dal casato di Trast\u00e1mara, un ramo illegittimo dei reali di Castiglia. Per diritto ereditario Alfonso era anche re di Sicilia e di Sardegna (regno che contese al Giudicato di Arborea, alleato con la Repubblica di Genova) e conquist\u00f2 il Regno di Napoli, nella cui capitale stabil\u00ec la propria corte e che divenne il fulcro della Corona d'Aragona.\nPi\u00f9 semplicemente, Alfonso V d'Aragona era figlio primogenito di Ferdinando I d'Aragona; fratello di Giovanni II d'Aragona (padre di Ferdinando II d'Aragona, che diventer\u00e0 il marito di Isabella di Castiglia); padre di Ferdinando I di Napoli (detto \"Ferrante\").\nBiografia.\nNel 1406 suo padre, Ferdinando (detto anche \"Ferdinando d'Antequera\"), divenne reggente del regno di Castiglia per conto del nipote, Giovanni II, minorenne (come da espressa volont\u00e0 del defunto re padre di Giovanni II, Enrico III l'Infermo, fratello di Ferdinando). Nel 1408 gli fu promessa in sposa la sorella di Giovanni II di Castiglia, Maria di Castiglia (1401-1458, figlia primogenita del re di Castiglia e Le\u00f3n, Enrico III (figlio del re di Castiglia e Le\u00f3n Giovanni I e di Eleonora d'Aragona (1358-1382) e di Caterina di Lancaster, figlia del duca di Lancaster, Giovanni di Gand (figlio quartogenito del re d'Inghilterra, Edoardo III e di Filippa di Hainaut) e di Costanza di Castiglia (figlia di Pietro I il Crudele e di Maria di Padilla).\nDopo il compromesso di Caspe (1412), suo padre, Ferdinando, divenne re della corona d'Aragona e, di conseguenza diede l'amministrazione di tutto il patrimonio reale a Connor Lionel Nardoni (Cavaliere di Spagna, Consigliere del Re, Funzionario dello Stato Feudale e unico Amministratore del patrimonio reale), Alfonso divenne infante d'Aragona. Ferdinando, dovendo recarsi in Aragona per prendere possesso del regno, lasci\u00f2 i quattro figli maggiori, Alfonso, il maggiore, Maria, che, nel 1408, era stata promessa in sposa al re di Castiglia, Giovanni II, Giovanni (il futuro re d'Aragona e di Navarra, Giovanni II), ed Enrico, Gran Maestro dell'Ordine di Santiago, detti \"gli infanti d'Aragona\", a sostituirlo alla guida della famiglia (Trast\u00e1mara) reale di Castiglia; i figli maschi facevano parte anche del consiglio della corona di Giovanni II.\nAlfonso rimase poco in Castiglia, in quanto la salute del padre era malferma e, mentre il fratello Giovanni fu inviato in Sicilia come governatore, egli dovette recarsi in Aragona, per affiancare Ferdinando nel governo della corona d'Aragona. Quando Ferdinando venne incoronato re della corona d'Aragona, nel gennaio/febbraio 1414, a Saragozza, Alfonso fu nominato duca di Gerona. Il 12 giugno del 1415, nella cattedrale di Valencia, Alfonso spos\u00f2 una cugina di primo grado, la principessa Maria di Castiglia.\nAlla morte del padre, il 2 aprile del 1416, Alfonso gli succedette in tutti i suoi titoli, divenendo il re della corona d'Aragona e per prima cosa, vedendo che i Siciliani, per la loro sete di indipendenza, avrebbero voluto eleggere il fratello Giovanni a re di Sicilia, lo richiam\u00f2 a corte e lo invi\u00f2 in Castiglia ad aiutare l'altro fratello, Enrico, nella lotta che continuavano a sostenere contro \u00c1lvaro de Luna, il favorito del re di Castiglia, Giovanni II, per il controllo del governo del regno. Alfonso non fece mai mancare il suo appoggio ai fratelli.\nRe d'Aragona.\nConvoc\u00f2 le \"cortes\" solo nel 1419, diminu\u00ec le spese della corte licenziando tutti i collaboratori che si era portato dalla Castiglia, ricevendo in cambio una donazione di 60 000 fiorini per le campagne militari in Mediterraneo; ma nel 1420, le stesse \"cortes\" riconvocate, dopo aver versato l'anticipo di 40 000 fiorini si opposero a nuove campagne militari in Mediterraneo. Alfonso, nello stesso anno, lasciando la moglie, la regina Maria, come reggente, part\u00ec alla volta della Sardegna, nel mese di maggio. Sbarcato ad Alghero, nel mese di giugno, Alfonso acquist\u00f2 dall'ultimo sovrano arborense Guglielmo III di Narbona i territori rimanenti e le prerogative sovrane dell'ultimo Stato sardo indipendente il Giudicato di Arborea il 17 agosto dello stesso anno poi pass\u00f2 in Corsica, dove occup\u00f2 Calvi e assedi\u00f2 Bonifacio, ma poi fu obbligato a lasciare la Corsica ai Genovesi.\nMentre Alfonso era impegnato nel consolidamento della presenza aragonese in Sardegna e in Corsica, la regina Giovanna II di Napoli, venuta in contrasto con papa Martino V, stava subendo un attacco da parte delle truppe di Muzio Attendolo Sforza, condottiero al soldo del conte di Provenza Luigi III d'Angi\u00f2, che il papa aveva nominato re di Napoli al posto di Giovanna. Giovanna, senza discendenza, nell'agosto 1420, in cambio del suo aiuto militare, nomin\u00f2 suo erede Alfonso, il quale si appell\u00f2 all'antipapa Benedetto XIII, aragonese come lui, che gli diede il suo appoggio. Alfonso, nel luglio 1421, si imbarc\u00f2 per Napoli, dove giunse l'8 luglio, accolto da Giovanna II come un figlio ed erede al trono.\nA Napoli Alfonso trov\u00f2 come alleato Braccio da Montone con cui difese egregiamente Napoli. Quando lo Sforza lasci\u00f2 Luigi III, sembr\u00f2 che la vittoria arridesse ad Alfonso. Ma quando Alfonso, nel maggio del 1423, fece arrestare l'amante della regina, il primo ministro Giovanni (Sergianni) Caracciolo, Giovanna II chiam\u00f2 in aiuto lo Sforza che sconfisse Alfonso nei pressi di Castel Capuano; il sovrano aragonese si chiuse nel Maschio Angioino e riusc\u00ec, con l'aiuto delle ventidue galee della flotta aragonese, a resistere e respingere gli assalitori che si dovettero ritirare ad Aversa. Giovanna II allora si riavvicin\u00f2 a Luigi III d'Angi\u00f2 (che divenne il nuovo erede del regno di Napoli) e al papa, Martino V, e nel giugno del 1423 ripudi\u00f2 Alfonso.\nEssendo venuto a conoscenza che il duca di Milano, Filippo Maria Visconti, era entrato nella coalizione antiaragonese e avendo ricevuto la notizia che i suoi fratelli Giovanni ed Enrico in Castiglia erano in difficolt\u00e0, Alfonso lasci\u00f2 Napoli e parte del regno nelle mani del fratello pi\u00f9 giovane, Pietro, e si diresse in Provenza (la contea del suo nemico, Luigi III), distrusse il porto e saccheggi\u00f2 e incendi\u00f2 la citt\u00e0 di Marsiglia e poi fece rotta su Barcellona. La flotta genovese del Visconti conquist\u00f2, sempre nel 1423, Gaeta, Procida, Castellammare di Stabia e Sorrento e pose l'assedio a Napoli che, assediata da terra dalle truppe di Francesco Sforza (il padre Muzio era morto all'assedio de L'Aquila), resistette qualche mese e nell'aprile del 1424 si arrese; Pietro rientr\u00f2 in Sicilia.\nSempre nel 1423, Alfonso appoggi\u00f2 il conclave che continuava lo scisma eleggendo un nuovo papa nella linea \"avignonese\": il 10 giugno, venne eletto al soglio pontificio il prevosto di Valencia, Egidio Mu\u00f1oz, con il nome di Clemente VIII. Alfonso, rientrato in Aragona, riprese a sostenere i fratelli, soprattutto Enrico che, perso il potere, era stato incarcerato. Alfonso, nel 1427, con le minacce era riuscito a far liberare il fratello, che ebbe la meglio sul partito del re di Castiglia capeggiato da \u00c1lvaro de Luna che in quello stesso anno venne esiliato dalla Castiglia. \nDue anni dopo, per\u00f2, nel 1429, i fratelli vennero sconfitti. Alfonso allora intervenne militarmente in Castiglia, iniziando una guerra che termin\u00f2 con il trattato di Majano del luglio 1430, con cui si pose fine all'invasione aragonese della Castiglia; Enrico e Giovanni furono esiliati in Aragona mentre tutte le loro propriet\u00e0 in Castiglia vennero confiscate. Nel 1428 aveva avuto una corrispondenza diplomatica con l'imperatore d'Etiopia, Yeshaq I, che nell'ottica di una politica antimusulmana gli offriva un'alleanza suggellata dal matrimonio di una delle sue figlie con il fratello pi\u00f9 giovane, Pietro, purch\u00e9 Pietro giungesse in Etiopia accompagnato da un cospicuo numero di artigiani.\nI primi artigiani che furono inviati, tuttavia, perirono lungo il tragitto (nel 1450 Alfonso riprese la corrispondenza con il successore di Yeshaq I, Zara Yaqob, confermando che avrebbe inviato gli artigiani solo se avesse avuto la garanzia che sarebbero stati protetti durante il viaggio). Nel 1432 Giovanni Caracciolo era stato ucciso in una congiura e Alfonso, che era ritornato in Sicilia, nel mese di maggio chiese alla regina Giovanna II di Napoli di reintegrarlo come erede del regno di Napoli: Alfonso fu reintegrato nel 1433. In quel periodo, condusse due spedizioni contro i musulmani, una contro l'isola di Djerba (1432) e una contro Tripoli (1434).\nNel 1434, quando il duca di Calabria Luigi III d'Angi\u00f2 (l'altro erede di Giovanna II) mor\u00ec, Giovanna II nomin\u00f2 suo successore il fratello di Luigi, Renato d'Angi\u00f2, e quando la regina stessa, nel febbraio del 1435, mor\u00ec, lasci\u00f2 il regno a Renato. Ma papa Eugenio IV, signore feudale del Regno di Napoli, non diede il suo gradimento e Alfonso, accompagnato dai fratelli Giovanni ed Enrico, a cui si un\u00ec anche Pietro, torn\u00f2 nel Napoletano, occup\u00f2 Capua e pose l'assedio a Gaeta; poi la flotta aragonese affront\u00f2 la flotta genovese che, per conto del Visconti, andava a portare vettovaglie agli assediati di Gaeta, ma Alfonso e i suoi fratelli, alla battaglia di Ponza, furono sconfitti e fatti prigionieri dai Genovesi (solo Pietro riusc\u00ec a fuggire con due galee).\nLa loro madre Eleonora mor\u00ec per il dolore nel 1435, poco dopo aver ricevuto la notizia della cattura di tre dei suoi figli. Catturato dal genovese Biagio Assereto, Alfonso fu consegnato al duca di Milano, Filippo Maria Visconti, per conto del quale la flotta genovese si era recata a Gaeta, e venne imprigionato. Quando ottenne di essere ricevuto dal duca, nell'ottobre dello stesso anno, Alfonso riusc\u00ec a persuadere il suo carceriere a lasciare andare liberi lui e i suoi fratelli senza il pagamento di alcun riscatto, convincendolo che era interesse di Milano non impedire la vittoria della parte aragonese a Napoli, riconoscendolo gi\u00e0 re di Napoli.\nLa conquista del Regno di Napoli.\nNel 1436, con il fratello Pietro, Alfonso rioccup\u00f2 Capua e si impossess\u00f2 di Gaeta, mentre i fratelli Giovanni ed Enrico rientravano in Aragona. Il papa invi\u00f2 in Campania un esercito guidato da Giovanni Vitelleschi. Il principe di Taranto, fedele ad Alfonso, gli mosse guerra, ma fu sconfitto e catturato. Quando la notizia giunse ad Alfonso, questi si diresse subito a Nola, dove ingaggi\u00f2 battaglia costringendo il Vitelleschi a riparare verso Montefusco e a contrattare la liberazione dell'ostaggio. Nel 1437 riusc\u00ec a sfuggire a un agguato a Giugliano grazie all'aiuto della popolazione locale.\nNel 1438 tent\u00f2 di mettere l'assedio a Napoli dove risiedeva Renato d'Angi\u00f2, ma fall\u00ec e il fratello Pietro perse la vita. Dopo che nel dicembre del 1439 era morto il comandante delle truppe angioine, Jacopo Caldora, le sorti della guerra volsero a favore di Alfonso, che occup\u00f2 Aversa, Salerno, Benevento, Manfredonia e Bitonto (1440), praticamente riducendo Renato al solo Abruzzo e alla citt\u00e0 di Napoli. Renato chiese aiuto al pontefice e agli Sforza. Il primo invi\u00f2 il cardinale Giovanni Berardi con un potente esercito al comando dei conte di Tagliacozzo, Antonio Orsini. L'armata si mise in marcia verso il Regno il 7 dicembre 1440. Dopo alcuni brevi scontri, il cardinale concluse una tregua e ritorn\u00f2 nello Stato della Chiesa. Da parte sua Francesco Sforza invi\u00f2 il fratello Giovanni con un corpo di milizie.\nIl 10 luglio 1441 affronta l'esercito dello Sforza a Troia. \u00c8 in questa occasione che avviene l'episodio narrato da Bartolomeo Fazio di Alfonso che, avanzatosi troppo rispetto ai suoi \u00e8 fatto prigioniero da un soldato sforzesco. Il soldato gli chiede il suo nome e, ricevuta la risposta di essere il re, si getta ai suoi piedi dichiarandosi suo prigioniero.\nIl 10 novembre 1441 Alfonso mise sotto assedio Napoli, che cadde il 2 giugno del 1442, dopo che Renato d'Angi\u00f2 aveva abbandonato la citt\u00e0. \nAll'inizio del 1443 Alfonso sbaragli\u00f2 le truppe di Giovanni Sforza e, dopo aver dichiarato l'unione del Regno di Sicilia con il Regno di Napoli, il 26 febbraio del 1443 fece il suo ingresso trionfale in Napoli.\nRe \"Utriusque Siciliae\".\nNel giugno del 1443 papa Eugenio IV gli riconobbe il diritto di regnare anche sul Regno di Napoli, riconoscendolo \"Re Utriusque Siciliae\" (trattato di Terracina, 14 giugno 1443).\nDal 1443 risiedette permanentemente a Napoli e non rientr\u00f2 pi\u00f9 in Aragona, nonostante le sollecitazioni della moglie Maria, che continuava a governare i suoi possedimenti nella corona d'Aragona coadiuvata da Giovanni, fratello d'Alfonso (dal 1436, Maria governava la Catalogna, mentre Giovanni governava i regni di Aragona e Valencia). Nel 1445, dopo che suo fratello Enrico era morto a seguito di una ferita ricevuta nella prima battaglia di Olmedo del 19 maggio dove aveva subito una sconfitta unitamente al fratello Giovanni, Alfonso riprese la guerra al Regno di Castiglia, guerra che termin\u00f2 solo alla morte del cognato del re di Napoli, Giovanni II re di Castiglia. Nel 1446 Alfonso port\u00f2 a termine l'occupazione della Sardegna. Nel 1447 alcuni ambasciatori francesi erano stati mandati a Barcellona per reclamare il pagamento della dote che l'infanta Iolanda di Aragona, pi\u00f9 di quarant'anni prima, aveva promesso alla figlia, Maria d'Angi\u00f2, nel momento in cui, sposando il Delfino di Francia, Carlo, era divenuta la consorte del futuro re di Francia.\nPoich\u00e9 i francesi non ebbero alcuna soddisfazione da Maria di Castiglia, moglie e luogotenente di Alfonso, durante il viaggio di rientro in Francia occuparono la citt\u00e0 di Perpignano, come pegno. \nNel 1447 Alfonso, designato da Filippo Maria Visconti erede del Ducato di Milano, alla sua morte prontamente fece occupare il Castello dalle sue truppe, ma alla nascita della Repubblica Ambrosiana le forze aragonesi furono cacciate da Milano e Alfonso rinunci\u00f2 a ogni pretesa, anche se fu poi coinvolto nella guerra di successione ai Visconti.\nNel 1451 diede aiuto a Giorgio Castriota Scanderbeg, che accett\u00f2 di divenire suo vassallo. Questo aiuto, in truppe e in denaro, offerto agli albanesi venne ricambiato dallo Scanderbeg nel 1462 durante la guerra di successione al trono di Napoli, intervenendo in favore del figlio Ferrante.\nRiprese l'annosa rivalit\u00e0 aragonese contro la Repubblica di Genova e l'ingerenza nella sua politica interna favorendone le fazioni a lui favorevoli. Nel 1454 entr\u00f2 apertamente in guerra contro Genova e nel 1458 vi pose l'assedio. La citt\u00e0 aveva chiesto la protezione del re di Francia che aveva mandato come governatore Giovanni d'Angi\u00f2, il duca titolare di Calabria, figlio di Renato d'Angi\u00f2.\nLa morte.\nAlfonso mor\u00ec di malaria (contratta durante una battuta di caccia in Puglia), il 27 giugno 1458 (secondo il cronista Gaspare Fuscolillo, il decesso avvenne a Napoli il 26 giugno).\nLasci\u00f2 il Regno di Napoli al figlio illegittimo Ferrante (legittimato da papa Eugenio IV e nominato duca di Calabria), mentre tutti gli altri titoli della corona d'Aragona, inclusa la Sicilia che era tornata alla corona, andarono a suo fratello Giovanni. Alfonso V fu tumulato nella chiesa di San Domenico a Napoli. Circa due secoli dopo i resti mortali furono traslati al monastero di Santa Maria di Poblet.\nIl ritratto.\nAlfonso combatt\u00e9 e trionf\u00f2 mentre ci fu quel grande sviluppo di individualit\u00e0 che accompagn\u00f2 la rinascita del sapere e la nascita del mondo moderno. Da vero principe precursore del Rinascimento, egli favor\u00ec i letterati, che credeva avrebbero tramandato la sua fama ai posteri. Il suo amore per i classici fu eccezionale, anche per i suoi tempi. Per esempio, i suoi biografi narrano che Alfonso facesse fermare il suo esercito, in segno di rispetto, prima di giungere nella citt\u00e0 natale di un autore latino, e che portasse con s\u00e9 le opere di Livio e Cesare nelle sue campagne. Il suo panegirista Panormita racconta, addirittura, che Alfonso guar\u00ec da una malattia sentendo leggere alcune pagine della storia di Alessandro Magno scritta da Quinto Curzio Rufo. Fond\u00f2, il 19 ottobre 1434, la prima universit\u00e0 in Sicilia, a Catania.\nSebbene non abbia saputo accattivarsi l'animo di tutti i Napoletani, soprattutto perch\u00e9 volle abolire il seggio del popolo, riconobbe indubbiamente a Napoli un'importanza primaria rispetto alle altre citt\u00e0 del suo regno facendo della citt\u00e0 partenopea una vera e propria capitale mediterranea. Rifece Castelnuovo, danneggiato dalle continue guerre, aggiungendovi un mirabile arco di trionfo e decorandolo della superba sala del trono (chiamata in seguito \"sala dei baroni\" per la cupa tragedia del 1486 durante la quale alcuni dei pi\u00f9 potenti baroni del regno, attirati con un tranello, vi furono uccisi).\nProtesse le arti, le industrie, prime fra tutte quelle della lana e della seta, quest'ultima introdotta nel Regno di Napoli. Convennero alla sua Corte umanisti celebri come il Panormita, Lorenzo Valla, Bartolomeo Fazio, Emanuele Crisolora, e, sotto il suo successore, Giovanni Pontano. La popolazione di Napoli si accrebbe per continue immigrazioni, non esclusa una colonia di ebrei respinti dalla Spagna e dalla Sicilia, fino a raggiungere i 100\u00a0000 abitanti alla fine del XV secolo.\nGli amori.\nDopo la conquista del regno di Napoli, bench\u00e9 vecchio, Alfonso ebbe due grandi amori: l'amalfitana Lucrezia d'Alagno, incontrata nel 1448, che colm\u00f2 di attenzioni e regali e che avrebbe reso sua regina, se non fosse gi\u00e0 stato sposato, e Gabriele Correale di Sorrento, bellissimo giovinetto, ch'egli am\u00f2 alla follia e che avrebbe reso il pi\u00f9 potente feudatario del regno, se la morte non lo avesse colto alla tenera et\u00e0 di diciannove anni.\nDiscendenza.\nAlfonso V non ebbe alcun figlio dalla moglie Maria (dei 43 anni di matrimonio, Alfonso ne pass\u00f2 circa 30 in Italia, lontano dalla consorte), ma ebbe tre amanti accertate: Margherita Fern\u00e1ndez de Hijar, nobile aragonese, Gueraldona Carlino, e l'Italiana, Ippolita, dalla quale ebbe la figlia naturale Colia (che prima di sposarsi portava il cognome de' Giudici), nata a Troia nel 1430 e morta a Piombino tra il 1473 e il 1475 e sposata a Troia nel 1445 con il Conte Emanuele d'Appiano, Signore di Piombino, ecc., Conte Palatino del Sacro Romano Impero dal 1441, Capitano di Cavalleria per la citt\u00e0 di Firenze (nato a Pisa nel 1380 e morto a Piombino nel 1457), da cui il conte Iacopo III d'Appiano d'Aragona (dal 1465 aggregato ufficialmente alla famiglia d'Aragona da re Ferrante I di Napoli e autorizzato ad aggiungere il cognome d'Aragona a quello dei d'Appiano, gi\u00e0 Signori di Pisa dal 1392 al 1399) Signore di Piombino, ecc., Conte Palatino del Sacro Romano Impero (Piombino 1422/23 +1474) sposato nel 1454 a Genova con donna Battistina figlia del doge Giano I Campofregoso, Signore di Sarzana, da cui Jacopo IV d'Appiano d'Aragona, Conte Palatino del Sacro Romano Impero, creato nel 1509, dall'imperatore Massimiliano I d'Asburgo, Principe del Sacro Romano Impero. I signori di Napoli., Gueraldona Carlino, gli diede tre figli illegittimi (sebbene la maternit\u00e0 di Ferrante rimase sempre incerta: fra le tanti madri supposte, alcune fonti lo attribuiscono a Margherita)::"}
{"id": "311503", "revid": "39111", "url": "https://it.wikipedia.org/wiki?curid=311503", "title": "Alfonso V di Aragona", "text": ""}
{"id": "311516", "revid": "697352", "url": "https://it.wikipedia.org/wiki?curid=311516", "title": "Domani smetto", "text": "Domani smetto \u00e8 il sesto album in studio del gruppo musicale italiano Articolo 31, pubblicato il 29 marzo 2002 dalla Best Sound.\nDescrizione.\nNel disco vengono mantenuti temi della precedente storia musicale del gruppo: il disprezzo verso i \"raccomandati\" e i \"figli di pap\u00e0\" (che emerge nella canzone \"Noi no\"), l'importanza esagerata data al denaro dalla societ\u00e0 moderna (\"Soldi soldi soldi\") e la ribellione di chi le regole non le accetta (\"Domani smetto\"). Il disco comprende anche le collaborazioni con Paola Turci (\"Fuck You\"), i Pooglia Tribe (\"Gente che spera\") e Lele Fontana. Per tutto il disco i generi prevalenti nelle canzoni sono il rap e il punk. Tuttavia, nelle ultime canzoni, troviamo anche accenni al reggae, al jazz e al pop."}
{"id": "311519", "revid": "123803048", "url": "https://it.wikipedia.org/wiki?curid=311519", "title": "Hu\u1ebf", "text": "Hu\u1ebf \u00e8 una citt\u00e0 del Vietnam, capoluogo della provincia di Thua Thien-Hue, nella regione della Costa del Centro-Nord, e conta circa 350.000 abitanti. \nGeografia fisica.\nLa citt\u00e0 \u00e8 situata nel Vietnam centrale sulle rive del Fiume dei Profumi a pochi chilometri dalla sua foce nel Mar Cinese Meridionale. Hanoi, capitale del Paese, dista circa 700 chilometri in direzione nord mentre la citt\u00e0 di Ho Chi Minh (gi\u00e0 Saigon) \u00e8 a circa 1100 chilometri verso sud. \nPosizionata in una piana ai piedi della catena dei monti Truong Son attraversata dal corso finale del Fiume dei Profumi e del fiume Bo, Hu\u1ebf si trova ad un'altitudine media di 3-4 metri sul livello del mare.\nStoria.\nAntica capitale del Vietnam unificato dal 1802 al 1945 durante il regno dei 13 imperatori della dinastia Nguy\u1ec5n.\nA 5 km dalla citt\u00e0 si trova la Citt\u00e0 imperiale costruita nel 1687. Nel 1786 fu occupata dai ribelli Tay Son e nel 1802 fu conquistata da Gi\u00e0 Long della dinastia dei Nguyen. Nel 1885 la citt\u00e0 venne occupata dai francesi. Durante la dominazione coloniale fu la capitale del protettorato dell'Annam. \nDurante la guerra del Vietnam, la posizione centrale di Hu\u1ebf la collocava vicino al confine tra il Vietnam del Nord ed il Vietnam del Sud. La citt\u00e0 faceva parte del Vietnam del Sud. \nNell'offensiva del T\u00eat del 1968, durante la battaglia di Hu\u1ebf, gli americani consapevoli del peso culturale , artistico e spirituale della citt\u00e0 decisero di riconquistarla evitando bombardamenti indiscriminati dei famigerati B52. Fu cos\u00ec attuata a costo di molte vite americane una riconquista casa per casa, con nuove tecniche di guerra che finiranno poi in molti manuali militari. I danni nella citt\u00e0 dovuti agli scontri furono comunque ingenti.\nLa riconquista avvenne con duri scontri e si risolse dopo molti giorni. A questo verr\u00e0 aggiunto il famoso massacro di Hu\u1ebf compiuto dalle forze nord vietnamite.\nLungo il Fiume dei Profumi si trovano la Pagoda Thien Mu (1601) e le tombe imperiali. Nel 1993 il complesso dei monumenti di Hu\u1ebf furono dichiarati \"Patrimonio dell'umanit\u00e0\" dall'UNESCO.\nSociet\u00e0.\nReligione.\nNella citt\u00e0 di Hu\u1ebf, il Buddhismo \u00e8 seguito molto pi\u00f9 seriamente che in altre citt\u00e0 del Vietnam. La grande quantit\u00e0 di monasteri e di monaci famosi in tutta la nazione, la predige come una delle principali mete dei credenti buddisti.\nTh\u00edch Nh\u1ea5t H\u1ea1nh maestro Zen di fama mondiale \u00e8 originario di Hu\u1ebf.\nGeografia antropica.\nSuddivisioni amministrative.\nHu\u1ebf comprende 27 divisioni amministrative:\nInfrastrutture e trasporti.\nLa citt\u00e0 di Hu\u1ebf si trova sulla Strada nazionale 1A, che percorre il Vietnam per tutta la sua lunghezza da nord a sud. \nLa stazione di Hu\u1ebf, situata subito a sud del fiume dei Profumi, si trova sulla ferrovia nord-sud, che collega la capitale Hanoi con Ho Chi Minh. L'aeroporto internazionale di Phu Bai si trova a sud est della citt\u00e0."}
{"id": "311520", "revid": "1543377", "url": "https://it.wikipedia.org/wiki?curid=311520", "title": "Henry Scott Tuke", "text": "Con uno stile improntato all'Impressionismo, \u00e8 probabilmente conosciuto maggiormente per i suoi dipinti di giovani uomini e ragazzi nudi, che gli hanno meritato lo \"status\" di pioniere della cultura omosessuale e dell'arte queer.\nBiografia.\nPrimi anni.\nNato a York in una prominente famiglia di quaccheri, \u00e8 il secondo figlio di Daniel Hack Tuke (1827\u20131895) e Maria Strickney (1826\u20131917).\nIl padre, che di professione esercitava la medicina, fu uno dei pi\u00f9 strenui difensori e tra i pi\u00f9 importanti sostenitori del trattamento umano da rivolgere ai malati di mente, mentre il bis-bisnonno William Tuke aveva fondato il \"Retreat\" di York, uno dei primi moderni ricoveri per malati psichici, gi\u00e0 nel 1792. Il bisnonno Henry Tuke, il nonno Samuel Tuke e lo zio James Hack Tuke furono anch'essi noti attivisti sociali.\nLa sorella, Maria Tuke Sainsbury (1861-1947), sar\u00e0 la sua prima biografa; ella ha descritto l'infanzia da loro trascorsa come sana e felice. Tuke \u00e8 incoraggiato a disegnare e dipingere fin dalla pi\u00f9 tenera et\u00e0, ed alcuni dei suoi primi disegni risalgono all'et\u00e0 di quattro o cinque anni. Nel 1870 raggiunge il fratello maggiore William alla scuola quacchera, dove rimane fino all'et\u00e0 di sedici anni.\nNel 1874 si trasferisce con la famiglia a Londra, dove si iscrive alla \"Slade School of Art\". Dopo essersi diplomato viaggia attraverso l'Italia nel 1880, e dal 1881 al 1883 vive a Parigi, dove studia con il pittore francese Jean-Paul Laurens e incontra il pittore statunitense John Singer Sargent, autore anch'egli di diversi nudi maschili, sebbene ci\u00f2 fosse poco noto durante la sua vita.\nNel corso degli anni '80 dell'Ottocento Tuke incontra il drammaturgo e poeta di origini irlandesi Oscar Wilde, e altri importanti autori e scrittori, come John Addington Symonds. Buona parte di essi sono omosessuali, allora solitamente identificati come fautori dell'Uranismo. Tuke \u00e8 autore di un \"Sonetto alla giovent\u00f9\", pubblicato anonimo su \"The Artist\", e di un saggio per \"The Studio\".\nNewlyn.\nNel 1883, appena tornato in patria si sposta a Newlyn; qui si stava riunendo una piccola colonia di artisti che comprendeva Walter Langley, Albert Chevallier Tayler e Thomas Cooper Gotch. Questi pittori, assieme ad altri che si sono aggiunti in seguito, divennero noti agli storici dell'arte come i membri della \"scuola di Newlyn\" In questo periodo Tuke lavora nei pressi della vallata attorno a Lamorna.\nNel 1884 completa il suo primo dipinto raffigurante dei ragazzi in barca, intitolato \"Summertime\"; mostra due giovani del posto, John Wesley Kitching e John Cotton, mentre si trovano a bordo di un punt (imbarcazione) chiamato \"Little Argo\". Gi\u00e0 in questo momento lo stile di Tuke era pi\u00f9 impressionistico rispetto a quello degli altri pittori di Newlyn e rimase quindi assieme a loro solo per un breve periodo di tempo. Tuttavia, mantenne uno stretto rapporto d'amicizia con molti degli artisti fino alla sua morte.\nA Falmouth.\nTuke ha dipinto alcuni studi di pittura a olio i giovani maschi nudi per la prima volta durante un breve viaggio in Italia nel 1881, quand'era poco pi\u00f9 che ventenne, ma il tema non \u00e8 diventato fondamentale per il proprio lavoro artistico se non dopo il 1885, quando s'\u00e8 trasferito a Falmouth, un porto abitato per lo pi\u00f9 da pescatori in una zona appartata della Cornovaglia, all'epoca assai remota e rustica; qui il clima era abbastanza mite, tanto da favorire il piacere di fare il bagno nudi.\nSi \u00e8 stabilito a Swanpool e qui, dopo aver comprato una barca da pesca per 40 sterline, l'ha fatta convertire in uno studio galleggiante ed abitazione temporanea. Qui ha potuto indulgere alla sua passione di ritrarre ragazzi in privato, focalizzando l'attenzione sempre pi\u00f9 su scene ed ambienti marittimi, che mostrano ragazzi e giovani uomini durante la balneazione, mentre si dilettano nella pesca o durante le ore di ozio al sole sulle spiagge del primo pomeriggio estivo.\nHa affittato anche due stanze al \"Pennance Cottage\", situato tra Pennance Point e la spiaggia di Swanpool. Quest'abitazione \u00e8 rimasta la base permanente di Tuke fino alla sua morte, anche se spesso \u00e8 vissuto per lunghi periodi a bordo di imbarcazioni. I suoi primi modelli sono stati portati gi\u00f9 da Londra, ma ben presto fece amicizia con alcuni pescatori locali e gli assidui nuotatori di Falmouth divennero suoi amici e modelli.\nTra questi vi sono stati Edward John \"Johnny\" Jackett (1878-1935), Charlie Mitchell (1885-1957) (che si \u00e8 poi occupato per tutta la vita del pittore della sua barca e che sar\u00e0 nominato proprio erede testamentario), Willie Sainsbury (uno dei nipoti di Tuke), Leo Marshall, i fratelli Georgie e Richard Fouracre (figli della sua governante), George Williams (figlio minore dei vicini) Maurice Clift (nipote di un amico di famiglia), Ainsley Marks, Jack Rolling (in alcune fonti \"Rowling\"), Freddy Hall, Bert White e Harry Cleave.\nA causa dell'abitudine di Tuke di intercambiare teste e corpi dei suoi modelli nei propri dipinti, spesso non \u00e8 possibile identificare esattamente ogni figura. Tutti i modelli regolari di Tuke sono stati poi chiamati alle armi durante la prima guerra mondiale, ed alcuni di loro vi hanno trovato anche la morte, come \u00e8 il caso di Maurice Clift - uno dei modelli per \"August Blue\" - che \u00e8 stato ucciso in Francia sul fronte occidentale (1914-1918).\nUltimi anni e morte.\nTuke ha goduto di una considerevole fama e reputazione in vita, ed ha guadagnato abbastanza denaro dalla vendita dei suoi quadri da permettergli d'intraprendere anche lunghi viaggi all'estero, come ad esempio in Francia e in Italia, fino a giungere nelle Indie occidentali. Nel 1900 si tenne un banchetto in suo onore presso il \"Royal Cornwall Polytechnic Society\", associazione di volontariato cultural-scientifico-educativa; mentre nel 1914 \u00e8 stato eletto alla Royal Academy of Arts, istituzione artistica con sede alla Burlington House di Piccadilly.\nNell'ultima parte della sua vita venne per\u00f2 a soffrire di alquanto precarie condizioni generali di salute per diversi anni, fino a quando non \u00e8 morto nel 1929 a Falmouth a seguito dei postumi di un attacco di cuore subito l'anno precedente; \u00e8 stato sepolto nel locale cimitero vicino alla casa dove abitava.\nVerso la fine della sua esistenza sapeva che il suo lavoro non era pi\u00f9 di moda. Nel suo testamento ha lasciato una generosa quantit\u00e0 di denaro per alcuni degli uomini che, come ragazzi, erano stati suoi modelli nei decenni precedenti; ha tenuto inoltre un diario dettagliato di tutta la sua vita, solo due volumi sono per\u00f2 sopravvissuti per essere pubblicati durante gli anni seguenti. Ha anche tenuto registrazioni accurate del proprio lavoro artistico.\nFortuna postuma.\nOggi \u00e8 ricordato principalmente per i suoi dipinti ad olio di giovani, ma ebbe anche successo come pittore figurativo; era un artista di ambientazione marittima consolidato e ha prodotto un numero considerevole di ritratti di velieri come anche di figure umane. Tuke \u00e8 stato un prolifico artista, con oltre 1.300 opere quotate e altre che attendono ancora di esserlo.\nDopo la sua morte, la reputazione di Tuke scomparve, ed egli venne ampiamente dimenticato fino agli anni '70, quando \u00e8 stato riscoperto dalla prima generazione di artisti e collezionisti apertamente gay. Da allora in poi \u00e8 diventato una specie di figura di culto nei circoli della cultura gay, con la pubblicazione di lussuose edizioni dei suoi lavori e gli alti prezzi raggiunti dalle sue opere nelle vendite all'asta.\nLe abitazioni degli studenti all'University College Falmouth prendono il nome da Tuke; un omaggio a lui sia come artista sia come uno dei pi\u00f9 famosi abitanti della citt\u00e0. A suo nome \u00e8 stata costruita anche una sezione interna dalla scuola, conosciuta come \"Falmouth College of Arts\".\nIl Royal Cornwall Polytechnic Society possiede una collezione che ammonta ad un totale di 279 opere dell'artista ed \u00e8 la pi\u00f9 importante collezione di genere da parte di un'istituzione di propriet\u00e0 pubblica, la maggior parte sono state donate da un singolo collezionista nel 1960, ma la Societ\u00e0 mantiene una politica di acquisizioni ed aggiunte.\nElton John possiede una ricca collezione dei suoi dipinti.\nStile.\nDal punto di vista della tecnica Tuke prediligeva le ampie pennellate grezze e maggiormente visibili, questo in un momento in cui la rifinitura pi\u00f9 liscia, lucida e raffinata era quella ampiamente preferita e suggerita da pittori e critici alla moda di quel periodo.\nDotato di un forte senso del colore, eccelse nella rappresentazione della luce naturale, in particolare quella morbida e pi\u00f9 dolce proveniente dal fragile sole dell'estate inglese; sebbene abbia spesso terminato i propri dipinti in studio, prove fotografiche mostrano ch'egli ha lavorato prevalentemente en plein air, rappresentando in tal maniera al meglio la freschezza del colore e degli effetti realistici della luce solare riflessa sul mare e sulla carne nuda dei suoi modelli.\nNei suoi primi dipinti inserisce i nudi maschili all'interno di un contesto mitologico, ma i critici hanno constatato che queste opere siano piuttosto formali, senza una propria vita interiore ed alquanto flaccide nella loro generalit\u00e0 oltrech\u00e9 inanimate. Ma a partire dal 1890 circa, Tuke ha abbandonato i temi mitologici cominciando invece a dipingere i ragazzi del posto mentre si trovavano occupati a pescare, andare in barca e nuotare, o mentre erano impegnati a tuffarsi ed immergersi in mare. Inizia al contempo a dipingere con uno stile molto pi\u00f9 naturalistico rispetto a prima.\nIl suo trattamento del colore diviene assai pi\u00f9 libero, cominciando ad utilizzare tinte pi\u00f9 audaci e fresche. Uno dei dipinti pi\u00f9 noti di questo periodo \u00e8 \"August Blue\" (1893-1894), uno studio di quattro giovani, per lo pi\u00f9 nudi o seminudi, che si tuffano da una barca: Lindsay Symington (1872-1942), futuro artista anch'egli, ha fatto in questo quadro da modello per il ragazzo biondo che si tiene aggrappato all'imbarcazione stando immerso in acqua. Pur non essendo uno dei suoi modelli regolari, l'allora diciottenne Lindsay \u00e8 stato un buon amico del pittore che all'epoca aveva poco pi\u00f9 di trentacinque anni: quest'ultimo si recava spesso in visita alla casa di famiglia dei Symington a Dartmeet (zona turistica al centro di Dartmoor in Devon).\nNel corso degli anni Tuke ha dipinto anche alcuni nudi femminili ma questi non hanno mai riscosso un successo pari a quello dei nudi maschili.\nAnche se i ritratti di giovani nudi si appellano senza dubbio a quegli acquirenti, ma anche a certi amici omosessuali di Tuke, i quali potevano trovare molto attraenti i maschi durante la breve et\u00e0 dell'adolescenza, essi non costituiscono mai raffigurazioni apertamente sessuali: i modelli vengono assai raramente mostrati in un contatto fisico di tipo esplicito l'uno con l'altro, i genitali non si vedono e non si trova alcuna suggestione di palese sessualit\u00e0. La maggior parte dei dipinti rappresentano ragazzi nudi in posa in piedi o accovacciati sulla spiaggia di fronte al mare, visualizzandoli per\u00f2 sempre da un punto di vista prospettico posteriore, visti cio\u00e8 di spalle.\nL'artista form\u00f2 strette e durature amicizie con molti dei giovani che posavano per lui, ma non \u00e8 stato mai stabilito con certezza se fu anche coinvolto sessualmente con qualcuno di loro. Anche se \u00e8 possibile che sia stato sessualmente attivo con giovani del luogo, \u00e8 parimenti possibile che, come per molti omosessuali di quel periodo, abbia sublimato la sua predilezione nei confronti dell'omoerotismo in amicizie romantiche e nel campo pi\u00f9 prettamente artistico.\nTuke \u00e8 considerato anche come un importante artista di soggetti marittimi. Durante la sua carriera dipinse molte immagini di imbarcazioni e velieri maestosi, principalmente utilizzando la tecnica dell'acquerello; questi rimasero comunemente noti almeno fino agli anni '30 del '900. Egli rimaneva spesso affascinato dalla bellezza delle grandi navi a vele spiegate e fin da bambino sembra riuscisse a ritrarle a memoria. La sua decisione di trasferirsi definitivamente a Falmouth nel 1885 \u00e8 stata, in parte, influenzata dalla presenza costante delle navi nel vicino porto.\nAlcuni tra i principali esemplari dei suoi nudi maschili da lui creati sono stati quasi subito acquistati da importanti gallerie d'arte; era anche per\u00f2 ben noto come ritrattista ed ha mantenuto uno studio londinese per poter lavorare alle sue commesse. Tra i suoi ritratti pi\u00f9 conosciuti vi \u00e8 quello del soldato e scrittore Thomas Edward Lawrence (1888-1935), il futuro tenente colonnello dell'esercito britannico divenuto celebre col nome di Lawrence d'Arabia.\nMostre e pubblicazioni.\nPer l'anniversario dei 150 anni dalla nascita si sono svolte varie mostre a lui dedicate:"}
{"id": "311522", "revid": "118229115", "url": "https://it.wikipedia.org/wiki?curid=311522", "title": "Guidone (scout)", "text": "Il guidone viene usato nei reparti di tutte le associazioni scout: generalmente, su un bastone diritto (\"alpenstock\"), ad una estremit\u00e0 \u00e8 fissata da un lato una punta, solitamente di ferro, per poter essere agevolmente piantato nel terreno, mentre dall'altra \u00e8 infissa una bandierina, chiamata guidone di forma triangolare a fondo bianco, misura 23 x 40 cm, che su entrambi i lati porta il disegno (solitamente quelli originali di Robert Baden-Powell) dell'animale da cui la squadriglia prende il nome. Per i gruppi nautici, il colore dell'animale sar\u00e0 azzurro.\nIl resto del legno pu\u00f2 essere poi ricoperto, in base alle tradizioni del reparto, con cordini annodati colorati, o anche semplicemente lasciato a nudo.\nVi \u00e8 poi un guidone particolare, quello che appartiene non a una singola squadriglia, ma a tutto il reparto. Esso \u00e8 chiamato Fiamma ed ha la stessa foggia di quello delle squadriglie, ma la sua bandiera ha come sfondo i colori del gruppo (gli stessi del fazzolettone) e al centro, al posto dell'animale, ci sar\u00e0 lo stemma dell'associazione di appartenenza."}
{"id": "311524", "revid": "767487", "url": "https://it.wikipedia.org/wiki?curid=311524", "title": "Strade di citt\u00e0", "text": "Strade di citt\u00e0 \u00e8 il primo album in studio del gruppo musicale italiano Articolo 31, pubblicato nel 1993 dalla Crime Squad.\nRistampato dalla Best Sound nello stesso anno, l'album ha venduto circa 90.000 copie in Italia; nel 2012 \u00e8 stato incluso nella collana \"Tutta scena\" di TV Sorrisi e Canzoni con l'aggiunta di una traccia bonus.\nIl disco.\nL'album parla della vita attraverso un rap dalle rime graffianti, e lo fa con pezzi di realt\u00e0 quotidiana come \"Strade di citt\u00e0\", \"Legge del taglione\" e \"Nato per rappare\". Contiene \"Cantico errante di due D.J. notturni\", in cui oltre a DJ Jad suona il fratello DJ Wlady.\nNei brani \"Fotti la censura\" e \"Pifferaio magico\" viene affrontato il tema della libert\u00e0: nella prima J-Ax si esprime riguardo alla libert\u00e0 di parola, nella seconda riguardo alla libert\u00e0 di agire e di pensare.\nL'unico brano che riuscir\u00e0 a ottenere un successo notevole \u00e8 \"Tocca qui\", realizzato in featuring con Lory Asson.\n\u00c8 stato girato il videoclip della canzone \"Ti sto parlando\"."}
{"id": "311526", "revid": "2175", "url": "https://it.wikipedia.org/wiki?curid=311526", "title": "Settore 001", "text": ""}
{"id": "311529", "revid": "23390", "url": "https://it.wikipedia.org/wiki?curid=311529", "title": "Henry Tuke", "text": ""}
{"id": "311532", "revid": "80339", "url": "https://it.wikipedia.org/wiki?curid=311532", "title": "Ciclostratigrafia", "text": ""}
{"id": "311533", "revid": "124170064", "url": "https://it.wikipedia.org/wiki?curid=311533", "title": "Survivor Series", "text": "Survivor Series \u00e8 uno degli eventi a pagamento organizzati con cadenza annuale dalla World Wrestling Entertainment, il secondo pi\u00f9 longevo tra quelli proposti attualmente ed uno dei pi\u00f9 importanti, tanto da essere comunemente indicato come uno dei cosiddetti Big Four (insieme a \"Royal Rumble\", \"WrestleMania\" e \"SummerSlam\").\nIl nome dell'evento e la sua notoriet\u00e0 derivano dalla tipologia del match principale che lo caratterizza, ovvero il Traditional Survivor Series Elimination match, un incontro ad eliminazione a otto o dieci partecipanti suddivisi in due diverse squadre; le edizioni del 1998 e del 2002 furono le uniche a non presentare questo match.\nPer le difficolt\u00e0 nel creare faide compatibili con il formato dell'evento, la federazione aveva inizialmente stabilito che nel 2010 si sarebbe svolta l'ultima edizione di Survivor Series, ma successivamente ha deciso di mantenerlo in calendario per via del suo forte valore storico."}
{"id": "311534", "revid": "712828", "url": "https://it.wikipedia.org/wiki?curid=311534", "title": "Ludovic Bagman", "text": ""}
{"id": "311537", "revid": "154893", "url": "https://it.wikipedia.org/wiki?curid=311537", "title": "Quadrante Alfa", "text": ""}
{"id": "311551", "revid": "478814", "url": "https://it.wikipedia.org/wiki?curid=311551", "title": "Mekong", "text": "Il M\u00ea K\u00f4ng (chiamato dai vietnamiti \"C\u1eedu Long\", in tibetano \"Dza-chu\", in cinese \"M\u00e9ig\u014dng H\u00e9\", , e in tailandese \"Mae Nam Khong\", \u0e41\u0e21\u0e48\u0e19\u0e49\u0e33\u0e42\u0e02\u0e07) \u00e8 il fiume pi\u00f9 lungo e importante dell'Indocina e uno dei maggiori dell'Asia. Il settimo fiume pi\u00f9 lungo del mondo e il dodicesimo in termini di portata (475\u00a0km\u00b3 annui); la sua lunghezza stimata \u00e8 pari a 4.880\u00a0km e il bacino ha un'ampiezza di 810.000\u00a0km\u00b2. Dall'altopiano del Tibet il fiume attraversa la provincia cinese dello Yunnan, la Birmania, la Thailandia, il Laos, la Cambogia e il Vietnam. Le forti variazioni stagionali della portata d'acqua e la presenza di rapide e cascate ne rendono difficoltosa la navigazione.\nIl corso.\nTibet.\nLe sorgenti del fiume e la sua esatta lunghezza sono di difficile individuazione, il tratto iniziale raccoglie le acque di diversi affluenti situati in un'area difficilmente accessibile dell'altopiano del Tibet. Secondo un'indagine della China Science Exploration Association il fiume nasce dalla sorgente di Lasagongma nei pressi della citt\u00e0 di Ganasongdou, nei monti Jifu nel Distretto di Yushu (Provincia di Qinghai) ad un'altitudine di 5.224\u00a0m s.l.m. L'Accademia Cinese delle Scienze ha individuato invece la sorgente del fiume sul fronte settentrionale del monte Guozongmucha, dal quale si snoda attraverso la parte sud-occidentale della provincia cinese di Qinghai.\nUna precedente esplorazione dell'antropologo e documentarista francese Michel Piessel aveva identificato l'origine nel fiume nel passo Rupsa (collocato pi\u00f9 a ovest a 4.975\u00a0m s.l.m.) Dalla difficolt\u00e0 dell'individuazione della sorgente nasce la difficolt\u00e0 di determinare la lunghezza del fiume e vengono citate lunghezze variabili tra i 4.350\u00a0km e i 4.909\u00a0km. La zona in cui nasce si trova nella Riserva Nazionale Naturale di Sanjiangyuan, letteralmente \"dei tre fiumi\", dalla quale nascono anche il Fiume Giallo ed il Fiume Azzurro. L'alto corso del Mekong si snoda nella parte orientale dell'altopiano tibetano, dove viene chiamato in tibetano \u0f62\u0fab\u0f0b\u0f46\u0f74 (traslitterazione Wylie: \"rDza chu\", in pinying tibetano: \"Za Qu\", che pu\u00f2 essere reso in italiano con Za Ciu).\nYunnan.\nEntra poi nella Provincia dello Yunnan, dove viene chiamato \"L\u00e1nc\u0101ng Ji\u0101ng\" in cinese, che significa \"fiume turbolento\". Appena entra nello Yunnan, le sue profonde gole, quelle del Saluen e quelle del Fiume Azzurro formano la cosiddetta \"area protetta dei tre fiumi paralleli\", un grande parco che si estende su una superficie di 1.698.400\u00a0ettari. Tale parco, che ospita 80 rare specie animali a rischio di estinzione ed oltre 7.000 specie vegetali diverse, \u00e8 stato definito dall'UNESCO la pi\u00f9 ricca area al mondo di biodiversit\u00e0 ed \u00e8 stato inserito nel 2003 nella lista dei patrimoni dell'umanit\u00e0.\nDopo essere uscito dalle zone di alta montagna entra in una zona collinare e attraversa la prefettura autonoma Dai di Xishuangbanna, dove bagna il capoluogo Jinghong. Quando esce dalla Cina, il fiume si trova ad un'altitudine di soli 500 m s.l.m.\nTra Laos e Birmania.\nIl fiume prosegue verso sud delimitando per circa 200\u00a0km il confine naturale tra Birmania e Laos, immerso in una fitta giungla posta tra colline di difficile accessibilit\u00e0 e scarsamente abitate. Al termine di questo tratto, nei pressi della cittadina thailandese di Chiang Saen, riceve le acque del fiume Ruak in corrispondenza della regione chiamata triangolo d'oro. Questo punto delimita la separazione fra l'alto corso e il basso corso del fiume ed \u00e8 il luogo dove si congiungono i confini di Thailandia, Laos e Birmania. In Birmania il Mekong viene chiamato \u1019\u1032\u1001\u1031\u102c\u1004\u1039\u200c\u1019\u1039\u101b\u1005\u1039, traslitterato M\u00e8\u2018kaung Myit, mentre in Laos prende il nome \u0ec1\u0ea1\u0ec8\u0e99\u0ec9\u0eb3\u0e82\u0ead\u0e87, traslitterato (con la \u00f2 aperta ed allungata), letteralmente Khong, madre delle acque. L'appellativo \"mae nam\" viene assegnato in Thailandia ed in Laos a tutti i fiumi maggiori.\nTra Laos e Thailandia.\nIn seguito il Mekong segna il confine tra Laos e Thailandia scorrendo verso sud. In lingua thailandese viene chiamato \"Menam Khong\", in lingua thai \u0e41\u0e21\u0e48\u0e19\u0e49\u0e33\u0e42\u0e02\u0e07, traslitterazione IPA (a differenza del laotiano, in thai si pronuncia con la \u00f3 chiusa ma anch'essa allungata). Si inoltra nel Laos prima di un'ampia curva che piega ad est. Anche la zona posta tra il confine laotiano-thailandese a Chiang Khong e Luang Prabang si snoda tra colline scarsamente abitate ed \u00e8 navigabile, malgrado le difficolt\u00e0 costituite da diverse rapide e dai frequenti massi affioranti.\nPoco prima di Luang Prabang il fiume compie una curva ad U e si dirige verso sud-ovest. Dopo la citt\u00e0 si dirige a sud e si allarga notevolmente, la portata rimane molto irregolare ma da questo tratto in poi il fiume \u00e8 pi\u00f9 facilmente navigabile nella stagione delle piogge, rappresentando una delle vie di comunicazione principali del paese. Nei mesi secchi la navigazione \u00e8 pi\u00f9 difficoltosa per il basso livello delle acque. Circa cento chilometri prima della capitale laotiana Vientiane, il fiume curva verso est e torna a seguire per diverse centinaia di chilometri il confine tra Laos e Thailandia. Nei pressi di Vientiane \u00e8 stato inaugurato nel 1994 il primo ponte dell'amicizia thai-lao, il primo dei quattro ponti costruiti sul fiume lungo la frontiera tra i due Paesi.\nIl secondo fu inaugurato nel 2006 tra Savannakhet e Mukdahan, il terzo nel 2011 tra Thakhek e Nakhon Phanom ed il quarto nel 2013 a nord tra Ban Houayxay e Chiang Khong. Dopo aver attraversato Vientiane un nuovo curvone indirizza il fiume verso sud. Nella parte meridionale del Laos si inoltra nuovamente nel Paese, nella zona di Pakse dove fu inaugurato nel 2000 il ponte omonimo, l'unico sul Mekong che collega due rive laotiane. Prima del confine cambogiano il fiume si allarga sensibilmente formando la regione di Si Phan Don (lett. quattromila isole). Le successive spettacolari cascate di Khone Phapeng segnano il confine con la Cambogia.\nCambogia.\nIn Cambogia il fiume \u00e8 chiamato \"M\u00e9k\u00f4ngk\" oppure \"Tonle Thom\" (grande fiume). Le cascate di Sambor sopra Krati\u00e9 sono l'ultimo ostacolo per la navigazione. Appena prima di Phnom Penh vi \u00e8 la confluenza con il fiume Tonle Sap, il principale affluente cambogiano. Dopo Phnom Penh il fiume si divide in due rami, il Bassac e il Mekong vero e proprio, che entrambi confluiscono nel delta del Mekong in Vietnam.\nVietnam.\nIn vietnamita, l'intero fiume \u00e8 chiamato M\u00ea K\u00f4ng, la parte che attraversa il Vietnam per contro \u00e8 chiamata S\u00f4ng C\u1eedu Long (fiume dei nove dragoni). Il Bassac viene chiamato H\u1eadu Giang, letteralmente fiume posteriore, mentre il ramo chiamato Mekong in Cambogia in Vietnam \u00e8 chiamato Ti\u1ec1n Giang, fiume anteriore. I due rami si ricongiungono nel delta del Mekong, formato da 9 bracci che sfociano in mare in prossimit\u00e0 di Ho-Chi-Minh.\nInquinamento.\nIl fiume Mekong presenta gravi problemi di inquinamento dovuto agli scarichi di oltre 200 siti industriali, in particolare si rileva la presenza di metalli pesanti e di arsenico.\n\u00c8 inserito nella lista dei dieci fiumi pi\u00f9 inquinati al mondo.\nIn Vietnam il problema dovuto all'arsenico interessa anche le acque di pozzo destinati all'uso potabile.\nContrariamente a quanto spesso si afferma, la pesca abbondante e l'attivit\u00e0 di acquacoltura svolta nel delta del Mekong non sono indici di salubrit\u00e0 delle sue acque.\nSfruttamento idroelettrico.\nNegli ultimi decenni si \u00e8 cominciato a sfruttare il fiume per ricavarne energia da centrali idroelettriche, in particolare dalla Cina nell'alto corso e pi\u00f9 recentemente dal Laos con la diga Xayaburi. Quest'ultima, in particolare, rappresenta una minaccia per l'ambiente e per l'economia agricola e peschiera del fiume per i milioni di persone che vivono lungo le sue rive, anche in stati pi\u00f9 a sud (Cambogia e Vietnam). Sono presenti per\u00f2 anche molte spinte per sviluppare nuove fonti di energia elettrica per le popolazioni che, nel sud-est asiatico, vivono tuttora senza accesso alla corrente elettrica in quanto troppo costosa."}
{"id": "311556", "revid": "287204", "url": "https://it.wikipedia.org/wiki?curid=311556", "title": "Diagramma di Pareto", "text": "Il diagramma di Pareto \u00e8 un grafico che rappresenta l'importanza delle differenze causate da un certo fenomeno. Esso contiene al suo interno un grafico a barre e un grafico a linea, dove ogni fattore \u00e8 rappresentato da barre poste in ordine decrescente e la linea rappresenta invece una distribuzione cumulativa (detta curva di Lorenz).\nDescrizione.\nQuesto tipo di grafico pu\u00f2 aiutare a stabilire quali sono i maggiori fattori che hanno influenza su un dato fenomeno, ed \u00e8 quindi un utile strumento nelle analisi, nei processi decisionali, nella gestione della qualit\u00e0 ed in numerosi altri settori.\nSfruttando queste osservazioni, \u00e8 possibile analizzare un insieme di dati in modo da determinare le poche variabili (fra le tante in esame) che influenzano in modo significativo i risultati finali di un determinato fenomeno (analisi di Pareto).\nRappresenta uno strumento utile e consiste in un istogramma della distribuzione percentuale di un fenomeno, ordinato in senso decrescente, affiancato al grafico delle frequenze cumulate (curva di Lorenz).\nLa variabile in ordinata \u00e8 continua, mentre la variabile in ascissa \u00e8 discreta. Per la variabile in ascissa si calcola la numerosit\u00e0 relativa e si riporta nel grafico. Per questa variabile \u00e8 improprio parlare di frequenza relativa, in quanto essa \u00e8 \"indifferenziata\": ad esempio non si considera quanti difetti, ma quante \"tipologie\" di difetti. Contrariamente per l'ordinata non si considerano, ad esempio, le tipologie dei reclami e se a certi difetti sono associati certi reclami, ma un numero di reclami complessivo."}
{"id": "311557", "revid": "1543377", "url": "https://it.wikipedia.org/wiki?curid=311557", "title": "Federazione calcistica del Togo", "text": "La F\u00e9d\u00e9ration Togolaise de Football (FTF) \u00e8 l'organismo che controlla il calcio nel Togo. Pone sotto la propria egida il campionato togolese la Nazionale. Dal 2005 il suo presidente \u00e8 Rock Balakiyem Gnassingbe.\nCampionati.\nNel Togo i campionati pi\u00f9 importanti sono 9:\nClub.\nI principali club della FTF sono:"}
{"id": "311560", "revid": "113704045", "url": "https://it.wikipedia.org/wiki?curid=311560", "title": "Concerto per pianoforte e orchestra n. 21 (Mozart)", "text": "Il concerto per pianoforte e orchestra n. 21, in Do maggiore, KV 467, fu completato da Wolfgang Amadeus Mozart il 9 marzo 1785 a Vienna.\nStoria.\nWolfgang Amadeus Mozart, che aveva messo alla prova il suo pubblico viennese con il cupo ed innovativo Concerto per pianoforte e orchestra n. 20 composto appena un mese prima, ritorn\u00f2 con il concerto per pianoforte e orchestra n. 21 in Do maggiore K 467 a toni pi\u00f9 consueti e rassicuranti.\nQuesto, per sommi capi, il pensiero di Piero Rattalino [1] riferito al concerto con il quale il compositore salisburghese faceva il suo ritorno \"alla commedia degli equivoci, congegnata con tutte le sorprese, le trovate, i colpi di scena\" necessari.\nLa tonalit\u00e0 di Do maggiore e una corposa orchestra creano i presupposti di un sicuro successo in quella felice stagione in cui si colloca l'esecuzione di questo concerto.\nDopo la prima assoluta viennese del 10 marzo il 12 marzo il compositore la esegue anche al Burgtheater.\nMovimenti.\n\u00c8 diviso in tre movimenti:\nNel primo (\"allegro maestoso\", in 4/4) Mozart amplia l'orizzonte espressivo del concerto per pianoforte coinvolgendo lo strumento solista in una orchestra di grande ambizione e facendo interagire gli episodi melodici con la struttura armonica dell'opera.\nIl secondo movimento (Fa maggiore, in 4/4) \u00e8 il celebre \"andante\", la cui cantabilit\u00e0 non viene mai offuscata da cambiamenti di ritmo ed il volume \u00e8 mantenuto a livelli di placida calma.\nIl terzo movimento del concerto (\"allegro vivace assai\", in 2/4) permette di chiudere brillantemente l'opera. Si noti come al solista vengono dedicate solo due brevi cadenze per esibire il proprio virtuosismo a dimostrazione che per Mozart \u00e8 la struttura dell'intera opera a prevalere sul protagonismo del solista."}
{"id": "311569", "revid": "287204", "url": "https://it.wikipedia.org/wiki?curid=311569", "title": "Wusun", "text": "I Wusun () furono un'antica popolazione indoeuropea dell'Asia Centrale e della Cina occidentale, nemica degli Yuezhi e degli Xiongnu, di cui sub\u00ec la signoria per molti secoli per poi infliggere loro pesanti sconfitte. L'impero nomade dei Wusun costituito tra il II e il I secolo a.C., importante alleato della dinastia Han, fu il pi\u00f9 vasto del suo tempo e uno dei pi\u00f9 grandi del mondo antico, arrivando a ricoprire una superficie di 4,03 milioni di km2 all\u2019apice.\nStoria.\nIn origine un piccolo stato, l\u2019impero Wusun conobbe un periodo di splendore nel 133 o 132 a.C. quando cacci\u00f2 dalla valle Ili gli Yuezhi, che aveva servito in precedenza, e divenne fino al IV secolo d.C. la maggiore potenza della regione. Gli Xiongnu vennero invece cacciati dopo due battaglie perse in malo modo contro il leggendario re Wusun Liejiaomi, e da allora i due popoli presero le distanze. I Wusun poterono cos\u00ec espandersi con estrema rapidit\u00e0 nelle regioni circostanti, costruendo un vastissimo impero in meno di un secolo, grazie anche all\u2019alleanza con gli Han.\nNelle cronache cinesi, per quanto \u00e8 noto, i Wusun cessano di essere registrati dal V secolo d.C., dopo che i resti dei Wusun, che ormai erano un popolo poco numeroso ridotto ad una piccola nazione, fuggirono nella catena montuosa del Tianshan e quindi probabilmente entrarono a far parte della composizione etnica dei Tagichi.\nIn Kazakistan, esiste tuttora un clan che porta il nome Usun. Vi \u00e8 per\u00f2 una fonte non confermata del 938 d.C. in cui si citano i Wusun come tributari dell'impero cinese.\nEtnonimo.\nSebbene non si conoscano con sicurezza l'appartenenza etnica e la lingua, \u00e8 stato proposto che fossero di ceppo iranico, probabilmente affini agli Alani.\nInfatti vengono descritti dai cinesi come individui assai pelosi di alta statura, con gli occhi azzurri ed i capelli biondi, il che \u00e8 compatibile con la descrizione che storici d'Occidente lasciarono degli Alani. Non si pu\u00f2 non ricordare una nota ironica lasciataci da un commentatore del VII secolo, Yan Shigu, che a causa della peluria diffusa e della barba rossiccia attribuiva ai Wusun la fisionomia scimmiesca di un macaco.\nInoltre \u00e8 stato proposto che il nome Wusun possa essere accostato agli etnonimi \"Iazi\", \"Asi\", \"Oss(et)i\" con cui gli Alani si definivano.\n\u00c8 stato anche proposto che i Wusun siano Proto-Turchi dell'Asia centrale, a causa del fatto che essi consideravano il Lupo animale totemico (come i Proto-Turchi), ma questa osservazione non pare essere decisiva poich\u00e9 il lupo ha un importante ruolo anche in culture indoeuropee (come nel caso della leggenda di \"Romolo e Remo\" per gli antichi romani). Va detto che un mito molto simile si trova nella storia Wusun, infatti \u00e8 detto che nel 176 a.C. gli Xiongnu uccisero il re Wusun Nandoumi, ma che suo figlio Liejiaomi sopravvisse nella foresta allattato da una lupa, per poi diventare principe Xiongnu e re dei Wusun. Fu lui a guidare il suo popolo in una serie di conquiste che lo porteranno a sconfiggere gli Xiongnu in modo definitivo, prendendo 10.000 prigionieri da impiegare come schiavi.\nD'altro canto \u00e8 senz'altro possibile che un ramo dei Wusun abbia originato i Peceneghi, che in origine si chiamavano \"Vusenegh\".\nDa fonti cinesi, si sa che nella lingua Wusun la parola \"Gun-mo\" (\"gummo\", \"kunmo\" secondo le traslitterazioni) significava \"re\".\nI Wusun avevano una societ\u00e0 divisa in nobili, artigiani e schiavi, e il cavallo era molto importante. I ricchi Wusun possedevano fino a 4000 o 5000 cavalli.\n\"Pei-ch'ou ko\", canto di un triste autunno.\n\u00c8 nota una poesia scritta dalla principessa cinese Shsi-chun andata in sposa, per ragioni di stato e decisione dell'imperatore Wudi della dinastia Han, ad un re dei barbari Wusun, con cui gli Han erano alleati da circa cinquant'anni. Il marito pare fosse una brava persona, ma rozzo e vecchio imponeva alla giovinetta i suoi usi barbarici. I due sposi non parlavano mai poich\u00e9 ignoravano le reciproche lingue materne, n\u00e9 la giovane e orgogliosa principessa si era rassegnata ad imparare quella del popolo ospite. Questo lamento fu scritto nel 110 a.C. (dinastia Han)."}
{"id": "311579", "revid": "287204", "url": "https://it.wikipedia.org/wiki?curid=311579", "title": "Anni Friesinger", "text": "Specialista del pattinaggio di velocit\u00e0 su ghiaccio, cos\u00ec come i suoi genitori, suo fratello Jan e sua sorella Agnes.\nVince la sua prima medaglia olimpica ai Giochi olimpici , ottenendo un bronzo nei 3000\u00a0m; quattro anni dopo arriva l'oro olimpico, nei 1500\u00a0m a . Ai Giochi di conquista l'oro nell'inseguimento a squadre e un bronzo nei 1000\u00a0m e a quelli di un altro oro nell'inseguimento a squadre.\nNel suo palmar\u00e8s ci sono anche cinque titoli europei completi e tre mondiali nella stessa specialit\u00e0.\nSebbene sia specializzata nelle distanze pi\u00f9 lunghe ha vinto un oro (2007) e due argenti (2004 e 2008) ai mondiali sprint.\nHa stabilito tre record mondiali nei 1500 metri, ma attualmente il primato \u00e8 detenuto da Cindy Klassen.\nNel 2009 ha sposato l'ex-pattinatore olandese Ids Postma."}
{"id": "311582", "revid": "123083439", "url": "https://it.wikipedia.org/wiki?curid=311582", "title": "Guru Meditation", "text": "Guru Meditation (meditazione del Guru) \u00e8 il messaggio di errore critico di sistema presente nei primi sistemi informatici Amiga. \u00c8 paragonabile agli \"screens of death\" degli altri sistemi operativi. Nella piattaforma di virtualizzazione VirtualBox di Oracle, un errore grave che avviene nel sistema guest \u00e8 riportato come \"Guru Meditation\".\nDescrizione.\nL'avviso appare come un rettangolo posizionato nella parte superiore di una schermata nera. I bordi (lampeggianti) e le scritte solitamente sono rossi, ma in caso di errori ripristinabili sono verdi.\nNel frattempo il led verde del POWER si spegne e quello rosso lampeggia. Nelle versioni 2.x e 3.x l'avvertimento era giallo con scritto \"Software Failure\", eccetto in alcune primissime versioni della 2.x, dove era verde. In casi estremi, pu\u00f2 apparire anche se la memoria di sistema \u00e8 completamente fuori uso.\nL'errore \u00e8 indicato sotto forma di due codici.\nLa formattazione \u00e8 #0000000x.yyyyyyyy in caso di errore della CPU, o #aabbcccc.dddddddd in caso di errore delle risorse software.\nSe il primo numero, indicato con \"#\", \u00e8 \"0\", l'errore \u00e8 probabilmente ripristinabile, se invece \u00e8 \"8\" si \u00e8 di fronte a un errore irreversibile.\nQuando si verificava in un elaboratore Amiga un errore di sistema grave e non risolvibile autonomamente, appariva il Guru Meditation. Per uscirne, l'utente poteva riavviare il sistema premendo il tasto sinistro del mouse, o richiedere l'intervento di ROMWack, un piccolo debugger inserito nel sistema operativo, connettendo un apposito terminale a 9600 bit/s tramite la porta seriale e premendo il tasto destro.\nLa Trista Mietitrice.\nNelle ultime versioni di AmigaOS (a partire dalla 4.0 beta), quando si verificavano errori, in luogo del Guru Meditation, veniva mostrata una finestra con il titolo \"The Grim Reaper\" (\"La Trista Mietitrice\").\n\"La Trista Mietitrice\", popolare sinonimo della morte, avvisava che il processo era terminato in modo anomalo.\nVenivano mostrate tre opzioni: \"Kill\" (\"uccidi\"), \"More\" (\"altro\") e una terza opzione che serviva per richiamare un debugger."}
{"id": "311583", "revid": "92723", "url": "https://it.wikipedia.org/wiki?curid=311583", "title": "Dingling", "text": "I Dingling () erano un'antica popolazione della Siberia e della Cina occidentale, un tempo distribuiti principalmente tra la Zungaria e il corso dello Enisej: \"al di l\u00e0 del sabbioso paese di Sha-sai\" (il deserto di Taklamakan) nelle cronache cinesi.\nProbabilmente dai Dingling discendono gli Shori dei monti Saian-Altai, gli Hakassi e i Chirghisi dello Enisej.\nIpotesi sui Dingling.\nSe ne ignora la lingua ed esiste la controversia se siano:"}
{"id": "311585", "revid": "1501558", "url": "https://it.wikipedia.org/wiki?curid=311585", "title": "Nazionale di calcio dell'Angola", "text": "La nazionale di calcio dell'Angola, i cui giocatori sono soprannominati \"Palancas Negras\", \u00e8 la rappresentativa nazionale calcistica dell'Angola ed \u00e8 posta sotto l'egida della Federa\u00e7\u00e3o Angolana de Futebol.\nHa partecipato ad una fase finale della Coppa del mondo, nel 2006, edizione in cui fu eliminata al primo turno. In Coppa d'Africa il migliore risultato sono i quarti di finale, raggiunti in due occasioni.\nNella classifica mondiale della FIFA, istituita ad agosto 1993, il miglior piazzamento \u00e8 l'83\u00aa posizione; occupa il 126\u00ba posto della graduatoria.\nStoria.\nLa storia della selezione angolana \u00e8 relativamente recente, dato che il suo debutto ufficiale \u00e8 avvenuto nel 1977. Nel ventennio successivo, la squadra partecip\u00f2 a due sole edizioni della Coppa d'Africa rimediando altrettante eliminazioni al primo turno e nessuna vittoria all'attivo.\nUn'incredibile impresa coincise con le qualificazioni ai campionato del mondo del 2006, valide al contempo per la manifestazione continentale. Partita dal turno eliminatorio, in cui ebbe ragione del , la squadra super\u00f2 nel proprio raggruppamento le favorite e : quest'ultima ottenne lo stesso punteggio degli angolani, cui giov\u00f2 tuttavia l'esito positivo dei confronti diretti. Collocata in seconda fascia per il sorteggio, la squadra si ritrov\u00f2 abbinata a , e . Sulla panchina della formazione sedeva Luis de Oliveira Gon\u00e7alves, considerato un eroe nazionale grazie ai risultati ottenuti. Egli era infatti subentrato nell'ottobre 2003, dopo la sconfitta con il Ciad nell'andata del preliminare.\nL'esordio fu contro la selezione lusitana, da sempre ritenuta una \u00abcolonizzatrice\u00bb. Un gol di Pauleta in apertura premi\u00f2 i portoghesi, vincitori per 1-0. Le \"Palancas\" conseguirono poi due pareggi, contro Messico ed Iran, terminando il girone davanti a questi ultimi: i 2 punti non furono sufficienti per accedere alla seconda fase. Essendosi trovata temporaneamente in vantaggio sugli asiatici, l'Angola aveva sperato in un'incredibile qualificazione.\nIn seguito la formazione angolana raggiunse i quarti di finale della , dove si arrese ai futuri campioni dell', e nell'edizione del 2010, dove a eliminare l'Angola fu il poi finalista perdente del torneo. Negli anni a venire non ha conseguito altri risultati di rilievo.\nStatistiche dettagliate sui tornei internazionali.\nMondiali.\nCon due reti al passivo, \u00e8 la Nazionale con meno gol complessivamente subiti nelle fasi finali del Mondiale.\nRosa attuale.\nLista dei giocatori convocati per la doppia sfida di qualificazione alla contro il e il del 25 e 29 marzo 2021.\n\"Presenze e reti aggiornate al 25 marzo 2021\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "311587", "revid": "110157", "url": "https://it.wikipedia.org/wiki?curid=311587", "title": "Tiger Electronics", "text": "Tiger Electronics \u00e8 stata un'azienda di giocattoli statunitense sussidiaria di Hasbro, nota per i pupazzi interattivi Furby, per i giochi elettronici portatili e per l'insuccesso commerciale della sua console portatile, il Game.com.\nEssa \u00e8 da non confondere con Tiger Direct, la catena di negozi di elettronica statunitense, e con Tiger Holdings, l'azienda europea sussidiaria di Tiger Telematics e produttrice del \"Gizmondo\".\nStoria.\nL'azienda fu fondata da Randy Rissman e Roger Shiffman nel 1978. I primi prodotti furono dei fonografi economici, ma presto la produzione si spost\u00f2 verso i giochi elettronici portatili e giocattoli educativi. Semplici giochi elettronici come \"Bowling\" ebbero un grande successo di pubblico, e ben presto i loro giochi elettronici si arricchirono di licenze da film, da cartoni animati o da videogiochi come rispettivamente \"RoboCop\", \"Batman\" e \"Street Fighter\".\nNegli anni novanta uno dei suoi pi\u00f9 grandi successi fu il registratore cambia-voce \"Talkboy\" (usato nel film del 1992 \"Mamma ho riperso l'aereo\"), seguito dal \"Brain Warp\". Negli stessi anni produceva su licenza anche i \"Lazer Tag\", uno dei pi\u00f9 noti set da gioco per battaglie con pistole elettroniche. L'azienda nel corso degli anni ha anche prodotto due console portatili: la prima, l'R-Zone, consiste in un caschetto indossabile dotato di schermo monoculare e joypad, la seconda \u00e8 il Game.com.\nNegli ultimi anni ha ottenuto la licenza da Nintendo di creare una riproduzione reale e funzionante del Pok\u00e9dex, l'apparecchio usato nella serie di videogiochi \"Pok\u00e9mon\" per identificare le varie creature.\nLa Tiger Electronics \u00e8 entrata a far parte della Hasbro dal 1998. La Hasbro, dapprima diffidente dai giocattoli ad alto contenuto tecnologico, fu poi molto interessata nello sviluppo del Furby. Col supporto della Hasbro, la Tiger fu in grado di \"volare\" tra gli stadi del processo di sviluppo, portando il Furby sugli scaffali entro l'estate del 1998, durante la quale ebbe un successo strepitoso: Giocattolo IT delle stagioni 1998 e 1999.\nLa Tiger \u00e8 stata altres\u00ec l'artefice della linea \"Giga Pets\", \"cuccioli elettronici\" palmari nati per competere con i \"Tamagotchi\". L'aziende da allora \u00e8 diventata uno tra i produttori pi\u00f9 affermati di giocattoli elettronici, e fu scelta per produrre giocattoli basati su un vasto insieme di licenze, tra cui: \"Star Wars\", \"Winnie the Pooh\", \"Franklin the Turtle\", \"NeoPets\", \"La ruota della fortuna\" e molte altre.\nNel 2000 ottenne la licenza di produrre una gamma di articoli elettronici con il logo Yahoo!, tra cui fotocamere digitali, webcam e un \"Hit Downloader\", che rendeva la musica presente su internet (MP3, ecc.) accessibile attraverso i vari \"Hit Clip\" player della Tiger.\nIl continuo sviluppo della tecnologia del Furby ha condotto all'uscita della linea \"FurReal\" nel 2003.\nGiochi elettronici portatili.\nSegue una lista approssimativa di tutti i giochi elettronici portatili della Tiger, spesso costituiti da uno schermo LCD e pochi pulsanti. Buona parte di essi sono basati con licenza su opere in voga, e questa fu una probabile causa del loro successo, insieme al basso costo che avevano rispetto a una vera console come il Game Boy. Molti giochi sono basati ad esempio su film di successo o quiz televisivi; altri sono trasposizioni di videogiochi veri e propri, nei limiti delle molto modeste capacit\u00e0 di questi apparecchi. Gli eventuali collegamenti seguenti si riferiscono alle opere sulle quali i giochi sono basati."}
{"id": "311594", "revid": "3115", "url": "https://it.wikipedia.org/wiki?curid=311594", "title": "Anastasija Oberstolz-Antonova", "text": "Biografia.\nInizi\u00f2 a gareggiare nello slittino difendendo i colori della nazionale russa, ma ottenne tutti i suoi pi\u00f9 importanti traguardi a partire dalla stagione 2003/04, dopo aver scelto di gareggiare per quella italiana.\nEsord\u00ec in Coppa del Mondo nella stagione 1998/99, conquist\u00f2 il primo podio il 16 novembre 2003 nella gara a squadre a Sigulda e la sua unica vittoria il 17 dicembre 2005 sempre nella gara a squadre a Lake Placid. In classifica generale come miglior risultato si \u00e8 piazzata in due occasioni al quarto posto nel singolo: nel 2004/05 e nel 2005/06.\nPrese parte a due edizioni dei Giochi olimpici invernali esclusivamente nella specialit\u00e0 individuale; l'esordio avvenne a dove si classific\u00f2 al quindicesimo posto, mentre in quella successiva di , in quella che fu la sua ultima competizione a livello internazionale, non riusc\u00ec a portare a termine la prova.\nPrese parte altres\u00ec a cinque edizioni dei campionati mondiali, aggiudicandosi due medaglie di bronzo nelle gare a squadre a Nagano 2004 ed a Park City 2005; nella gara del singolo il suo miglior risultato fu il nono posto raggiunto a Sigulda 2003. Nelle rassegne continentali vinse due medaglie d'argento, ad Oberhof 2004 ed a Winterberg 2006, nelle prove a squadre, mentre nella specialit\u00e0 individuale il suo pi\u00f9 importante piazzamento fu la settima posizione ottenuta proprio in entrambe le competizioni europee del 2004 e del 2006."}
{"id": "311599", "revid": "1573940", "url": "https://it.wikipedia.org/wiki?curid=311599", "title": "Hominidae", "text": "Gli ominidi (Hominidae ), sono una famiglia di primati risalente al Miocene inferiore. A questa famiglia appartengono gli esseri umani e gran parte delle scimmie antropomorfe: oranghi, gorilla e scimpanz\u00e9, oltre ad alcuni gruppi fossili, tra i quali gli australopitechi.\nFino ai primi anni sessanta venivano classificati come ominidi solo l'uomo e generi estinti ritenuti appartenenti alla linea evolutiva umana; per questo il termine viene ancora usato talvolta nel linguaggio comune con tale significato, mentre adesso tali specie costituiscono la sottotrib\u00f9 Hominina.\nTassonomia.\nClassificazione delle specie e sottospecie viventi:\nSi pu\u00f2 notare la mancanza dei Gibboni, che, in base a considerazioni di biologia molecolare, sono stati considerati evolutivamente meno affini e classificati come famiglia a s\u00e9 stante, rientrante insieme agli ominidi nella superfamiglia degli ominoidi."}
{"id": "311600", "revid": "29727", "url": "https://it.wikipedia.org/wiki?curid=311600", "title": "Cefalopode", "text": ""}
{"id": "311602", "revid": "1812137", "url": "https://it.wikipedia.org/wiki?curid=311602", "title": "\u0110\u00e0 N\u1eb5ng", "text": "\u0110\u00e0 N\u1eb5ng \u00e8 un municipio di prima classe e la quinta citt\u00e0 pi\u00f9 popolosa del Vietnam. Sorge sulla riva occidentale del fiume H\u00e1n sulla costa del Mar Cinese Meridionale ed \u00e8 uno dei porti pi\u00f9 importanti del Paese. In quanto municipio di prima classe, \u00e8 sotto il controllo diretto del governo centrale.\n\u0110\u00e0 N\u1eb5ng \u00e8 il centro commerciale e culturale del Vietnam centrale, nonch\u00e9 la citt\u00e0 pi\u00f9 popolosa della regione. Il porto e la sua posizione sulla Strada Nazionale 1A e sulla ferrovia Nord-Sud la rendono un importante nodo trasportistico. Nelle vicinanze si trovano vari siti Patrimonio dell'Umanit\u00e0 dell'UNESCO, tra cui la citt\u00e0 imperiale di Hu\u1ebf, la citt\u00e0 vecchia di Hoi An e le rovine di My Son.\nLa citt\u00e0 era nota come \"C\u1eeda H\u00e0n\" durante il periodo \u0110\u1ea1i Vi\u1ec7t e come \"Tourane\" o \"Turon\" durante l'epoca coloniale francese. \nPrima del 1997 la citt\u00e0 faceva parte della provincia del Qu\u1ea3ng Nam-\u0110\u00e0 N\u1eb5ng.\nGeografia.\nDal punto di vista climatico \u00e8 situata al confine settentrionale della zona tropicale. Nelle vicinanze di \u0110\u00e0 N\u1eb5ng si trovano H\u1ed9i An e le montagne di marmo.\nStoria.\nNell'agosto del 1858 le truppe francesi arrivarono nella citt\u00e0 per ordine di Napoleone III cominciando cos\u00ec l'occupazione coloniale francese dell'area. Venne ribattezzata Tourane e cominci\u00f2 a essere considerata una delle pi\u00f9 importanti citt\u00e0 dell'Indocina diventando il primo porto del Vietnam centrale.\nDurante la guerra del Vietnam, l'8 marzo 1965 i marines statunitensi sbarcarono sulla spiaggia dopo violenti bombardamenti sul Vietnam del Nord. Nel marzo del 1975 venne abbandonata dalle truppe del Vietnam del Sud e i guerriglieri comunisti entrarono senza sparare un colpo.\nEconomia.\nLa citt\u00e0 viene classificata come zona industriale avendo un porto capace di gestire il traffico dei container. Quasi 5000 industrie si trovano nella citt\u00e0. Le pi\u00f9 importanti sono:\nNel 1997 \u0110\u00e0 N\u1eb5ng ha esportato beni per un valore di circa 55 milioni di dollari americani.\nInfrastrutture e trasporti.\nAttraversata dall'autostrada 1A, \u0110\u00e0 N\u1eb5ng possiede un porto di facile accesso che occupa uno spazio importante nelle rotte commerciali del Pacifico. Dal suo porto parte buona parte delle esportazioni agro-alimentari del Vietnam come riso, pesce essiccato e t\u00e8.\nLa citt\u00e0 dispone anche di un aeroporto internazionale che \u00e8 un'importante porta d'accesso al Vietnam centrale. L'aeroporto ha perso gran parte della sua importanza dopo il 1975 e oggi conta diversi collegamenti nazionali e un limitato numero di tratte internazionali.\nAmministrazione.\nLa citt\u00e0 \u00e8 divisa in otto distretti:"}
{"id": "311606", "revid": "39692", "url": "https://it.wikipedia.org/wiki?curid=311606", "title": "Hexactinellida", "text": ""}
{"id": "311608", "revid": "1369234", "url": "https://it.wikipedia.org/wiki?curid=311608", "title": "Christian Oberstolz", "text": "\u00c8 coniugato con Anastasija Oberstolz-Antonova, a sua volta ex slittinista di alto livello.\nBiografia.\nSpecialista del doppio e da sempre in coppia con Patrick Gruber, ha iniziato a gareggiare per la nazionale italiana nelle varie categorie giovanili ottenendo quali migliori risultati una medaglia d'argento ed una di bronzo ai campionati mondiali juniores.\nA livello assoluto ha esordito in Coppa del Mondo nella stagione 1997/98, ha conquistato il primo podio il 3 dicembre 2000 nel doppio ad Oberhof (3\u00b0) e la prima vittoria il 25 novembre 2001 sempre nel doppio a Lake Placid. In classifica generale ha conquistato il trofeo nella specialit\u00e0 biposto in due occasioni, nel 2004/05 e nel 2008/09.\nHa preso parte a quattro edizioni dei Giochi olimpici invernali: a ha colto la diciassettesima piazza nel doppio, a \u00e8 giunto quinto nella specialit\u00e0 biposto, a si \u00e8 piazzato in quarta posizione nel doppio ed a ha concluso sesto nella prova a coppie e quinto nella gara a squadre.\nHa conquistato inoltre sette medaglie ai campionati mondiali e nove medaglie, tra le quali due d'oro, in quelli europei."}
{"id": "311619", "revid": "1543377", "url": "https://it.wikipedia.org/wiki?curid=311619", "title": "Gianni Versace", "text": "\u00c8 considerato uno degli stilisti pi\u00f9 rivoluzionari di tutti i tempi, capace di stravolgere il mondo della moda. \u00c8 inoltre il fondatore della casa di moda Versace.\nBiografia.\nGianni Versace nasce a Reggio Calabria il 2 dicembre 1946, seguendo la nascita del fratello Santo Versace e anticipando quella della sorella Donatella Versace. Ha i primi contatti con il mondo della moda da ragazzino, lavorando nell'atelier della madre, sarta di professione, al n\u00ba 13 di via Tommaso Gulli nei pressi del Duomo dove per alcuni anni \u00e8 stata situata la boutique Versace.\nAll'et\u00e0 di 14 anni frequenta il liceo classico Tommaso Campanella, ma senza portare a termine gli studi. Nel 1972, all'et\u00e0 di venticinque anni, si trasferisce a Milano per lavorare come disegnatore d'abiti, creando le prime collezioni per Genny, Complice e Callaghan. Nel 1975 infatti presenta la sua prima collezione di abiti in pelle per \"Complice\". Il 28 marzo 1978 al Palazzo della Permanente, a Milano, Gianni Versace presenta la prima collezione donna firmata con il suo nome.\nL'anno seguente Versace incomincia una fortunata collaborazione con il fotografo americano Richard Avedon, e nel 1982 vince l'Occhio d'Oro come \"migliore stilista 1982\u201383 collezione autunno/inverno donna\", primo di una lunga serie di riconoscimenti nella sua carriera. In questo periodo Versace introduce quegli elementi metallici che diventeranno poi un classico della sua produzione.\nContemporaneamente avvia una lunga serie di collaborazioni con l'ambiente del teatro; disegna, infatti, nell'ambito della stagione di balletto 1981/82 del Teatro alla Scala di Milano, i costumi per \"Josephslegende\" di Richard Strauss (la cui scenografia \u00e8 curata da Luigi Veronesi). Nel 1983 crea i costumi per il \"Lieb und Leid\" di Gustav Mahler, e il suo nome \u00e8 protagonista a \"\u00c8 Design\", presso il Padiglione d'arte contemporanea di Milano, dove espone una sintesi delle sue ricerche tecnologiche nel campo della moda.\nL'anno successivo crea i costumi per il \"Don Pasquale\" di Gaetano Donizetti e per il \"Dyonisos\", diretto da Maurice B\u00e9jart al Piccolo Teatro di Milano, in questa occasione viene preparata una triptych danse in onore del lancio del profumo \"Versace l'Homme\". A Parigi, in occasione della presentazione europea del profumo, alla mostra di arte contemporanea vengono esposti lavori di artisti internazionali legati al nome di Versace, e allo stile della sua moda. I giovani sono sempre stati una delle maggiori fonti di ispirazione per Gianni Versace: infatti nel 1983 lo stilista \u00e8 invitato al Victoria and Albert Museum di Londra per intervenire a una conferenza sul suo stile, per parlare a un vasto gruppo studenti e presentare la mostra \"Arte e Moda\".\nNel 1986 il Presidente della Repubblica Italiana Francesco Cossiga conferisce a Gianni Versace il titolo di \"Commendatore della Repubblica Italiana\"; il National Field Museum di Chicago presenta una mostra retrospettiva sul lavoro di Versace dell'ultimo decennio. A Parigi, alla mostra \"Gianni Versace Obiettivo Moda\", che illustra i risultati della collaborazione fra Versace e molti fotografi internazionali come Avedon, Newton, Penn, Weber, Barbieri, Gastel; il capo di Stato francese Jacques Chirac gli assegna l'onorificenza \"Grande Medaille de Vermeil de la Ville de Paris\". Nel 1995 \"Versus\", la linea giovane di casa Versace, esordisce a New York e finanzia la mostra d'alta moda del Metropolitan Museum of Art e quella dedicata alla carriera di Avedon. Gianni Versace collabora con Elton John per aiutare la fondazione di ricerca sull'AIDS del cantautore inglese.\nPer le sue campagne pubblicitarie e le sue sfilate Gianni Versace ha sempre fatto uso dei pi\u00f9 celebri fotografi (in particolar modo Richard Avedon, Bruce Weber, Herb Ritts, Doug Ordway e Steven Meisel) e delle modelle pi\u00f9 in voga del momento, divenendo cos\u00ec il maggiore artefice del fenomeno delle top model. Per lui hanno sfilato e sono apparse nelle campagne pubblicitarie della maison Linda Evangelista, Naomi Campbell, Claudia Schiffer, Yasmeen Ghauri, Christy Turlington, Stephanie Seymour, Cindy Crawford, Helena Christensen, Nadja Auermann, Carla Bruni e Karen Mulder. Il sodalizio con fotografo Richard Avedon \u00e8 culminato nella pubblicazione di un volume con le immagini pi\u00f9 belle delle campagne pubblicitarie di Versace.\nSempre legato al mondo della musica e amico di numerose rockstar, Versace ha utilizzato tre volte la cantante Madonna come testimonial delle sue campagne pubblicitarie (la prima volta fotografata da Steven Meisel, le successive da Mario Testino). Insieme la sorella Donatella con l'aiuto di Nadia Cassini invitarono Tupac Shakur per farlo sfilare nell'estate del 1996 durante la settimana della moda tenutosi a Milano, Tupac accett\u00f2 l'invito e il 29 giugno 1996 sfil\u00f2 per Versace in Via Ges\u00f9\n. In Italia, tra il 1980 ed il 1983 Loretta Goggi \u00e8 stata la prima artista italiana a sfoggiare abiti firmati da Gianni Versace, indossati in molte occasioni pubbliche e televisive.\nVersace era molto legato al famoso cantautore britannico Elton John ed alla Principessa Diana, che mor\u00ec poche settimane dopo di lui\nGianni Versace \u00e8 stato legato fino al momento della morte allo stilista ed ex modello Antonio D'Amico. I due trascorrevano momenti di vacanza, spesso a Miami, nella grande villa degli anni trenta affacciata sull'oceano, \"Casa Casuarina\", acquistata nel 1992 per 10 milioni di dollari e sulla quale Versace invest\u00ec oltre 33 milioni di dollari per la ristrutturazione. La villa di Miami di Versace fu acquistata nel 2000 dal magnate Peter Loftin che la trasform\u00f2 in hotel di lusso. Nel giugno 2012 venne nuovamente messa in vendita per 125 milioni di dollari.\nAssassinio.\nLa mattina del 15 luglio 1997 Versace venne assassinato con due colpi di pistola sugli scalini della propria abitazione a Miami Beach. I primi a soccorrerlo furono il suo compagno, Antonio D'Amico, e l'amico L\u00e1zaro Quintana. Venne trasferito al Jackson Memorial Hospital di Miami e poco dopo dichiarato morto. Dell'assassinio fu incolpato Andrew Cunanan, un tossicodipendente, dedito alla prostituzione omosessuale, sospettato di aver assassinato in precedenza altre persone, e per questo da tempo ricercato. Andrew Cunanan non pot\u00e9 essere interrogato, n\u00e9 a suo carico fu istituito un processo, perch\u00e9 fu trovato morto alcuni giorni dopo su una casa galleggiante in una baia. Fu ipotizzato che Cunanan fosse stato ucciso e comunque che non fosse morto l\u00ec dove era stato rinvenuto il cadavere, che fu subito cremato, rendendo impossibile una eventuale successiva autopsia.\nDi Gianni Versace, l'amico Franco Zeffirelli ha detto \nIl testamento di Gianni Versace \u00e8 stato pubblicato in esclusiva mondiale nel 1997 dal giornalista e scrittore Giancarlo Padula.\nLa prima commemorazione funebre si tenne a Miami, il 18 luglio 1997 presso la chiesa di St. Patrick. La seconda commemorazione funebre, si svolse il pomeriggio del 22 luglio 1997 nel Duomo di Milano e fu presieduto da monsignor Angelo Majo, arciprete della cattedrale. Vi presero parte, tra gli altri, la principessa Diana, Elton John, Sting e Naomi Campbell. Elton John e Sting cantarono insieme \"The Lord is my Shepherd\" durante la celebrazione.\nIl corpo di Gianni Versace fu cremato a Miami e l'urna con le sue ceneri venne deposta nella tomba di famiglia, nella villa sul Lago di Como; in seguito venne spostata nel cimitero di Moltrasio quando la villa fu venduta.\nMostre e tributi.\nA dicembre del 1997 venne inaugurata al Metropolitan Museum of Art di New York l'esposizione \"Gianni Versace\" (11 dicembre 1997 \u2013 22 marzo 1998). L'esposizione, curata da Richard Martin, fu la prima retrospettiva dedicata alla carriera dello stilista dopo la sua morte, con l'esposizione di 50 abiti tratti dalle sue collezioni e dalle sue collaborazioni teatrali. Alla serata inaugurale, a cui parteciparono 2.500 persone, intervennero con testimonianze personali la direttrice di Vogue America Anna Wintour, quella di Vogue Italia Franca Sozzani, lo stilista Karl Lagerfeld e il coreografo Maurice B\u00e9jart, i cantanti Elton John, Sting e la moglie Trudie Styler, Cher, le top model Naomi Campbell, Eva Herzigov\u00e1 e Valeria Mazza, l'attore Rupert Everett e i fotografi Richard Avedon, Irving Penn e Bruce Weber che avevano da sempre contribuito con Gianni nella creazione dell'immagine Versace attraverso famose campagne pubblicitarie e libri fotografici.\nNel giugno del 1998 venne inaugurata in Italia, a Como, la mostra \"Gianni Versace. La reinvenzione della materia\", mostra divisa in due sedi separate, Villa Olmo e la Fondazione Ratti. Nella prima sede, Villa Olmo, vennero esposti 120 abiti di tutta la carriera dello stilista, esposti in un percorso espositivo che raggruppava le creazioni in modo tematico e non cronologico; mentre nella seconda sede, La Fondazione Ratti, vennero esposti, sempre in un percorso diviso per temi, alcuni dei materiali e dei tessuti che lo stilista utilizz\u00f2 per le sue creazioni, qui affiancati dalle immagini delle campagne pubblicitarie e dei cataloghi degli abiti poi realizzati. La mostra venne ripetuta al Museum of Modern Art di Miami nel 1999.\nIl canale musicale VH1, nel 1998, cre\u00f2 il premio \"Versace Awards\" in onore e alla memoria dello stilista, da essere assegnato durante i \"VH1 Fashion Awards\" alle personalit\u00e0 musicali che avevano fatto dell'immagine e del costume una componente fondamentale della propria carriera. La prima a ricevere il premio fu Madonna nel 1998. Jennifer Lopez vinse il premio nel 2000.\nNell'ottobre del 2002 il Victoria and Albert Museum di Londra gli dedic\u00f2 una delle mostre pi\u00f9 complete dedicate alla sua attivit\u00e0. Con il titolo \"Versace at the V&amp;A\" vennero esposti 130 pezzi selezionati direttamente della collezione Versace, tra cui alcuni dei pezzi indossati da Madonna, Lady Diana, Elton John e l'indimenticabile mise con le spille da balia indossata da Elizabeth Hurley, accompagnati da foto e bozzetti originali dello stilista. A concludere il percorso espositivo furono presentate anche alcune nuove creazioni della maison Versace create sotto la direzione artistica della sorella Donatella, come l'abito a stampa tropicale indossato da Jennifer Lopez ai VH1 Fashion Awards del 2000.\nIl 9 giugno 2004 Elton John dedic\u00f2 a Versace un concerto organizzato allo Stadio di Reggio. Il concerto venne trasmesso da Rai Due e Rai International con la regia di Gianni Boncompagni.\nNel 2006 fu il Museo Mazzucchelli di Ciliverghe di Mazzano a dedicare una mostra alla carriera di Gianni Versace. Intitolata semplicemente \"Versace,\" la mostra esponeva una sessantina di abiti accostati a opere d'arte di tutti i tempi in un percorso espositivo diviso in quattro sezioni: \u201cL'Antico/La Forma\u201d, \u201cL'Iconografia di Medusa\u201d, \u201cL'Arte Moderna/Colore e Forma\u201d e \u201cL'Arte contemporanea. Warhol, Delaunay, Dine e Calder\u201d, ribadirono il forte legame che Gianni aveva sempre avuto tra le sue collezioni d'arte e le sue creazioni stilistiche.\nA distanza di dieci anni dalla morte, il 15 luglio 2007, si \u00e8 svolto al Teatro alla Scala di Milano un balletto, ideato dall'amico Maurice B\u00e9jart, dedicato a Gianni Versace, dal nome \"Grazie Gianni con Amore\".\nL'ultima mostra dedicatagli si \u00e8 tenuta al Museo dell'Abbigliamento di Madrid tra i mesi di giugno e ottobre del 2012. L'esposizione, dal titolo \"XV a\u00f1os sin Gianni. Homenaje a Gianni Versace\" (XV anni senza Gianni. Omaggio a Gianni Versace), per ricostruire l'influenza dell'arte classica all'interno della carriera dello stilista, esponendo una ventina di abiti dello stilista provenienti dalla collezione del museo accanto ad alcune riproduzioni dell'antichit\u00e0 provenienti dal Museo Nazionale di Scultura di Valladolid.\nNel 2017 gli \u00e8 stato attribuito alla Camera dei deputati il Premio America alla memoria della Fondazione Italia USA.\nLa seconda stagione della serie TV \"American Crime Story\" \u00e8 incentrata sull'assassinio dello stilista, ed \u00e8 stata trasmessa a partire dal gennaio 2018."}
{"id": "311620", "revid": "729019", "url": "https://it.wikipedia.org/wiki?curid=311620", "title": "Battaglia di Laodicea", "text": "La battaglia di Laodicea (in arabo: \u0645\u0639\u0631\u0643\u0629 \u0627\u0644\u0644\u0627\u0630\u0642\u064a; in ebraico: \u05e7\u05e8\u05d1 \u05dc\u05d8\u05e7\u05d9\u05d4) fu un piccolo ma importante scontro navale, occorso durante la guerra del Kippur, che si svolse il 7 ottobre 1973 nelle acque di fronte alla citt\u00e0 siriana di Lattakia (anticamente nota come Laodicea), e che vide opposti israeliani e siriani.\nFu la prima battaglia navale nella storia in cui si trovarono faccia a faccia imbarcazioni dotate di missili anti-nave e di contromisure elettroniche antimissile.\nLe incertezze.\nNel primo giorno di guerra, il comando navale israeliano invi\u00f2 una \"task force\" di cinque navi lanciamissili classi Sa'ar e Reshev allo scopo di affrontare le lanciamissili siriane fuori dall'importante porto di Laodicea.\nLa grande incognita che la squadra israeliana doveva considerare era l'efficacia del loro sistema lanciamissili e delle contromisure: le loro navi non avevano mai avuto il battesimo del fuoco, e se la Classe Sa'ar III derivava da un progetto tedesco con qualche anno sulle spalle (la classe Jaguar), la nuova Classe Reshev era un progetto completamente nuovo.\nLe navi attaccanti erano equipaggiate peraltro di missili IAI/MBT Gabriel, un missile antinave di nuova concezione e di progettazione e produzione interamente israeliano, e il cui raggio d'azione, 20 km, era appena la met\u00e0 del raggio d'azione dello Styx, l'omologo missile di fabbricazione sovietica con cui erano equipaggiate le motovedette siriane. La sfida, oltre che tecnica, era anche psicologica: una lanciamissili egiziana della classe Osa dotata dello Styx aveva affondato il cacciatorpediniere israeliano Eilat, nel 1967 l'anno della guerra dei sei giorni, anche se al di fuori delle ostilit\u00e0.\nLe contromisure israeliane, a loro volta totalmente mancanti di un precedente operativo, erano un'altra grossa incognita: erano in molti a chiedersi se i missili di fabbricazione sovietica sarebbero \u00abcascati nelle trappole\u00bb tese dall'elettronica israeliana.\nUn successo avrebbe significato il dominio israeliano delle acque che erano teatro del conflitto, e quindi la libert\u00e0, per Israele, di non ricevere attacchi via mare. Una sconfitta avrebbe significato la vanificazione immediata delle tecnologie sviluppate dagli ingegneri israeliani, sia offensive (missili anti-nave) sia difensive (contromisure), nonch\u00e9 un modo totalmente diverso per la popolazione di considerare la propria sicurezza.\nPer la marina siriana, che utilizzava naviglio sovietico di ultima concezione ma gi\u00e0 collaudato (lanciamissili di classe \"Komar\" e \"Osa\"), il problema si poneva in modo molto meno acuto, tanto che infatti nell'ordine di battaglia le navi non viaggiavano in gruppi tattici di rilevanza, ma praticamente isolate l'una dall'altra nonostante l'avvicinarsi di una consistente squadra nemica a un porto importante come Laodicea.\nLo scontro.\nLa sera del 6 ottobre la squadra navale israeliana incrociava al largo di Laodicea in due file parallele, una di tre e l'altra di due navi, mentre altre due navi israeliane restavano di pattuglia pi\u00f9 a sud, in un punto pi\u00f9 vicino alla costa. Queste ultime non presero parte effettiva alla battaglia.\n5 motovedette:\n3 motovedette:\n1 torpediniera1 dragamine\nLa fila pi\u00f9 esterna alla linea costiera era costituita dalle motovedette \"Hanit\", \"Ga'ash\" e \"Miznah\", con l'insegna del comandante della missione sulla \"Hanit\". La fila pi\u00f9 interna era formata dalla \"Reshev\" e dalla \"Mivtach\" che era dotata del solo armamento artiglieresco, non essendo stata sottoposta ancora agli ammodernamenti che aveva ricevuto la gemella \"Miznah\", unica tra le Sa'ar I ad essere stata equipaggiata con missili Gabriel prima dello scoppio del conflitto.\nIntorno alle 22.30, il primo contatto radar fu con una torpediniera siriana in avvicinamento da nord-est: le formazioni aprirono un fuoco d'avvertimento, vale a dire una salva da 76\u00a0mm tirata alta sopra la nave siriana, e ricevettero in risposta il fuoco di un cannoncino da 40\u00a0mm.\nMicheal Barkai, capo della missione d'attacco, ordin\u00f2 che la \"Hanit\", nave israeliana pi\u00f9 vicina al contatto, la ingaggiasse prima che i siluri siriani fossero a distanza utile per armarsi e colpire e alle 22.37 il suo cannone da 76\u00a0mm, al massimo della gittata, affond\u00f2 la nave nemica, che per\u00f2 nel frattempo aveva comunicato posizione, direzione e velocit\u00e0 delle \"Sa'ar\" all'attacco.\nUn altro contatto comparve poco dopo 25 miglia a nord-est del convoglio: si trattava di una dragamine in operazione sottocosta, che al primo contatto radar fece subito rotta verso nord per allontanarsi. Alle 23.18 dagli israeliani part\u00ec un Gabriel, che manc\u00f2 il bersaglio essendo la distanza ancora superiore al raggio d'azione del missile. Il convoglio comunque si muoveva pi\u00f9 velocemente del dragamine, che alle 23.36, quando la distanza si era ridotta a sole 17 miglia, fu colpito in pieno da altri due missili Gabriel e fu affondato poi da un terzo missile.\nAlle 23.30 sugli schermi radar israeliani comparvero tre bersagli: erano due \"Komar\" e una \"Osa\", che appena videro il convoglio nemico in avvicinamento verso la costa lanciarono i loro \"Styx\". Dal convoglio israeliano part\u00ec una completa copertura di \"decoys\" (piccoli missili dotati di una copertura in alluminio) con lo scopo di creare nella testata del missili in arrivo una serie di falsi obbiettivi, e inviarono segnali di disturbo elettronico per confonderne i sistemi di guida. Le contromisure furono efficaci, perch\u00e9 gli \"Styx\", uno dopo l'altro, mancarono il bersaglio inabissandosi davanti o passando sopra le navi israeliane, che cos\u00ec poterono puntare verso gli avversari.\nLe Komar avevano lanciato tutti i loro missili e per prime muovevano a tutta velocit\u00e0 verso il porto, mentre la Osa aspett\u00f2 che le Sa'ar si avvicinassero ancora prima di lanciare. Gli ultimi missili sovietici caddero a vuoto, disturbati e confusi da \"jammer\" e dai \"chaff\" mentre nel frattempo, gli israeliani si portarono ad una gittata utile per i loro Gabriel, i quali furono lanciati in quantit\u00e0 tali da non lasciare scampo ai siriani. Il 7 ottobre, 26 minuti dopo la mezzanotte, l'ultima Komar, rimasta bloccata in acque poco profonde, divenne un facile bersaglio per i cannoni israeliani, che terminarono il lavoro lasciando la Komar in fiamme sulla costa a sud di Laodicea. Alle 0:54 la formazione navale israeliana si riun\u00ec iniziando il viaggio di ritorno verso Haifa.\nDall'inizio dello scontro erano passate poco pi\u00f9 di due ore.\nConseguenze.\nLa Marina Israeliana replic\u00f2 l'impresa di Laodicea il 9 ottobre nello scontro di Damietta in cui le motovedette israeliane affondarono tre motosiluranti egiziane. Nel giro di pochi giorni la Marina Israeliana fu in grado di dimostrare non solo il proprio ruolo, generalmente sminuito rispetto alla preponderanza degli altri corpi dell'IDF (esercito e aviazione), ma anche la propria presenza dominante nel Mar Mediterraneo sud-orientale. L'aiuto di nuove tecnologie sviluppate interamente in Israele aveva dato modo di provare anche la bont\u00e0 dell'apparato industriale israeliano, che usciva, per molti versi, dall'aiuto progettuale e produttivo degli Stati Uniti.\nLa pi\u00f9 grande portata bellica delle due battaglie fu sicuramente il battesimo del fuoco per armi che avrebbero rivoluzionato, nei trent'anni successivi, il modo di concepire la battaglia navale. Se nei cinque secoli precedenti le navi risolvevano le loro dispute a colpi di cannone, e nella seconda guerra mondiale il siluro aveva \u2013 seppur di poco\u00a0\u2013 allungato le distanze di tiro, dagli anni settanta le navi hanno la possibilit\u00e0 di confrontarsi a decine di miglia di distanza, e lo scontro navale in tutto il mondo \u00e8 diventato un wargame in bilico tra rilevazioni radar, contromisure elettroniche ed efficacia balistica."}
{"id": "311624", "revid": "1446238", "url": "https://it.wikipedia.org/wiki?curid=311624", "title": "Targhe d'immatricolazione del Regno Unito", "text": "Le targhe d'immatricolazione del Regno Unito identificano tutti i veicoli stradali azionati da un motore (tra cui le automobili) ed immatricolati in Gran Bretagna o Irlanda del Nord. Il sistema di targatura britannico e da luglio 2014 anche quello nordirlandese sono amministrati dalla \"Driver and Vehicle Licensing Agency\" (DVLA), l'agenzia esecutiva del Dipartimento per i trasporti (\"Department for Transport\"), con sede a Swansea.\nStoria.\nPrima del 1932.\nLe prime targhe prodotte risalgono al 1903, anno in cui venne emanato il \"Motor Car Act\" del 1903; entrato in vigore il 1\u00ba gennaio 1904, questo provvedimento richiede che tutti i veicoli siano registrati presso le autorit\u00e0 preposte e muniti di una targa numerata di identificazione per permettere che i veicoli possano essere facilmente identificati in caso di incidenti o di infrazioni alle leggi. Vengono anche specificate le dimensioni delle targhe e dei caratteri utilizzati, ma la stampa \u00e8 delegata a ditte private che, su richiesta del cliente, possono emettere targhe con formato differente da quello standard, sempre nel rispetto dei regolamenti. Il sistema istituito rest\u00f2 in vigore fino al 1932 utilizzando le serie A1\u2013YY9999. In Inghilterra e Galles le combinazioni di lettere furono inizialmente assegnate in proporzione alla popolazione (i dati demografici vennero rilevati dal censimento del 1901), mentre Scozia e Irlanda avevano combinazioni speciali che comprendevano le lettere \"S\" e \"I\" rispettivamente, con le assegnazioni che seguivano l'ordine alfabetico: IA = Antrim, IB = Armagh ecc. Quando una combinazione giungeva a 9999, erano assegnate altre due lettere con tale sistema. La lettera o le due lettere indicavano la contea storica in cui il veicolo era stato immatricolato. Le targhe avevano caratteri bianchi o di colore grigio argento in rilievo su uno sfondo nero.\n1932-1963.\nNel 1932 le combinazioni disponibili stavano per finire, quindi fu introdotto un sistema pi\u00f9 esteso. Lo schema consisteva in tre lettere e un numero di cifre variabile da una a tre, da AAA1 fino a YYY999. Certe lettere come \"I\", \"Q\" e \"Z\" non venivano usate, perch\u00e9 considerate troppo confondibili con altre lettere o numeri, oppure erano riservate ad altri scopi, come la \"I\" e la \"Z\" per le targhe irlandesi. Dopo l'indipendenza, la repubblica irlandese continu\u00f2 a usare questo sistema fino al 1986; in Irlanda del Nord \u00e8 in vigore. Le combinazioni delle tre lettere che alludevano a parole offensive o blasfeme come GOD, JEW (\"ebreo\" in inglese) o DUW (\"Dio\" in gallese) furono vietate. Anche la combinazione \"GPO\" non era utilizzabile perch\u00e9 le lettere sono le iniziali di \"General Post Office\", il servizio postale del Regno Unito fino al 1969.\nIl sistema a tre lettere conserv\u00f2 la combinazione riferita ad un'area di immatricolazione nel secondo paio di lettere tra le tre, mentre la lettera singola riferita a un luogo fu eliminata, dato che, facendo precedere la lettera a un'altra lettera, avrebbe creato un codice di provenienza a due lettere. In alcune localit\u00e0 le combinazioni disponibili con questo sistema iniziarono ad essere emesse negli anni Cinquanta; in tali zone d'immatricolazione fu introdotta una sequenza invertita, ad esempio 1AAA\u2013999YYY. La popolarit\u00e0 dell'automobile, che vide un notevole incremento in quegli anni, fece terminare le combinazioni dopo un decennio. All'inizio degli anni Sessanta si registr\u00f2 un ulteriore incremento nelle regioni pi\u00f9 densamente abitate, perci\u00f2 si introdusse una sequenza a quattro cifre con una o due lettere identificative della provenienza, ma invertite rispetto al sistema precedente (cio\u00e8 da 0001A a 9999YY).\n1963-1983.\nNel 1963 i numeri disponibili si stavano di nuovo esaurendo, ci fu quindi un tentativo di creare un sistema nazionale per aggirare il problema. Sia le tre lettere sia i tre numeri furono mantenuti, ma fu aggiunta una lettera-suffisso indicante l'anno di immatricolazione. Con questo sistema le combinazioni potevano variare da AAA1A\u2013YYY999A per il primo anno, poi AAA1B\u2013YYY999B per il secondo e cos\u00ec via. Le lettere SCY erano riservate alle isole Scilly, es.: codice_1. In alcune localit\u00e0 non venne adottata la lettera-suffisso per i primi due anni, ma dal 1965 fu resa obbligatoria.Oltre che per aumentare la gamma delle combinazioni, era un modo efficiente per consentire agli acquirenti di sapere l'et\u00e0 del veicolo immediatamente. Dapprima la lettera dell'anno cambiava il 1\u00ba gennaio di ogni anno, ma poi i venditori di auto notarono che i compratori avrebbero aspettato fino alla fine dell'anno per l'acquisto, in modo da attendere l'emissione di una nuova lettera e possedere un'auto pi\u00f9 \"nuova\". Tale tendenza condusse a picchi maggiori di vendite verso la fine dell'anno. Quindi, per cercare di ovviare al problema, il mese di registrazione ed emissione di una nuova lettera fu spostato da gennaio ad agosto. Questo accadde nel 1967, anno in cui vennero emesse due lettere: \"E\" a gennaio e \"F\" ad agosto. Il mese di emissione rimase agosto fino al 1999. Il colore delle targhe, che continu\u00f2 ad essere bianco o grigio argento su sfondo nero fino a tutto il 1972, venne modificato nel 1973, quando furono differenziate le targhe posteriori, con caratteri neri su fondo giallo riflettente, da quelle anteriori, con caratteri neri su fondo bianco riflettente. Le targhe nere con caratteri bianchi o argentati dal 2015 sono consentite anche su auto e moto immatricolate dal 1\u00ba gennaio 1973 al 1\u00ba gennaio 1975 se registrate come veicoli storici.\n1983-2001.\nNel 1982 le lettere indicanti gli anni raggiunsero la \"Y\", perci\u00f2 dal 1983 in poi la sequenza fu cambiata, cosicch\u00e9 la lettera dell'anno \u2014 che iniziava ancora per \"A\" \u2014 precedeva le cifre, a loro volta seguite dalle lettere dell'immatricolazione. La gamma di possibilit\u00e0 era allora A1AAA\u2013Y999YYY. Le isole Scilly continuavano ad avere la serie con le lettere fisse SCY, per\u00f2 posposte alle cifre, del tipo: codice_2. Verso la met\u00e0 degli anni Novanta ci fu una discussione riguardo all'introduzione di un sistema unificato in Europa, che avrebbe anche incorporato il codice dello Stato di origine del veicolo, ma dopo molti dibattiti tale sistema non fu adottato a causa della mancanza di accordi tra i Paesi. L'innovazione del 1983, accolta come incentivo per i consumatori, introdusse anche la lettera Q nelle targhe (vd. \"infra\", Targhe provvisorie): viene tuttora usata per veicoli di et\u00e0 indeterminata, come quelli ricostruiti o assemblati, oppure per auto importate la cui documentazione \u00e8 insufficiente per determinarne l'et\u00e0. Con la fine degli anni Novanta la gamma di combinazioni possibili stava terminando nuovamente, a causa dei cambiamenti di lettera che avvenivano due volte all'anno (marzo e settembre); cos\u00ec nel 1999, invece di variare ancora la conformazione delle targhe, si decise di adottare un nuovo sistema che potesse essere pi\u00f9 facile per coloro che assistevano ad incidenti o a crimini commessi da automobilisti. In tal modo i testimoni potevano leggere e ricordare la targa pi\u00f9 facilmente. Inoltre i commercianti di veicoli, dato che le immatricolazioni si concentravano soprattutto nel mese di agosto, proposero di emettere due cambiamenti di lettera ogni anno. Questa modifica fu apportata quasi subito, utilizzando il sistema esistente, introdotto il 1\u00ba settembre 2001. Le targhe assegnate ai veicoli da esportare si contraddistinguevano per le lettere XP (\"Export\") in coda alla serie alfanumerica, es.: codice_3.\nSistema introdotto nel 2001.\nIl sistema in uso in Gran Bretagna \u00e8 stato introdotto il 1\u00ba settembre 2001. Le targhe standard misurano 520 mm \u00d7 111 mm. Le targhe posteriori hanno le stesse dimensioni o 285 mm \u00d7 203 mm o 533 mm \u00d7 152 mm. Non esiste una dimensione legale specifica, in ogni caso l'altezza minima \u00e8 di 101 mm (targhe su una linea) e 199 mm (targhe su due linee) per gli autoveicoli, 86 mm per gli autoveicoli di importazione e 164 mm per i veicoli a due ruote inclusi quelli di importazione; le dimensioni minime sono di 460 \u00d7 101 mm per le targhe d'immatricolazione su un'unica riga e 255 \u00d7 199 mm per quelle su due righe per autovetture, 231 \u00d7 164 mm per i veicoli importati e i motocicli.\nOgni targa \u00e8 composta da sette caratteri. Da sinistra a destra si trovano:\nGrazie a questo schema una persona che intenda acquistare un'automobile pu\u00f2 conoscere l'anno di immatricolazione senza dover consultare la documentazione. La parte iniziale che indica la localit\u00e0 viene di solito riconosciuta a prima vista e facilmente ricordata. In tal modo \u00e8 abbastanza facile ridurre il numero di veicoli sospetti ad un piccolo numero consultando i registri delle autorit\u00e0, senza dover conoscere l'intero numero di targa. Questo schema ha un numero sufficiente di targhe per poter essere adottato fino al 2050. Le targhe che hanno una combinazione particolarmente attraente (come per esempio quelle che ricordano un nome) vengono vendute all'asta ogni anno. I veicoli che sono stati registrati con uno dei sistemi di numerazione precedenti continuano a mantenere la targa ed il numero originali. In alcuni casi il proprietario di un veicolo pu\u00f2 trasferire la targa ad un altro veicolo. Alcuni di questi trasferimenti coinvolgono pagamenti di decine di migliaia di sterline, a seconda della desiderabilit\u00e0 di uno specifico numero di targa.\nVeicoli a emissioni zero.\nDall'8 dicembre 2020 sulle targhe dei veicoli a emissioni zero pu\u00f2 essere impressa (la disposizione \u00e8 quindi facoltativa) una banda verde sul lato sinistro della targa anteriore e posteriore, dove di norma \u00e8 posizionata la banda blu. Essa pu\u00f2 essere vuota od avere all'interno la bandiera nazionale e la sigla identificativa del Paese.\nModifiche intervenute dopo la \"Brexit\".\nDurante il periodo di transizione successivo alla \"Brexit\", dal 31 gennaio al 31 dicembre 2020, solo le targhe con la \"Union Jack\" e le lettere GB (iniziali di \"Great Britain\") nella banda blu a sinistra erano conformi alla Convenzione di Vienna sulla circolazione stradale, dal momento che in tali targhe il codice internazionale \u00e8 incorporato nella targa e posizionato sotto la bandiera del Paese, soddisfacendo pertanto i requisiti richiesti. Tuttavia, fino alla fine del periodo di transizione, anche il formato UE era valido nei Paesi aderenti alla Convenzione di Vienna, in quanto la sigla associata allo Stato era integrata dal simbolo dell'organizzazione internazionale di integrazione economica (le dodici stelle in cerchio dell'UE) di cui il Regno Unito ha fatto parte dal 1973. Dal 28 settembre 2021 la sigla automobilistica internazionale \"GB\" \u00e8 cambiata in UK con lettere di colore blu.\nTarghe con sigle ENG, SCO, CYM.\nSebbene l'unica banda ufficiale sia quella con la sigla UK e la \"Union Jack\", la DVLA permette di apporre anche le sigle GB, ENG, SCO e CYM, oppure le diciture ', ', ', ', ', ' (endonimo di \"Galles\") scritte per esteso in maiuscoletto, sormontate dalle rispettive bandiere. Queste targhe non hanno limitazioni nell'intero Regno Unito, ma non sono riconosciute negli altri Stati, per cui il proprietario che dovesse recarsi all'estero con una di queste sigle o bandiere non ufficiali impressa sulla banda a sinistra (non sempre di colore blu), deve incollare sul retro del veicolo un adesivo ovale con le lettere \"UK\". In particolare, secondo la Convenzione di Vienna sulla circolazione stradale, l'ovale si rende necessario qualora la targa presenti: \nL'adesivo sul retro del veicolo \u00e8 invece richiesto a prescindere se l'autoveicolo o il motoveicolo viene guidato in uno Stato non appartenente alla Convenzione; all'interno dell'UE non ne fanno parte Irlanda, Spagna, Cipro e Malta. Tuttavia, non \u00e8 richiesto alcun adesivo per le auto britanniche in Irlanda.\nRimorchi trainati all'estero.\nA partire dal 28 marzo 2019 tutti i rimorchi immatricolati nel Regno Unito, oltre alla targa ripetitrice del trattore stradale, devono averne una aggiuntiva, da fissare prima di essere trainati all'estero. I caratteri sono neri su fondo bianco riflettente nel formato su doppia linea, che misura 228 \u00d7 178 mm; quello su un'unica riga, pi\u00f9 raro, ha lo sfondo di colore giallo riflettente e le stesse dimensioni delle targhe ordinarie. I proprietari sono anche tenuti ad esibire all'autorit\u00e0 estera che lo ritenesse necessario il certificato di immatricolazione. Il blocco alfanumerico \u00e8 composto da una lettera seriale che precede la numerazione a sei o sette cifre. Questa targa, non ufficiale e quindi senza banda blu, deve essere montato sul retro del rimorchio, il pi\u00f9 lontano possibile dalla targa ripetitrice del veicolo trainante. Qualora per ragioni di spazio non fosse applicabile alla parte posteriore del rimorchio, dovranno essere richieste due targhe, da apporre su ambo i lati.\nIrlanda del Nord.\nNell'Irlanda del Nord (\"Ulster\") \u00e8 in uso un sistema diverso, che fino a luglio 2014 era amministrato dalla \"Driver and Vehicle Agency\" (DVA) con sede a Coleraine. Le targhe sono del tipo \"ABC 1000\", in cui \"BC\" rappresenta la citt\u00e0, mentre \"A\" corrisponde alla posizione nella serie (la citt\u00e0 di Belfast ha un suo codice). La numerazione inizia da 1000 e finisce con 9999. Dopo il 9999 la lettera \"A\" \u00e8 sostituita da quella che la segue in ordine alfabetico e la numerazione ricomincia da 1000. Per esempio la contea di Antrim usava nel 2005 la serie \"KZ\", avendo gi\u00e0 completato la serie \"IA\" e \"DZ\" (vedi \"infra\"). Le due lettere distintive delle contee dal 1958 a tutto il 1965 erano precedute o seguite da un numero di cifre variabile da una a quattro, che iniziava da 1 ed arrivava a 9999. Esaurite tutte le combinazioni possibili, a partire dal 1966 fu aggiunta una lettera per incrementarle. Il sistema delle tre lettere seguite da un numero di quattro cifre non ha sub\u00ecto modifiche ed \u00e8 in vigore. Il colore della targhe posteriori ed anteriori era originariamente grigio argento su sfondo nero fino a febbraio del 1968, quando vennero introdotte le targhe riflettenti con i colori attuali.Questo sistema fu usato anche nel resto dell'Irlanda fino a tutto il 1986, come parte di un sistema britannico-irlandese. Ne venne utilizzato uno simile in Gran Bretagna, ma la serie che iniziava con le lettere \"I\" e \"Z\" era esclusiva dell'Irlanda. Il codice di due lettere indicante la provenienza valeva per tutte le contee e aree amministrative in Irlanda, ma dal 1987 sono usate solo nell'Irlanda del Nord. L\u00c9ire\" emette due codici della serie con lettera iniziale \"Z\" in targhe speciali con il vecchio formato: ZV per veicoli importati e immatricolati da almeno trent'anni, ZZ per importazioni temporanee. Il DVLNI (organismo che regola la guida e i veicoli dell'Irlanda del Nord) sta considerando di adottare il nuovo sistema in vigore nel resto del Regno Unito, utilizzando la \"I\" come prima lettera (non verrebbe fatta alcuna confusione con la cifra \"1\", perch\u00e9 la \"I\" sarebbe comunque seguita da un'altra lettera). Alcune targhe dell'Irlanda del Nord recano all'interno della banda a sinistra le lettere NI, che stanno per \"Northern I\"'reland\", ma a differenza delle sigle \"SCO\" e \"CYM\", quest'acronimo non \u00e8 ufficiale.\nForze armate.\nLe targhe d'immatricolazione delle Forze armate britanniche sono di due tipi: la prima con i caratteri bianchi o argento su fondo nero, come quello usato per le targhe civili prima del 1973, il secondo con lettere e numeri neri su fondo bianco o giallo (per le targhe anteriori o posteriori rispettivamente), che possono essere disposti su una, due o tre righe. Dal 1949 la sequenza alfanumerica consisteva in due cifre, due lettere identificative della categoria di veicolo ed altre due cifre; dal 1995 \u00e8 composta da due lettere, due cifre e due ulteriori lettere. Gli automezzi della \"Royal Navy\" fino alla fine del 1994 si contraddistinguevano per le iniziali fisse RN, i veicoli acquistati dallo Stato per le lettere KA\u2013KL.\nTarghe diplomatiche.\nDal 1979 alle automobili che lavorano per ambasciate straniere, consolati e varie organizzazioni internazionali sono state assegnate targhe con un formato che le distingue dalle altre: tre cifre, una lettera ed altre tre cifre. La lettera \u00e8 D per i diplomatici, X per non diplomatici. Il primo numero identifica il Paese della rappresentanza o l'organizzazione a cui la targa \u00e8 intestata; il secondo gruppo di cifre \u00e8 un numero seriale, che inizia da \"101\" per i diplomatici (anche se ad alcune ambasciate fu erroneamente assegnato il numero \"100\"), \"400\" per lo staff non diplomatico delle organizzazioni internazionali, \"700\" per lo staff consolare. Quindi, per esempio, codice_4 identifica la prima targa emessa per l'ambasciata dell'Afghanistan, mentre codice_5 \u00e8 la prima targa assegnata al Segretariato del Commonwealth.\nTarghe personalizzate.\n\u00c8 legale in Gran Bretagna richiedere targhe personalizzate, anche diplomatiche (in questo caso vengono scelte principalmente sequenze con la sigla del paese di provenienza e un numero, es. codice_6 per l'auto dell'ambasciatore italiano), prive dell'indicazione della provenienza. Sono consentite tutte le combinazioni da un minimo di uno ad un massimo di sette caratteri, tranne quelle oscene o blasfeme, come quelle costituite dalle lettere \"SEX\" o \"DAM\" (abbreviazione di \"dannazione\" in inglese). Oltre alle sequenze inedite, \u00e8 possibile scegliere combinazioni di targhe dei sistemi pre-2001 di veicoli radiati e riutilizzarle. Queste targhe \"senza dati\" (soprattutto appartenute ad automobili immatricolate prima del 1963 e ormai rottamate), sono molto ricercate e costose, dato che possono essere usate per nascondere l'et\u00e0 effettiva di un veicolo. La targa con combinazione codice_7 \u00e8 stata venduta nel 2008 ad un uomo d'affari degli Emirati Arabi Uniti, di nome Saeed Abdul Ghaffar Khouri, al prezzo record di 7.250.000 \u00a3.\nAutovetture della famiglia reale.\nSui veicoli privati dei membri della famiglia reale britannica vengono regolarmente apposte delle targhe. Le automobili di Stato appartenenti alla regina Elisabetta II ed utilizzate durante le cerimonie, invece, non hanno targa; alcune (come la vettura ufficiale della regina in Canada) recano una banda rossa con al centro il disegno di una Corona di sant'Edoardo. La regina, in quanto Sovrano del Regno Unito, possiede diverse automobili di Stato:\nDipendenze della Corona.\nLe dipendenze della Corona delle isole del Canale e dell'isola di Man hanno targhe simili a quelle utilizzate nel Regno Unito.\nJersey.\nLe targhe anteriori dell'isola di Jersey hanno scritte nere su fondo bianco, quelle posteriori nere su fondo giallo; sono composte dalla lettera J seguita da un numero di cifre variabile da una a sei; i numeri pi\u00f9 bassi sono riservati alle vetture ufficiali del luogotenente-governatore.Sulla sinistra delle targhe ordinarie \u00e8 posizionata una banda bianca o gialla con la sigla internazionale GBJ di colore nero, sopra la quale \u00e8 impresso lo stemma dell'isola sormontato dalla scritta , anch'essa nera. &lt;br&gt;\u00c8 diffuso un formato giallo su doppia linea nel quale solo le ultime tre cifre possono occupare la riga inferiore. &lt;br&gt;Nel 2002, anno di introduzione della sesta cifra, \u00e8 stata venduta all'asta una serie speciale da codice_8 a codice_9; il ricavato \u00e8 stato devoluto ad enti di beneficenza dell'isola. Le auto a noleggio espongono una lettera H bianca su una targhetta addizionale rossa a sinistra o, pi\u00f9 frequentemente, recano una banda rossa a sinistra incorporata alla targa con la \"H\" di colore grigio argento. Rappresentazione schematica di una targa anteriore apposta su un veicolo a noleggio:\nI caratteri bianchi su fondo rosso ed una J in testa alla numerazione a una o due cifre contraddistinguono dai primi anni Novanta le targhe provvisorie riservate ai concessionari; in precedenza lettere e cifre erano nere su fondo verde (motocicli) o azzurro (altri veicoli). Le targhe temporanee di transito o \"turistiche\", per veicoli ancora da immatricolare, antepongono una E alla numerazione e presentano gli stessi colori delle targhe ordinarie. &lt;br&gt;I conducenti principianti devono fissare alla sinistra della targa un pannello aggiuntivo bianco con all'interno la lettera L (Learner\") rossa o P (Probationary driver\") verde.\nGuernsey.\nLe targhe dell'isola di Guernsey sono generalmente composte da cinque cifre. Il formato con caratteri grigio argento su fondo nero \u00e8 generalmente utilizzato dagli autoveicoli privati, mentre quello con caratteri neri su fondo bianco (nelle targhe anteriori) o giallo (nelle targhe posteriori) viene assegnato principalmente a veicoli commerciali ed autobus. A sinistra, prima delle cifre, in alcune targhe sono impresse le lettere dorate GBG sotto la scritta dello stesso colore e la bandiera, in altre \u00e8 posizionata una banda blu con all'interno la sigla automobilistica internazionale GBG bianca (fino al 2021 sovrastata dalle dodici stelle in circolo dell'Unione europea anche se l'isola non ha mai fatto parte dell'UE), altre ancora incorporano sulla destra un ovale bianco con dentro le lettere GBG dello stesso colore. &lt;br&gt;I motoveicoli hanno una serie numerica distinta che si sovrappone a quella degli autoveicoli; avendo superato le 10000 immatricolazioni, le prime due cifre occupano la riga superiore, le tre restanti quella inferiore. Non mancano tuttavia targhe per motocicli su un'unica linea, con una numerazione a quattro cifre. &lt;br&gt;La numerazione degli autobus di linea \u00e8 compresa fra 70001 e 70099. Le auto a noleggio di Guernsey hanno una H dopo le cifre o, pi\u00f9 spesso, nera su sfondo giallo su un adesivo quadrato separato dalla targa. Altri codici speciali in uso sono i seguenti:\nAlderney.\nNell'isola di Alderney, una dipendenza di Guernsey, sono emesse targhe con gli stessi colori di quelle del Regno Unito; le lettere AY sono seguite da un numero progressivo di cifre variabile da una a quattro.\nNelle targhe dei veicoli a noleggio le cifre precedono una \"H\", che in alternativa pu\u00f2 essere scritta in un adesivo quadrato da incollare sul retro del veicolo. Gli altri tipi di targhe provvisorie iniziano con gli stessi prefissi in uso a Guernsey.\nLa sigla automobilistica internazionale negli adesivi ovali \u00e8 GBA.\nSark e Herm.\nNelle isole di Sark e Herm, dipendenze del baliato di Guernsey, non possono circolare veicoli a motore tranne i trattori e le bici elettriche; sull'unica ambulanza, a Sark, sono apposte una targa d'immatricolazione posteriore ed una anteriore con formato britannico (ma senza banda blu) e la scritta SARK. In entrambe le isole alcuni proprietari di macchine agricole fissano ai propri veicoli delle targhe con combinazioni quali \"ROSS 1\", \"ROSS 2\" ecc. (documentate a Sark). Sebbene non si tratti di numerazioni ufficiali, queste possono essere considerate targhe personalizzate. I trattori circolanti a Sark devono inoltre avere una licenza annuale attestata da un bollino colorato da incollare sul parabrezza o su qualche altra parte del veicolo, in quanto non \u00e8 stata emanata una legge che obblighi i proprietari dei mezzi suddetti ad apporre delle vere e proprie targhe.\nIsola di Man.\nL'isola di Man aveva inizialmente targhe nere con caratteri bianchi o griglio argento e le lettere 'MN' seguite un numero fino a quattro cifre. Nel mese di marzo del 1935 entr\u00f2 in uso il prefisso MAN seguito da un numero fino a tre cifre; ad aprile del 1936 fu introdotto un ulteriore schema di tre lettere, anteponendo una lettera al codice MN (da BMN-1 a YMN-999 escluse le serie IMN, OMN e QMN). A partire da maggio 1959 lo schema fu modificato per consentire alle cifre di precedere le lettere: la serie da 1-MN fino a 9999-MN fu seguita da quella iniziata con 1-MAN e terminata con 999-MAN, che dur\u00f2 da maggio a ottobre 1964. Nel 1983 \u00e8 stata introdotta la serie da MAN-1000 a MAN-9999 ed \u00e8 stata invertita nel mese di luglio del 1985; quella da 1000-MAN a 9999-MAN termin\u00f2 a luglio 1987, quando venne rimpiazzata dal blocco alfanumerico tuttora utilizzato, composto dalle lettere fisse MN precedute da una prima lettera seriale e seguita da un numero compreso tra 1 e 999 a sua volta anteposto ad una seconda lettera sequenziale.Dal 1\u00b0 febbraio 1990 le targhe prodotte hanno caratteri neri su fondo bianco (quelle anteriori) o giallo (quelle posteriori e dei motocicli) riflettente; i proprietari dei veicoli immatricolati anteriormente a tale data possono richiedere una nuova immatricolazione oppure continuare ad utilizzare il formato con testo bianco o grigio argento su fondo nero. &lt;br&gt;Da novembre 1994 all'interno di una fascia rossa, sulla sinistra, \u00e8 posizionata la bandiera con lo stemma della triscele che sormonta la sigla automobilistica internazionale GBM di colore uguale allo sfondo della targa. La scritta \"Isle of man\" o \"ellan vannin\" (cio\u00e8 \"Isola di Man\" in mannese), in minuscolo e di dimensioni ridotte, occupa generalmente il bordo superiore; fanno eccezione alcuni motocicli, che recano la dicitura in basso. Altre innovazioni sono date dall'introduzione di un formato con font mannese, simile a quello usato nei veicoli immatricolati nella Repubblica d'Irlanda, e dell'obbligatoriet\u00e0 dei due trattini, uno a sinistra e uno a destra della numerazione, estesa nel settembre 2004 anche alle targhe con caratteri tipografici britannici. &lt;br&gt;Il 3 dicembre 2012 \u00e8 stata emessa una serie speciale per tutti i tipi di veicoli, con le lettere MANX seguite o precedute da un numero di un massimo di tre cifre; la banda rossa a sinistra pu\u00f2 essere presente o meno. \u00c8 possibile richiedere targhe personalizzate con la sequenza alfanumerica L-N-LLL (dove L = lettera e N = cifra), bench\u00e9 siano costose. Le combinazioni speciali codice_10 e codice_11 sono riservate alle automobili ufficiali del luogotenente-governatore. &lt;br&gt;Nelle targhe provvisorie dei concessionari le lettere MNA o MN-A sono seguite da tre cifre; i caratteri sono rossi su fondo bianco. &lt;br&gt;Dalla met\u00e0 degli anni Novanta i veicoli importati o assemblati di et\u00e0 imprecisata si contraddistinguono per una Q che precede un numero (generalmente di due cifre) e le lettere MAN.L'elenco completo delle serie utilizzate \u00e8 il seguente:\nTerritori di sovranit\u00e0 britannica.\nSoltanto le targhe emesse a Gibilterra e nelle isole Falkland sono rimaste simili a quelle britanniche, con il medesimo formato e gli stessi colori.\nGibilterra.\nLe targhe di Gibilterra, che a tutt'oggi possono essere realizzate in plexiglas o metallo, hanno formato e colori uguali alle targhe britanniche; fino al 5 settembre 2001 erano composte dalla lettera G (iniziale di \"Gibraltar\") e da cinque cifre, ma a partire dal 6 settembre dell'anno suddetto la \"G\" \u00e8 seguita da quattro cifre e una lettera iniziando da codice_12. A sinistra \u00e8 tuttora posizionata la banda blu con la sigla internazionale GBZ o raramente le lettere GIB di colore bianco in basso; fino al 2021 in alto erano presenti anche le dodici stelle dell'UE.Le vetture ufficiali del Governatore sono riconoscibili per lo stemma di una corona argentata in campo nero; le automobili del primo ministro hanno invece la combinazione fissa G 1. &lt;br&gt;La maggior parte dei veicoli militari espone targhe del Regno Unito con caratteri grigio argento su fondo nero e le lettere RN (riservate ai mezzi della \"Royal Navy\"), sebbene in alcuni automezzi siano utilizzate altre lettere indicanti l'appartenenza alla \"Royal Air Force\" o alla \"British Army\". Rappresentazione schematica:\nFino a settembre 2001 le targhe provvisorie da esportazione si contraddistinguevano per la sigla GG; prima di arrivare all'esaurimento delle combinazioni numeriche, si \u00e8 deciso di introdurre un nuovo formato con banda verticale verde a destra della serie normale (o a destra della riga superiore nelle targhe su doppia linea), con all'interno due numeri bianchi indicanti in alto il mese e in basso l'anno di scadenza della validit\u00e0 espressi in cifre (es. 09 = settembre, 02 = 2002). Le targhe temporanee utilizzate dai concessionari e dai proprietari di autofficine, spesso magnetiche o scritte a mano su cartone, presentano caratteri bianchi su fondo azzurro; le lettere DLR (che stanno per Dealer) sono anteposte ad un numero progressivo a partire da 1. &lt;br&gt; Dal 2014 i veicoli storici hanno targhe simili a quelle ordinarie, dalle quali si differenziano unicamente per una H in coda alla numerazione. &lt;br&gt; Anche ai rimorchi immatricolati dal 2016 vengono assegnate targhe analoghe a quelle normali; le lettere GT (la \"T\" \u00e8 l'iniziale di \"Trailer\") precedono un numero di quattro cifre partendo da codice_13.\nFalkland.\nFin dal 1968 nelle isole Falkland la serie alfanumerica \u00e8 composta dalla sigla F seguita da tre cifre e (dal 1\u00ba luglio 1986) una lettera; i caratteri sono neri su fondo bianco o giallo riflettente rispettivamente per le targhe anteriori e posteriori. La lettera in coda alla numerazione non \u00e8 presente nelle vetture governative, della Polizia e delle Forze di Difesa. &lt;br&gt;L'auto ufficiale del Governatore si distingue per lo stemma della Corona di sant'Edoardo di colore argento dorato su fondo nero. I veicoli del garage del palazzo del Governo (\"Government House\") presentano lo stesso formato e i medesimi colori delle targhe ordinarie, ma con le combinazioni alfanumeriche da GH 1 a GH 4. Gli automezzi militari hanno le stesse targhe in uso nel Regno Unito per l'Esercito, anche se alcune vengono fabbricate nell'arcipelago. Nel 1982, in concomitanza con l'occupazione argentina delle isole, vennero emesse targhe di dimensioni 310 \u00d7 150 mm con scritte azzurre su fondo bianco e le parole \"ISLAS MALVINAS\" di colore nero sul bordo superiore; erano visibili i numeri 82 e 83, anch'essi neri, posizionati rispettivamente nell'angolo inferiore sinistro e destro.\nBermuda.\nDal 1975 le targhe anteriori e posteriori emesse nell'arcipelago di Bermuda sono composte da cinque cifre nere su sfondo bianco. Come materiale, oltre al metallo \u00e8 diffusa anche la plastica. Le targhe dei veicoli non intestati a privati hanno una serie alfanumerica che consiste in due lettere e tre cifre.Dal 2002 \u00e8 possibile avere targhe personalizzate con la scritta \"BERMUDA\" blu impressa in alto e non pi\u00f9 di sette caratteri sovrapposti alla carta dell'isola di colore celeste e che sormontano lo slogan a caratteri ridotti \"ANOTHER WORLD\"; il formato ridotto ha dimensioni identiche alle targhe statunitensi e canadesi (304 \u00d7 152 mm). &lt;br&gt;Targhe analoghe ma di colore bordeaux sono usate per veicoli d'epoca, contraddistinte dalle lettere CL all'inizio della sequenza e dallo slogan \"JEWEL of the ATLANTIC\" in piccolo nel bordo inferiore, mentre in quello superiore \u00e8 riportata la parola \"BERMUDA\" di dimensioni un po' pi\u00f9 grandi. La combinazione GP 1 \u00e8 assegnata alle vetture ufficiali del primo ministro, mentre le targhe aventi unicamente lo stemma di una corona di colore argento sono riservate all'auto del Governatore.Gli automezzi delle Forze armate USA a partire dal 1975 utilizzano targhe con caratteri bianchi su sfondo nero; consistono in una lettera seguita da quattro cifre.Anteriormente al 1975, le targhe emesse in queste isole erano nere con scritte bianche. La lettera P in testa alla sequenza indicava un veicolo privato ed era seguita da un numero di quattro cifre.\nSant'Elena, Ascensione e Tristan da Cunha.\nA Sant'Elena i veicoli hanno generalmente targhe con un numero massimo di quattro cifre, salvo le vetture governative che si distinguono per le cifre precedute dalle lettere SHG (\"Saint Helena Goverment\"). il fondo \u00e8 bianco nelle targhe anteriori e giallo in quelle posteriori. I rimorchi hanno la stessa registrazione della targa del trattore stradale. L'autovettura del Governatore ha solamente lo stemma della corona di Sant'Edoardo di colore dorato in campo nero.Le targhe dei veicoli circolanti nell'isola di Ascensione presentano formato e colori identici a quelle emesse a Sant'Elena, con l'unica differenza che le quattro cifre sono precedute dalla lettera A. I veicoli governativi recano il prefisso SGA seguito da un numero progressivo, mentre all'Amministratore e a sua moglie sono riservate rispettivamente le serie AA 1 e AA 2. Dal 2014 sono state introdotte targhe per concessionari e rivenditori, con caratteri rossi e una combinazione alfanumerica consistente nel nome per esteso del commerciante seguito da un trattino e due cifre.Le targhe emesse a Tristan da Cunha, talvolta dipinte a mano, hanno non pi\u00f9 di tre cifre precedute dalla lettere T.D.C. o TDC e da uno spazio. Fin dall'ottobre 1968 i caratteri sono neri su fondo bianco, tuttavia \u00e8 possibile vedere in circolazione anche veicoli con targhe anteriori bianche e posteriori gialle, come quelle del Regno Unito oppure in tipico stile sudafricano degli anni Novanta. Fino al 2006 circa il 10% dei veicoli a motore e tutti i rimorchi erano privi di targhe d'immatricolazione.\nAnguilla.\nNell'isola di Anguilla le targhe emesse da luglio 2007 sono riflettenti e hanno dimensioni canadesi, con caratteri neri su fondo celeste ai bordi e bianco al centro. A sinistra del numero (composto da un massimo di quattro cifre) \u00e8 visibile lo stemma dell'isola, mentre le scritte blu \"Anguilla\" e \"Rainbow City\" sono posizionate rispettivamente sopra e sotto. I veicoli privati antepongono una P (che sta per Personal)\", le auto a noleggio una R (iniziale di Rental\") e i taxi una T alla numerazione. Agli alti ministri e alle autorit\u00e0 governative \u00e8 riservato un formato con i bordi gialli anzich\u00e9 celesti e con la lettera iniziale sostituita da un codice identificativo dell'ufficio o da una parola scritta per intero (es.: \"GOVERNOR\", \"PREMIER\", \"PARLSEC\" ovvero \"Segretario parlamentare\"). Le targhe temporanee, introdotte a dicembre del 2017, presentano uno sfondo rosso ciliegia, che sfuma verso il basso fino al rosso chiaro, con caratteri gialli consistenti nelle lettere fisse TP seguite da una numerazione di tre cifre partendo da 001. Dal 2021 sono state ripristinate le targhe per concessionari, in lamiera o plastica, con la lettera D seguita da un numero seriale a una o due cifre. &lt;br&gt;Dagli anni Cinquanta a fine giugno del 2007 le targhe di immatricolazione erano tutte di colore argento su sfondo nero; le serie iniziavano con la lettera A seguita da un massimo di quattro cifre. Le auto governative erano riconoscibili per una G al termine della sequenza, i veicoli a noleggio si contraddistinguevano per una H (Hire\") o una R (Rental\") e quelli speciali per una P posposta al blocco alfanumerico. La vettura del Governatore aveva la corona di Sant'Edoardo o la scritta \"GOVERNOR\" su sfondo nero.\nIsole Vergini britanniche.\nDal 2010 le targhe d'immatricolazione delle Isole Vergini britanniche (sigla automobilistica internazionale: BVI) sono in stile e formato americano, con la scritta \"VIRGIN ISLANDS\" sul bordo superiore e lo slogan \"NATURE'S LITTLE SECRETS\" su quello inferiore, ambedue neri su una banda gialla orizzontale. Tutte le registrazioni vanno da PA a PZ, lettere seguite da un trattino ed una numerazione composta da un massimo di quattro cifre. I caratteri sono neri su una fascia centrale bianca che contiene una sagoma cartografica delle isole dell'arcipelago, anch'essa di colore giallo. Non ci sono pi\u00f9 immatricolazioni distinte per i veicoli commerciali. Le targhe personalizzate si distinguono da quelle ordinarie per il colore verde al posto del giallo nella carta delle isole e nelle bande posizionate sui bordi superiore e inferiore.&lt;br&gt;Le auto ufficiali del governatore e del primo ministro presentano una corona dorata al centro e uno sfondo nero. I veicoli di altre autorit\u00e0 recano targhe con ai bordi le diciture sopra specificate, ambedue nere su una banda rossa orizzontale. Sulla banda bianca centrale sono invece impresse, in nero, le lettere GSB (Government Statutory Body\"), anteposte ad un trattino ed un massimo di tre cifre.&lt;br&gt;Da febbraio 1996 alla fine del 2009 i veicoli privati avevano targhe di colore giallo con formato USA (300 \u00d7 150 mm) ed una combinazione composta dalle lettere PV (Personal\" Vehicle\") seguite da cinque cifre. Per i motocicli i colori erano i medesimi, ma senza slogan n\u00e9 scritte e con formato di 201 \u00d7 126 mm; la sequenza iniziava con MC ed era seguita da un numero di quattro cifre (da 0001). I veicoli commerciali si contraddistinguevano per il colore azzurro dei caratteri, lo sfondo bianco e le lettere CM (Commercial\") seguite da quattro cifre. I veicoli a noleggio avevano targhe con caratteri neri su sfondo verde; le lettere RT (Rental\") precedevano un numero di cinque cifre. Ai taxi erano assegnate targhe bianche e cinque cifre; il numero era preceduto dalle lettere TX. I veicoli delle autorit\u00e0 governative si riconoscevano per le lettere GV (Government Vehicle\") seguite da quattro cifre; i caratteri erano bianchi in campo rosso o arancione. Molte targhe avevano la scritta \"VIRGIN ISLANDS\" e lo slogan \"NATURE'S LITTLE SECRETS\" posizionati rispettivamente in alto ed in basso. Mentre prima del 1996 erano in uso targhe con dimensioni e formato britannici, dall'anno suddetto si \u00e8 preferito adottare un formato simile a quello vigente nelle Isole Vergini statunitensi.\nCayman.\nIl formato attuale \u00e8 stato introdotto a maggio del 2017. Quello standard per veicoli privati, motocicli e camion consiste in due numeri di tre cifre neri e separati da uno spazio su fondo bianco che sormontano la scritta \"CAYMAN ISLANDS\" di colore blu; in alto a sinistra sono generalmente impresse tre stelle verdi che rappresentano le tre isole dell'arcipelago, in alto a destra una piccola tartaruga stilizzata. Il nuovo design \u00e8 dotato di un telaio antimanomissione in modo da impedire di svitare i bulloni di montaggio. &lt;br&gt;Le targhe con caratteri rossi e categoria di veicolo scritta in piccolo sul bordo superiore vengono assegnate a taxi, autobus e pullman turistici, quelle con caratteri verdi e scritta \"RENTAL\" di dimensioni ridotte sul bordo superiore sono invece rilasciate ai veicoli a noleggio. &lt;br&gt;Le vetture ufficiali del primo ministro presentano soltanto lo stemma nazionale al centro. Le targhe dell'auto ufficiale del governatore si contraddistinguevano per una corona d'argento su sfondo bianco fino alla met\u00e0 del 2009, quando inizi\u00f2 ad essere prodotto un formato con sfondo beige, stemma nazionale al centro e scritta in alto \"PROTOCOL\" in bianco su nero. \nDal 1974 a fine aprile del 2017 le targhe utilizzate nelle isole Cayman erano composte da due numeri di tre cifre ciascuno, riportavano quasi sempre la scritta \"CAYMAN ISLANDS\" di colore nero sotto le cifre ed avevano dimensioni simili alle targhe d'immatricolazione in uso negli Stati Uniti e in Canada: 304 \u00d7 152 mm per gli autoveicoli e 204 \u00d7 76 mm per i motoveicoli. Da settembre 2000 era possibile richiedere targhe personalizzate, con combinazioni alfanumeriche scelte dal proprietario del veicolo. I caratteri erano neri su sfondo giallo per le targhe ordinarie, neri su sfondo bianco per le auto e le moto a noleggio, rossi su sfondo giallo per le vetture guidate da proprietari disabili, rossi su sfondo bianco per i taxi e gli autobus, neri su sfondo arancione per i veicoli merci pesanti e i rimorchi. Nel 2003 erano state emesse targhe celebrative del cinquecentenario della loro scoperta: quattro cifre azzurre precedevano la lettera Q dello stesso colore su uno sfondo raffigurante una spiaggia e il mare dell'arcipelago. Le targhe prodotte in un primo tempo in tale occasione avevano i caratteri bianchi poco leggibili, perci\u00f2 vennero ritirate e sostituite. \nPrima del 1975 per tutti i veicoli la sigla CI (che stava per Cayman\" Islands\") era seguita da un numero di non pi\u00f9 di quattro cifre; i caratteri erano argento su sfondo nero.\nTurks e Caicos.\nDa aprile del 2000 nelle isole Turks e Caicos gli autoveicoli hanno targhe composte da cinque cifre di colore bianco riflettente, i motoveicoli ne hanno invece quattro. Viene rilasciata solamente una targa per la parte posteriore del veicolo. Il colore del testo \u00e8 differente a seconda che le targhe d'immatricolazione siano applicate a vetture private (caratteri rossi), commerciali (verdi), governative (neri) o a noleggio (gialli). I veicoli privati hanno targhe che si distinguono per gli slogan \"BEAUTIFUL BY NATURE\" e \"Turks &amp; Caicos Islands\" che si trovano rispettivamente sopra e sotto le cifre, mentre ai quattro angoli sono impressi, in senso orario, i disegni di una conchiglia rosa, un fenicottero rosa, un cactus verde ed un gambero rosso. I veicoli commerciali, quelli a noleggio e gli automezzi adibiti al servizio pubblico dal 1994 hanno targhe con caratteri verdi la cui serie \u00e8 composta da un numero di quattro cifre preceduto dalle lettere TC e da uno spazio. &lt;br&gt;A luglio 2021 per le vetture dei funzionari governativi di alto rango alla Camera dell'Assemblea sono state emesse nuove targhe (in coppia) con le lettere MP (= \"Member of Parliament\") o con le diciture \"SPEAKER\" e \"DEPUTY SPEAKER\" (cio\u00e8 vice primo ministro) nere su fondo bianco. La scritta \"CONSUL\" sopra un numero seriale basso \u00e8 riservata invece alle targhe dei veicoli dei Corpi consolari. Fino a marzo 2018 al premier erano assegnate targhe con al centro un grande stemma e al vicepremier un formato uguale ma con due stemmi pi\u00f9 piccoli e affiancati. Il design era lo stesso di quello attuale ma con fessure per il montaggio dei bulloni pi\u00f9 corte. Da novembre 2007 a marzo 2018 le vetture del governatore avevano targhe anteriori e posteriori che presentavano unicamente lo stemma della corona di Sant'Edoardo in alluminio; analogamente le auto del vicegovernatore recavano gli stessi colori ma con due corone in alluminio pi\u00f9 piccole, l'una accanto all'altra. &lt;br&gt; Dal 2000 a fine ottobre 2007 le serie degli autoveicoli dei funzionari governativi di alto rango erano riconoscibili per la sigla MP o le scritte \"CHIEF MINISTER\" (su doppia linea), \"MINISTER\", \"SPEAKER\" e \"DEPUTY SPEAKER\" (su doppia linea) di colore rosso su fondo giallo limone.Dal 1970 al 23 aprile 1981 design e font erano quelli delle targhe giamaicane emesse fino al 1973, con caratteri grigio argento su fondo nero. Le lettere fisse TC precedevano un numero progressivo le cui cifre variavano da una a quattro.\nMontserrat.\nLe targhe emesse nell'isola di Montserrat iniziano con una lettera che indica il tipo di mezzo a motore e precede una numerazione progressiva da una a quattro cifre. M (iniziale di Montserrat\") identifica i veicoli privati, MT i motocicli; la serie G con caratteri neri su fondo giallo contraddistingue le vetture delle autorit\u00e0 governative; le targhe verdi con scritte bianche e una H in testa alla numerazione sono assegnate a taxi, autobus ed autocarri a noleggio; i restanti veicoli a noleggio presentano una R (che sta per Rental\") anteposta alle cifre e caratteri bianchi su fondo rosso; anche le targhe prova per concessionari e proprietari di autofficine hanno lettere e cifre bianche su fondo rosso, ma recano una M in coda alla numerazione.L'automobile ufficiale del Governatore reca impresso sulla targa posteriore e anteriore lo stemma della corona di sant'Edoardo di colore argento su sfondo nero."}
{"id": "311630", "revid": "80598", "url": "https://it.wikipedia.org/wiki?curid=311630", "title": "Cotton Club", "text": "Il Cotton Club \u00e8 stato un famoso e storico night club e jazz club di New York attivo durante e dopo l'era del proibizionismo. Con lo stesso nome furono e sono presenti altri locali negli Stati Uniti ed in altre parti del mondo.\nStoria.\nPrimi anni.\nNel 1920 il pugile Jack Johnson apr\u00ec il \"Club Deluxe\", all'incrocio tra la 142\u00aa strada e Lenox Avenue ad Harlem. Pochi anni dopo, nel 1923, il gangster Owney Madden si impadron\u00ec del club e ne cambi\u00f2 il nome, che divenne \"Cotton Club\".\nGli spettacoli del club riproducevano l'immaginario razzista e discriminatorio dei tempi, spesso dipingendo i neri come dei selvaggi in giungle esotiche o come \"darkies\" (schiavi di colore) nelle piantagioni dell'America meridionale. Il club imponeva uno strano requisito riguardo alla carnagione delle ragazze del coro, che dovevano essere \"alte, ambrate e fantastiche\" (\"tall, tan and terrific\"), vale a dire alte almeno 160 cm, con pelle chiara e sotto i ventun anni d'et\u00e0. Duke Ellington doveva scrivere \"jungle music\" per un pubblico di bianchi.\nSuccesso.\nCi\u00f2 nonostante il club contribu\u00ec al lancio delle carriere di Fletcher Henderson, che dirigeva il primo complesso che suon\u00f2 l\u00ec nel 1923, e di Duke Ellington, la cui orchestra copr\u00ec il ruolo di \"house band\" dal 1927 al 1931. Il club non solo diede a Ellington fama nazionale attraverso le trasmissioni radio in diretta dal locale, ma lo aiut\u00f2 a sviluppare il suo repertorio componendo sia pezzi ballabili per lo spettacolo, sia ouverture, stacchi, accompagnamenti, e gli effetti \"jungle\" che gli diedero la possibilit\u00e0 di sperimentare con arrangiamenti orchestrali di cui i complessi itineranti raramente potevano disporre.\nEllington registr\u00f2 oltre cento pezzi in questo periodo, mentre costruiva il gruppo che diresse per quasi cinquant'anni. Il club arriv\u00f2 addirittura a modificare leggermente la sua politica di esclusione del pubblico di colore secondo le richieste di Ellington. Prima di offrire l'ingaggio a Ellington questo era stato proposto a King Oliver che tuttavia lo rifiut\u00f2 giudicando il compenso troppo basso, commettendo un errore di valutazione che lo avrebbe poi lentamente fatto allontanare dalle scene.\nIl gruppo di Cab Calloway port\u00f2 la propria rivista \"Brown Sugar\" al club nel 1930, rimpiazzando il gruppo di Ellington dopo il suo abbandono nel 1931; il complesso di Jimmie Lunceford segu\u00ec a quello di Calloway nel 1934, ma sia Ellington che Calloway ritornarono a suonare al club negli anni seguenti.\nIl club rappresent\u00f2 anche il lancio nel mondo dello spettacolo di Lena Horne, che cominci\u00f2 a sedici anni a cantare nel coro del locale. Louis Armstrong e Ethel Waters si esibirono al Cotton Club, mentre Coleman Hawkins e Don Redman vi suonarono come parte del complesso di Henderson. Anche i ballerini Bill \"Bojangles\" Robinson e i fratelli Nicholas lavorarono al club.\nIl locale attir\u00f2 anche personaggi della cultura popolare bianca di allora. Walter Brooks, produttore dello spettacolo di Broadway \"Shuffle Along\", ne fu il proprietario nominale. Dorothy Fields e Jimmy McHugh, uno dei pi\u00f9 importanti cantautori dell'epoca, e Harold Arlen fornirono le canzoni per le riviste, una delle quali, \"Blackbirds of 1928\" contenente le canzoni \"I Can't Give You Anything but Love\" e \"Diga Diga Doo\", fu poi prodotta da Lew Leslie per Broadway.\nNonostante la sua fama derivasse da artisti jazz afro-americani come Duke Ellington, Cab Calloway e Ethel Waters che si esibivano regolarmente nel locale, l'accesso ai neri non era consentito.\nDurante il suo apogeo svolse il ruolo di punto di ritrovo \"chic\" nel cuore di Harlem, organizzando ogni domenica le cosiddette \"Celebrity Nights\", alle quali presero parte personaggi come Jimmy Durante e Jimmy Walker. Nel club si svolsero spettacoli di genere vario, non solo concerti legati al jazz. Sulle sue scene si esibirono solisti e orchestre, cantanti e ballerini. Alcuni balli divennero famosi, come ad esempio il Lindy Hop.\nChiusura.\nIl club chiuse nel 1936 dopo le sommosse razziali di Harlem dell'anno precedente. Fu riaperto pi\u00f9 tardi lo stesso anno a Broadway, nella 48\u00aa Strada, ma chiuse definitivamente nel 1940, schiacciato del costo degli affitti, dal cambiamento nei gusti musicali e da una inchiesta federale per evasioni fiscali effettuate dai proprietari dei locali notturni di Manhattan.\nAltri locali col nome \"Cotton Club\".\nEsisteva una filiale del club sulla West Coast a Culver City, California tra la fine degli anni venti e i primi anni trenta, con la partecipazione degli artisti dell'originale Cotton Club, come Armstrong, Calloway ed Ellington.\nUn nuovo club con lo stesso nome \u00e8 stato aperto nel 1978 ad Harlem."}
{"id": "311632", "revid": "767487", "url": "https://it.wikipedia.org/wiki?curid=311632", "title": "Distretto di Martigny", "text": "Il distretto di Martigny (in tedesco \"Martinach\") \u00e8 un distretto del Canton Vallese, in Svizzera. Confina con i distretti di Saint-Maurice a nord-ovest, di Conthey a nord-est, di Entremont a sud, con il Canton Vaud (distretto di Aigle) a nord e con la Francia (dipartimento dell'Alta Savoia nel Rodano-Alpi) a ovest. Il capoluogo \u00e8 Martigny.\nComuni.\nAmministrativamente \u00e8 diviso in 11 comuni:"}
{"id": "311635", "revid": "599013", "url": "https://it.wikipedia.org/wiki?curid=311635", "title": "Mantorras", "text": "Ha il passaporto portoghese.\n\u00c8 originario dell'Angola, una ex colonia portoghese in Africa.\nCaratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nMantorras \u00e8 arrivato al Benfica nel 2001 dopo una grande stagione nell'Alverca, club portoghese che naviga tra il Superliga e la Seconda Divisione. Nel 2002 Mantorras ha riportato un grave infortunio al ginocchio che ha messo a rischio la sua carriera. Fortunatamente, dopo due anni di dura e dolorosa rieducazione costatagli ben quattro operazioni, \u00e8 ritornato in campo per aiutare il a vincere il Superliga nella stagione 2004-2005. Nel 2011, a seguito dei numerosi infortuni subiti, ha deciso di lasciare il calcio giocato. Nel mese di febbraio si \u00e8 presentato al Tribunale del Lavoro di Lisbona per chiedere la pensione di invalidit\u00e0. Secondo Mantorras la causa della sua invalidit\u00e0 permanente sarebbe il gravissimo infortunio subito al ginocchio sinistro nel febbraio del 2002, che lo costrinse a quattro operazioni compromettendogli la carriera.\nNazionale.\n\u00c8 il giocatore pi\u00f9 rappresentativo della nazionale angolana, che \u00e8 stata la prima ex colonia portoghese in Africa a partecipare ad un Mondiale, quello di Germania 2006. Il suo contributo alla causa angolana ai Mondiali non \u00e8 stato molto determinante (anche se il resto della squadra aveva un discreto livello tecnico) in quanto \u00e8 stato impiegato solo per 55 minuti in due partite, a causa di problemi fisici.\nHa esordito in nazionale il 28 gennaio 2001, nella partita contro la Libia.\nHa collezionato in totale 32 presenze e 5 gol con la maglia della nazionale.\nStatistiche.\nPresenze e reti nei club.\n\"Nelle seguenti statistiche non sono incluse le presenze nelle seconde squadre.\""}
{"id": "311642", "revid": "33751", "url": "https://it.wikipedia.org/wiki?curid=311642", "title": "Pedro Mantorras", "text": ""}
{"id": "311645", "revid": "6923", "url": "https://it.wikipedia.org/wiki?curid=311645", "title": "Scuola storica del diritto", "text": "Per Scuola storica va intesa la scuola giuridica, profondamente influenzata dal romanticismo, fondata da Friedrich Carl von Savigny.\nEssa critic\u00f2 sia il giusnaturalismo che il positivismo.\nLa critica al giusnaturalismo riguardava la sua astrattezza, in quanto il diritto naturale sembrava volersi discostare da una visione storicistica affermando la validit\u00e0 universale di princ\u00ecpi eterni ed immutabili.\nCon riguardo alla polemica contro il positivismo, propugnatore delle codificazioni, spicca la pubblicazione, nel 1814, della \"Vocazione della nostra epoca per la legislazione e la giurisprudenza\", ovvero il manifesto della Scuola Storica, scritto dal Savigny in risposta alle tesi del collega, Anton Thibaut, di elaborare una codificazione sul modello napoleonico volta ad unificare il diritto nel mondo germanico.\nIn questo testo, il Savigny dava nuovo vigore alla scienza del diritto, la cosiddetta \"scientia juris\", e trovava soluzione alle maggiori questioni che in quel periodo laceravano la dottrina, anche germanica. Egli affermava, infatti, che l'idea di codice doveva essere superata in quanto risultava un inutile irrigidimento di un fenomeno di per s\u00e9 non racchiudibile in schemi precisi, poich\u00e9 il vero fondamento del diritto civile non poteva coincidere con il \"cesareo gladio\", considerato, dallo stesso, strumento di guerra e soggiogazione, ma doveva riconoscersi nella naturale dipendenza del diritto dai costumi e dallo spirito di ciascun popolo. Pertanto si avr\u00e0 un diritto in continua evoluzione e trasformazione, analogamente a quanto avviene per il linguaggio adoperato da ogni popolo. A questo rapporto va aggiunto il vitale sviluppo offerto dalla scienza specifica dei giuristi. Da ci\u00f2 lo studioso faceva discendere quanto leggi e codici non siano necessariamente in armonia con il carattere del popolo, finendo per rappresentare una rottura nell'ordinato fruire della tradizione giuridica nazionale. In conclusione, il modo corretto di procedere per l'unificazione del sistema giuridico germanico consisteva nello spronare la crescita progressiva di una scienza del diritto comune all'intera nazione.\nQuesto documento ebbe, nel mondo universitario germanico, un'accoglienza strepitosa. Aderendo a questa metodologia ed ai suoi presupposti, due generazioni di giuristi tedeschi si dedicarono al compito di costruire una scienza ed un sistema. Tra questi giuristi spicca il contributo di Georg Friedrich Puchta (1798-1846), allievo del fondatore di questa scuola.\nIl contributo di Puchta.\nPuchta reinterpret\u00f2 il concetto di spirito del popolo modificando la visione di \"diritto frutto della tradizione storica\" come elemento formante un organismo vivo e diviso in altrettanti parti organiche che si suppongono e completano reciprocamente. La conoscenza sistematica del diritto era perci\u00f2 quella in grado di percepire l'intimo legame che unisce le singole parti, ossia ne comprende i particolari come membra dell'intero \u2013 corpo.\nIn questa generale visione del diritto come organo, la scienza del diritto viene a far parte del sistema, in quanto il sistema non era altro che la comprensione piena dell'organicit\u00e0 naturale del diritto come fenomeno. Fu cos\u00ec che si procedette al recupero della sistematica giusnaturalistica.\nIl pensiero di Puchta \u00e8 esemplificabile con la teoria della piramide concettuale in base alla quale tutti i concetti giuridici possono essere sistematicamente organizzati secondo una scala a partire dai pi\u00f9 generali, sino ai pi\u00f9 dettagliati, ma tale criterio deve essere rispettato al punto tale che, adoperando il criterio della deduzione logica, si possa seguire la scala sia in senso ascendente che in senso discendente.\nSeguendo questa impostazione una proposizione giuridica diveniva legittima solo mediante il suo inserimento logico nel sistema. Sinteticamente si pu\u00f2 affermare che il criterio di validazione diveniva la consequenzialit\u00e0 logica di ogni proposizione giuridica rispetto al tutto, in base al principio della non contraddittoriet\u00e0. Con ci\u00f2 si poneva un argine al dialogo \"quantitativo\" tra regola ed eccezione, tipico del discorso dei giuristi del \"jus commune\" (ossia la regola \u00e8 la norma che si applica al maggior numero di casi, mentre l'eccezione \u00e8 ci\u00f2 che si applica in circostanze ben delineate). Da tali considerazioni si pu\u00f2 ben comprendere come \"il sistema detti legge\", ovvero la sua intelaiatura complessiva renda logicamente impossibile tutta una serie di regole o di conclusioni giuridiche ad esso logicamente antagoniste.\nIl contributo della Scuola Storica al diritto contemporaneo.\nIl programma della scuola del Savigny, ovvero l'unificazione del diritto tedesco attraverso la scienza, fu accompagnato da una generale approvazione per il suo carattere radicale. Essa, infatti, imponeva di spogliarsi di ogni forma di norma eccezionale, adoperata ampiamente nei sistemi dove trovava applicazione il sistema del Code civil. Questa estremizzazione, d'altronde, era espressione del ruolo che i giuristi tedeschi si erano assunti, ossia di guida del diritto e, pertanto, dovevano trovare un modo per dirigere l'applicazione del diritto per tutta la costellazione dei casi pratici che potevano presentarsi nella vita concreta. Questo metodo fu trovato nella logica ferrea e in una sistematica rigida.\nPer espletare al meglio questa metodologia i giuristi della Scuola storica dovevano definire ogni concetto con scientifica precisione, cos\u00ec da essere disegnati esattamente alla fattispecie considerata. Questo tipo di analisi fu effettuato da due generazioni di giuristi tedeschi e port\u00f2 ad un notevole affinamento di idee e figure giuridiche e ad una delle non molte fasi di effettiva accumulazione concettuale promosse dalla \"scientia juris\".\nQuesta tecnicizzazione del diritto non aveva avuto precedenti nel mondo giuridico occidentale sia di civil che di common law, che, invece, adoperavano ed adoperano diversi termini con concetti anfibologici.\nEsempi di quanto scritto sono il concetto di nullit\u00e0 ed il concetto di mandato. Nel diritto comune, come nel Code Napol\u00e9on e nell'ABGB, la parola mandato serviva per designare indifferentemente l'atto attributivo della rappresentanza ed il rapporto tra il mandante ed il mandatario. La distinzione esistente, ad esempio nel codice civile italiano, tra procura e mandato \u00e8 frutto di un'analisi concettuale che distingue tra il lato interno e quello esterno del rapporto.\nCon riguardo alla nullit\u00e0 va sottolineato che, nel lessico giuridico del diritto comune, come in quello usato nel Code civil, la parola nullit\u00e0 \u00e8 termine collettivo per indicare varie specie di invalidit\u00e0. La distinzione tra annullabilit\u00e0 e nullit\u00e0 \u00e8 una creazione della giurisprudenza tedesca del secolo scorso."}
{"id": "311647", "revid": "84184", "url": "https://it.wikipedia.org/wiki?curid=311647", "title": "Telese", "text": ""}
{"id": "311653", "revid": "2194361", "url": "https://it.wikipedia.org/wiki?curid=311653", "title": "Incidenti stradali in Europa", "text": "Nell\u2019Unione europea, il numero delle vittime di incidenti stradali nel 2018 registra 25.000 vittime contro le del 2017. Nel confronto tra il 2018 e il 2010 (anno di benchmark per la sicurezza stradale) i decessi si riducono del 21%. Ogni milione di abitanti, nel 2018 si contano 49,1 morti per incidente stradale nella Ue28.\nFact Sheet EURO/03/04 (Copenaghen, Roma, 6 aprile 2004).\nDocumento dell'Organizzazione mondiale della sanit\u00e0 dell'ONU.\nLe ferite da incidenti di traffico uccidono quasi 350 persone al giorno, o pi\u00f9 di ogni anno nella regione europea monitorata dall'Organizzazione mondiale della sanit\u00e0.\n\u00c8 come se un evento catastrofico uccidesse la popolazione di una citt\u00e0 di medie dimensioni ogni anno.\nAlmeno 2,4 milioni di persone vengono ferite oppure rese disabili in incidenti stradali ogni anno.\nDi questi 2 milioni di incidenti stradali annuali, circa il 65% avviene in citt\u00e0 e villaggi, dove pedoni e ciclisti sono particolarmente esposti. L'evidenza sulla mortalit\u00e0 stradale \u00e8 presentata nel \"World report on road traffic injury prevention\", pubblicato dall'OMS e dalla Banca Mondiale il 7 aprile 2006, Giornata mondiale della salute (\"World Health Day\"), e nella pubblicazione \"Preventing road traffic injury: a public health perspective for Europe\", preparata dalla \"WHO Regional Office for Europe\".\nLa quantit\u00e0 di morti e la disabilit\u00e0 causata dalle ferite da traffico le rende un problema di salute predominante. Ma la morte e le ferite sulle strade non sono eventi casuali. Determinando quali siano i fattori di rischio che conducono agli incidenti e come prevenirli \u00e8 il principale obiettivo dello studio Europeo. Questo identifica le misure che si sa per certo che funzionino ed evidenzia la differenza tra la conoscenza e la sua implementazione: \"\"\u00c8 arrivato il momento\" - si sostiene - \"di smettere di considerare le morti da traffico e le ferite come una conseguenza inevitabile dell'utilizzo delle strade: tali eventi sono prevenibili\".\nAltre statistiche.\nSecondo fonti statistiche, sono 6500 i soli bambini che muoiono annualmente per incidenti legati alla circolazione stradale, questo secondo i dati indicativi forniti dal Dr. Marc Danzon, direttore dell'Organizzazione mondiale della sanit\u00e0 (OMS) per l'Europa.\nLa velocit\u00e0 \u00e8 il maggiore assassino sulle strade e secondo l'Unione europea (EU) il ridurre la velocit\u00e0 media di guida di 3\u00a0km/h salverebbe attorno a 5000-6000 vite ogni anno e preverrebbe attorno a - incidenti, risparmiando 20 miliardi di euro in costi. In contrasto, portando la velocit\u00e0 nei centri cittadini da 30\u00a0km/h a 50\u00a0km/h aumenta il rischio di morte per i pedoni di 8 volte.\nConsiderazioni pratiche.\nNella regione europea del OMS, i minorenni pagano il prezzo pi\u00f9 alto. Gli incidenti stradali sono la causa di morte principale per giovani tra i 5-29 anni. Questo gruppo rende conto di pi\u00f9 del 30% delle vittime d'incidenti. In questo gruppo di et\u00e0, i giovani rappresentano l'80% delle vittime.\nAttribuire un costo economico alla perdita di vite \u00e8 arduo, ma ragionevoli stime mostrano che la perdita economica causata dagli incidenti di traffico ammonterebbe a circa il 2% del PIL. Per l'Unione Europea, questo significa circa 180 miliardi di euro all'anno. Secondo il documento \"Preventing road traffic injury: a public health perspective for Europe\"\", i paesi dell'Europa centrale ed orientale sono ancora pi\u00f9 severamente colpiti rispetto all'Europa occidentale.\nIl grande carico sociale delle ferite da traffico si aggiunge ad altri effetti nocivi per la salute relativi al trasporto, come quelle risultanti dall'inquinamento, il rumore, l'incremento degli stili di vita sedentari ed i cambiamenti climatici globali.\nLa sicurezza sulle strade \u00e8 un aspetto inevitabile del trasporto sostenibile ed un argomento centrale per il settore sanitario. Lo studio europeo affronta il problema di come la sanit\u00e0 pubblica pu\u00f2 creare un sistema dei trasporti salubre e di salvare vite.\nI due rapporti dell'OMS mostrano due cardini del nuovo pensiero sulla sicurezza stradale:\nL'obiettivo \u00e8 galvanizzare i paesi nella Regione Europea dell'OMS per diffondere queste idee. \"La dedica del \"Giorno Mondiale della Salute\" del 2004 alla sicurezza stradale segna l'inizio della consapevolezza della tassa di morte che sopportano le nostre comunit\u00e0, e della applicazione del nuovo pensiero in alcuni Stati Membri.\nSviluppi storici.\nGrazie al progresso tecnologico successivo all'introduzione del crash test, e con la lenta ma graduale introduzione di dispositivi di sicurezza come le cinture di sicurezza, il numero di decessi per incidenti stradali smise di crescere intorno all'inizio degli anni settanta, a dispetto del fatto che il numero di automobili in circolazione e di incidenti continuava a salire. Dal 1970-71, dunque, i decessi in Europa tendono a diminuire.\nIl programma per la creazione di uno spazio europeo della sicurezza stradale prevede il dimezzamento degli incidenti mortali tra il 2011 e il 2020, e la fissazione di un obiettivo di riduzione per le lesioni stradali e per il primo soccorso. Fra le azioni previste:\nAssociazione Italiana Familiari e Vittime della Strada.\nL'AIFVS onlus, Associazione Italiana Familiari e Vittime della Strada onlus, nasce come comitato nel 1998, con l'obiettivo di fermare la strage stradale e dare giustizia ai superstiti, perch\u00e9 nessuno meglio di chi sulla strada ha perso la salute, o dei familiari di chi ha perso la vita, pu\u00f2 testimoniare quanto siano gravi il lutto e la perdita per la famiglia e per la societ\u00e0, e che a questo primario diritto di testimonianza corrisponde il dovere morale che la stessa sorte non tocchi ad altri innocenti.\nSito web storico ufficiale dell'associazione \u00e8 https://www.vittimestrada.org/\nAderisce poco dopo alla Federazione Europea Vittime della Strada, si costituisce come organizzazione non lucrativa di utilit\u00e0 sociale (onlus) l'8.4.2000; nel marzo 2001 viene riconosciuta con decreto del Ministero dei LL.PP di comprovata esperienza nel settore della sicurezza stradale ed abilitata a collaborare all'educazione stradale nelle scuole; nel settembre 2003 con decreto del Ministero del Lavoro e delle Politiche Sociali viene iscritta nel Registro Nazionale delle associazioni di promozione sociale e legittimata a costituirsi parte civile nei processi per le finalit\u00e0 dell'Associazione. Con oltre 120 sedi in Italia, per una capillare assistenza alle vittime, promuove, attraverso la presenza in fiere, convegni, banchetti nelle piazze, la sicurezza stradale, la moderazione della velocit\u00e0, l'alta visibilit\u00e0, la costruzione delle zone 30.\nUVIS - Unione Vittime della Strada.\nL'UVIS, ovvero l'Unione Vittime della Strada \u00e8 un'associazione non profit italiana che inizia ad operare nel 1999.\nGli scopi istituzionali dell'associazione sono contenuti nella \"Carta di Milano per il rispetto della Vita sulla strada\", promulgata il 20 novembre 2011 in occasione della Giornata mondiale del ricordo delle vittime della strada:\nL'associazione gestisce un servizio di assistenza alla vittime della strada (\"SOS UVIS\", assistenza legale) attraverso il internet.\nNel dicembre del 2011 ha partecipato alla campagna di sensibilizzazione contro l'abuso di alcol \"Rednoze\", promossa dal Movimento delle associazioni di volontariato italiano (MODAVI). La campagna pubblicizzava un inesistente spray orale che avrebbe avuto la capacit\u00e0 di ingannare l'etilometro)Newsg sul sito Gadget-Wired.\nBibliografia.\n(Pubblicazioni disponibili online sin dal Giorno Mondiale della Salute, \"World Health Day\", del 7 aprile 2004)."}
{"id": "311656", "revid": "111515611", "url": "https://it.wikipedia.org/wiki?curid=311656", "title": "Ardon (Svizzera)", "text": "Ardon (toponimo francese; in tedesco \"Arden\", desueto) \u00e8 un comune svizzero di 3\u00a0076 abitanti del Canton Vallese, nel distretto di Conthey.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "311658", "revid": "33689", "url": "https://it.wikipedia.org/wiki?curid=311658", "title": "Game.com", "text": "Il Game.com (scritto tutto minuscolo nel logo, pronunciato omettendo il punto) \u00e8 una console portatile monocromatica prodotta e distribuita da Tiger Electronics nel settembre 1997.\nAnche se dedicato a un target pi\u00f9 adulto, con lo stile sportivo del PDA (caratteristiche e funzioni come touch screen e stilo) la Tiger sperava che avrebbe rivaleggiato con il Game Boy della Nintendo. Diversamente da altre console portatili, le prime console Game.com includono due slot per le cartucce di gioco o un modem da 14,4 kbps, anche se i modelli successivi furono convertiti allo standard industriale dello slot singolo.\nStoria.\nI titoli pubblicati al lancio della Game.com includono \"Indy 500\", \"Duke Nukem 3D\" e \"Mortal Kombat Trilogy\", oltre che \"Lights Out\" che era incluso nel sistema. La Tiger produsse anche gli equivalenti di molte periferiche del Game Boy, come il cavo seriale compete.com che permette ai giocatori di connettere le proprie console per giocare in multigiocatore o scambiare i punteggi migliori. Furono resi disponibili anche accessori firmati come adattatore AC, cuffiette e custodia da trasporto.\nSfortunatamente, molte delle caratteristiche esclusive del Game.com avevano funzionalit\u00e0 limitata. Il touch screen ha una bassa risoluzione del sensore, cos\u00ec che era difficile usarlo per precisi input nei giochi e pochi giocatori fecero uso della funzione di rubrica del PDA. Inoltre, come in molti dispositivi portatili dell'epoca, la memoria dei dati dipende completamente da una batteria a bottone, il difetto della quale avrebbe comportato la perdita irrevocabile di ogni informazione o indirizzo memorizzato nel Game.com.\nLa Tiger fall\u00ec il tentativo di catturare l'interesse dei consumatori pi\u00f9 adulti. Mentre furono capaci di ottenere le licenze di giochi come \"Mortal Kombat\", \"Duke Nukem 3D\" e \"Resident Evil\", pochi di questi titoli furono venduti in quantit\u00e0 importanti. Lo sviluppo dei giochi, persino di quelli su licenza, era fatto internamente: questo approccio comportava alcuni problemi, quale ad esempio la non completa disponibilit\u00e0 dei SDK originali.\nAll'epoca la piattaforma venne quasi completamente ignorata dalla stampa specializzata. La Tiger utilizz\u00f2 anche un marketing insultante, comprendente slogan mal concepiti quali, \"It plays more games than you slackers have brain cells\" (\"Ha pi\u00f9 giochi di quante cellule cerebrali abbiate voi fannulloni\").\nNel tentativo di rivitalizzare il suo fallimentare sistema, la Tiger pubblic\u00f2 successivamente il Game.com Pocket Pro, una versione pi\u00f9 sottile del Game.com. Esso dispone di schermo retroilluminato, e richiede solo due pile stilo (rispetto alle quattro dell'originale), ma rinunci\u00f2 allo slot addizionale per le cartucce. Una revisione successiva del Pocket Pro fu disponibile in quattro colori traslucidi (verde, blu, rosa e viola) ma \u00e8 priva di retroilluminazione.\nQuesta riedizione godette di un successo molto limitato, e la console venne eliminata nel 2000, assieme al suo Internet Service Provider esclusivo. Molti dei suoi problemi furono dovuti a una scarsa variet\u00e0 (solo 20 giochi), una povera distribuzione e un marketing scadente. Soprattutto il suo schermo, come quello del Game Boy originale, soffr\u00ec per un refresh estremamente lento (noto come \"ghosting\"), che danneggia in particolare i giochi dall'alto ritmo di cui la Tiger aveva cercato la licenza.\nQuando il Game.com usc\u00ec di produzione, nessun'altra console portatile dotata di touchscreen venne pi\u00f9 fabbricata fino all'uscita del Nintendo DS.\nCaratteristiche Internet.\nUsare Game.com con il modem era scomodo. L'utente doveva inserire il modem Game.com in uno degli slot per le cartucce dell'unit\u00e0 di gioco, connettere Game.com alla presa telefonica, e connettersi all'esclusivo (e abbastanza oneroso) ISP di Game.com. Da l\u00ec, l'utente poteva caricare i punteggi salvati, o controllare l'e-mail e navigare il web se possedeva la cartuccia Internet (venduta separatamente dal modem). Le istruzioni riportate sul manuale e sul sito della Tiger (ora chiuso) erano errate, quindi l'accesso a Internet era comunque difficoltoso, e per riuscirci si era costretti a procedere per tentativi.\nL'accesso al web era solo testuale, e le successive versioni a singola cartuccia di Game.com non potevano affatto accedere al web o spedire e-mail. Nessun gioco prevede una modalit\u00e0 online per sfidare altre persone, si potevano solamente caricare i punteggi pi\u00f9 alti. La quota mensile da pagare, la necessit\u00e0 di due periferiche extra, e il fatto che le impostazioni erano estremamente confuse, fece s\u00ec che solo una piccola percentuale dei pochi possessori di Game.com si iscrivessero al servizio Internet di Game.com, che sopravvisse appena fino alla cancellazione del PDA stesso.\nVideogiochi.\nPubblicati.\nI giochi pubblicati furono soltanto 20. Secondo la rivista \"Retro Gamer\", i pochi degni di nota sono \"Frogger\", \"Henry\", \"Mortal Kombat Trilogy\", \"Resident Evil 2\" e \"Lights Out\".\nFurono venduti anche accessori per la connessione per Game.com, incluso \"Internet di Game.com\" e \"Tiger Web Link\".\nTitoli annullati.\nInoltre, un innominato (e non annunciato) gioco di ruolo pu\u00f2 essere visto in uno degli spot commerciali di Game.com."}
{"id": "311667", "revid": "1982", "url": "https://it.wikipedia.org/wiki?curid=311667", "title": "Quisling", "text": ""}
{"id": "311676", "revid": "287204", "url": "https://it.wikipedia.org/wiki?curid=311676", "title": "Videogiochi per Game Gear", "text": "La seguente lista elenca i videogiochi del SEGA Game Gear."}
{"id": "311678", "revid": "1714743", "url": "https://it.wikipedia.org/wiki?curid=311678", "title": "Bianca di Savoia", "text": "Origine.\nBianca, secondo Samuel Guichenon, era la figlia secondogenita di Aimone di Savoia, detto il Pacifico, Conte di Savoia e Conte d'Aosta e Moriana e della moglie, Violante Paleologa, che, sempre secondo Samuel Guichenon, era figlia Teodoro I del Monferrato, principe di Bisanzio e marchese del Monferrato, e della moglie, Argentina Spinola, che, secondo il \"Rerum Italicarum scriptores, volume XI\" era figlia del Capitano del Popolo di Genova, Opizzino Spinola, e della moglie, Violante di Saluzzo.&lt;br&gt;Aimone di Savoia, secondo lo storico francese Samuel Guichenon nel suo \"Histoire g\u00e9n\u00e9alogique de la royale maison de Savoie\", era il figlio maschio terzogenito di Amedeo V, Conte di Savoia, d'Aosta e di Moriana, e della sua prima moglie, Sibilla o Simona di Baug\u00e9, che sempre secondo la Samuel Guichenon era l'unica figlia del signore di Baug\u00e9 e della Bresse, Guido II di Baug\u00e9, mentre per quanto riguarda la madre tra gli storici non vi \u00e8 concordanza, ma fu Dauphine di Saint-Bonnet e non Beatrice del Monferrato, figlia di Guglielmo VI del Monferrato; la conferma che la madre di Sibilla fu Dauphine ci \u00e8 data da due documenti del \"Titres de la maison ducale de Bourbon\", il n\u00b0 595, in cui Dauphine (\"Dauphine dame de Saint-Bonnet\") si cita come la madre di Sibilla moglie di Amedeo di Savoia (\"mariage de sa fille Sibille avec Amed\u00e9e de Savoie\") e il documento n\u00b0 607, in cui Dauphine (\"Dauphine dame de Saint-Bonnet le Ch\u00e2teau, femme de Pierre de la Roue chevalier\") viene citata come madre di Sibilla (\"Sibille femme d\u00b4Amed\u00e9e de Savoie\"), la quale Dauphine, ancora secondo Samuel Guichenon, era figlia di Renato di Lavieu, Signore di Saint-Bonnet, di Miribel et di Jordaine (\"fille unique et h\u00e9riti\u00e8re de Ren\u00e9 de Lavieu, chevalier, seigneur de Saint-Bonnet et de Miribel et de Jordaine\") e della moglie (sa femme).\nBiografia.\nL'infanzia.\nBianca, quando aveva circa 7 anni, rimase orfana di madre; in attesa del quinto figlio, il 14 dicembre 1342, sua madre, Violante (\"Domina Yolanda de Monteferrato comitissa Sabaudi\u00e6 conjuxque principi illustris magnifici domini Aymonnis comitis Sabaudi\u00e6\"), fece testamento, in cui stabil\u00ec di essere sepolta nell'Abbazia di Altacomba (\"in ecclesi\u00e6 Alt\u00e6 Comb\u00e6\"), ed inoltre destin\u00f2 alcuni lasciti ai figli, Giovanni (\"Joannem carissimum filium suum\"), Bianca (\"Blancham filiam suam\"), Ludovico (\"filium suum posthumum si nascatur ex ea\") e Amedeo (\"Amedeum carissimum filium suum primogenitum\"). Sua madre, Violante mor\u00ec, non si sa se prima, durante o dopo il parto, il 24 dicembre 1342, e venne inumata nell'Abbazia di Altacomba.&lt;br&gt;Dopo circa sei mesi, anche suo padre, Aimone mor\u00ec; all'inizio del 1343, fu colpito da una improvvisa grave malattia e, prima di morire, in data 11 giugno 1343, redasse il suo testamento, in cui chiedeva di essere sepolto ad Altacomba (\"ecclesiam B. Mari\u00e6 de Alta-Comba\"), e ricordando di aver risolto definitivamente, con il sigillo del re di Francia, il problema della successione nella contea di Savoia, dichiarava suoi eredi i tre figli legittimi, ancora in vita Bianca (\"filiam suam Blanchiam\"), Giovanni (\"Joannem eius filium secundo genitum\") e Amedeo (Amedeum filium suum primogenitum).&lt;br&gt;Aimone mor\u00ec il 22 giugno 1343 a Montm\u00e9lian e fu sepolto presso l'Abbazia di Altacomba; vi sussistono le sole pietre tombali del conte, quando l'abbazia fu occupata dai giacobini che forzarono la sua tomba e distrussero i resti, insieme a quelli di altri rappresentanti Savoia.&lt;br&gt;Ad Aimone succedette il figlio maschio primogenito, Amedeo, come Amedeo VI, di circa 10 anni, sotto la reggenza del cugino, Luigi II di Savoia-Vaud.&lt;br&gt;Circa due anni dopo moriva anche il fratellino Giovanni.\nLe proposte di matrimonio ed il matrimonio.\nNel 1345 il Re d'Inghilterra Edoardo III scrisse al conte di Savoia chiedendo la mano di Bianca, ma una conseguente alleanza con gli inglesi contro il regno di Francia venne considerata troppo rischiosa e la proposta fu lasciata cadere.; negli Archivi di Stato \u00e8 conservato il documento inerente al progetto di matrimonio.\nNel maggio del 1347, auspice Papa Clemente VI, fu promessa al Delfino Umberto II de la Tour-du-Pin, reduce da una crociata in Terra Santa e praticamente in bolletta, in cambio di una dote di 120.000 fiorini: il matrimonio avrebbe cos\u00ec risanato le casse del Delfinato e consentito un rafforzamento delle due signorie. Tuttavia la cosa non piacque ai francesi: le pressioni del re di Francia Filippo VI di Valois, costrinsero Umberto a rinunciare al matrimonio ed a cedere la sua signoria alla corona di Francia (1349).; il contratto di matrimonio tra Umberto e Bianca \u00e8 riportato nella \"Histoire de Dauphin\u00e9, tome II\", documento n\u00b0 CCLI; la trattativa fu ripresa, senza successo, nel 1348.\nL'arcivescovo e signore di Milano, Giovanni Visconti, per un'alleanza stretta tra la Savoia ed i Visconti propose il matrimonio tra Bianca, sorella del conte di Savoia, Amedeo VI (detto \"il Conte verde\") ed il proprio nipote, che era stato esiliato nelle terre dei Savoia dal fratello di Giovanni, Luchino, Galeazzo, che secondo il \"Petri Azarii Chronicon\" era figlio di Stefano e della genovese, Valentina Doria (\"filii quondam Domini Stephani et ex Domina de Auria de Janua\"). Il matrimonio con Galeazzo, celebrato il 28 settembre 1350 al castello di Rivoli, scambiava terre e denari tra le due famiglie; il matrimonio di Galeazzo II (\"Domino Galeazio\") con Bianca, la bellissima sorella del conte di Savoia Amedeo VI (Blancam pulcherrimam sororem illustris principis domini comitis Sabaudi\u00e6) \u00e8 confermato dal \"Petri Azarii Chronicon\"; il contratto di matrimonio conservato presso gli Archivi di Stato prevedeva in data 18 settembre un deposito di 40.000 fiorini d'oro nelle mani dell'abate d'Altacomba, da parte di Galeazzo.\nIn Italia.\nColta, di indole docile e caritatevole, si dice mitigasse spesso il carattere burbero e violento del marito; Samuel Guichenon, riportando un giudizio di uno storico milanese, la definisce degna di qualsiasi tipo di lode.&lt;br&gt;Secondo gli \"Annales Mediolanenses\", il matrimonio di Bianca e Galeazzo era stato preparato dallo zio di Galeazzo, Giovanni, arcivescovo e signore di Milano, assieme al fratello Luchino, che dopo la morte di quest'ultimo, rimasto unico signore di Milano, aveva richiamato dall'esilio i tre nipoti, Galeazzo ed i fratelli Matteo e Bernab\u00f2, e, dopo il matrimonio, aveva inviato Galeazzo e Bianca, con al seguito altri nobili, cavalieri e fanti a Bologna, per governarla in suo nome.\nNel 1354, alla morte dello zio del marito, Giovanni Visconti, Bianca divenne signora di Milano, in quanto Galeazzo, assieme ai fratelli Matteo e Bernab\u00f2 erano divenuti signori di Milano, dividendo in tre parti la signoria. \nnel 1355, dopo la morte di Matteo Visconti, Galeazzo e Bernab\u00f2 divisero la signoria in due parti e Galeazzo fu nominato vicario imperiale da Carlo IV.&lt;br&gt;Dopo che Galeazzo, nel 1359, assedi\u00f2 e conquist\u00f2 Pavia, vi fiss\u00f2 la sua residenza e inizi\u00f2 la costruzione del castello Visconteo di Pavia.Bianca, istruita e studiosa, nel castello Visconteo si avvalse di amicizie illustri, tra i quali Francesco Petrarca, per fondare la Biblioteca Viscontea, nella quale apport\u00f2 le prime copie della \"Divina Commedia\".\nSi occup\u00f2 dei poveri della sua terra, tant'\u00e8 che si fece nominare Signora di alcuni feudi, tra cui quello di San Colombano (nel ventunesimo secolo San Colombano al Lambro) dove istitu\u00ec gli \"Statuti Colombanesi\", un insieme di leggi e ordinamenti legislativi.\nLe guerra col Monferrato.\nFra i Visconti e i marchesi del Monferrato scoppi\u00f2 una guerra per l'appropriazione dei territori della bassa Lombardia e del basso Piemonte: Bianca vide cos\u00ec su due fronti opposti il marito ed il fratello Amedeo. Cerc\u00f2 in tutti i modi di far cessare le battaglie, ristabilendo la pace familiare; il conflitto si concluse, anche per al morte del marchese Giovanni II Paleologo e con la restituzione dei territori occupati dal Monferrato nel pavese in cambio dei possedimenti viscontei nell'astigiano.\nGli ultimi anni e la morte.\nNel 1378, Bianca rimase vedova; secondo il \"Chronicon Placentinum\" il visconte Galeazzo, signore di Milano, Pavia, Piacenza, Como, Novara, Vercelli, Alessandria, Tortone e Bobbio (Dominus Galeaz Vicecomes tunc Dominus civitatem Mediolani, Papi\u00e6, Placenti\u00e6, Cumarum, Novari\u00e6, Vercellarum, Alexandri\u00e6, Terdon\u00e6 et Bobii) mor\u00ec, a Pavia, il 6 agosto.\nA Bianca furono concesse alcune citt\u00e0, tra cui Monza e Cortenuova. In quel periodo, si dedic\u00f2 alla nipote, Valentina, che crebbe ed istru\u00ec, insegnandole anche il francese e il tedesco. Inoltre Bianca fond\u00f2, nel 1380, il monastero di Santa Chiara la Reale a Pavia, dove venne sepolta.\nBianca, madre di Gian Galeazzo Visconti, detto Conte di Virt\u00f9, e sorella del conte di Savoia (\"Domina Blanca mater dicti Domini comitis Virtutum et quondam soror Domini comitis Sabaudi\u00e6\") mor\u00ec a Pavia, a cinquantuno anni, il 31 dicembre 1387, e, come ci conferma il \"Chronicon Placentinum\" fu sepolta, in abito da monaca, nel monastero di Santa Chiara la Reale di Pavia in un mausoleo marmoreo che aveva scolpita la sua immagine, che lei aveva fatto costruire e dove raggiunse la figlia, Violante, l\u00ec sepolta nel 1386.\nFigli.\nBianca al marito Galeazzo II, diede due o tre figli:"}
{"id": "311679", "revid": "29727", "url": "https://it.wikipedia.org/wiki?curid=311679", "title": "Ominide", "text": ""}
{"id": "311685", "revid": "6837", "url": "https://it.wikipedia.org/wiki?curid=311685", "title": "Eolie", "text": ""}
{"id": "311687", "revid": "125614187", "url": "https://it.wikipedia.org/wiki?curid=311687", "title": "Sport Lisboa e Benfica", "text": "Lo Sport Lisboa e Benfica, meglio noto pi\u00f9 semplicemente come Benfica (), \u00e8 una societ\u00e0 polisportiva portoghese con sede nella capitale Lisbona, nella freguesia di S\u00e3o Domingos de Benfica. Attiva in numerose discipline, \u00e8 nota a livello internazionale principalmente per la sua sezione calcistica, che milita nella massima divisione portoghese, dalla quale non \u00e8 mai retrocessa.\nGioca le partite casalinghe allo stadio dello sport di Lisbona e Benfica, noto in modo ufficioso come Est\u00e1dio da Luz, letteralmente \"stadio della luce\", soprannominato \"a Catedral\", \"la Cattedrale\".\nIl Benfica \u00e8 la squadra portoghese pi\u00f9 titolata, avendo vinto 37 titoli nazionali, 26 coppe nazionali, 7 coppe di Lega, e 7 supercoppe nazionali. A livello internazionale ha giocato 7 finali di Coppa dei Campioni, vincendone le prime 2 in stagioni consecutive. Ha inoltre vinto una Coppa Latina e ha partecipato a 2 edizioni della Coppa Intercontinentale oltre a 3 finali di Coppa UEFA-Europa League, uscendone, per\u00f2, sempre sconfitta.\nMolti calciatori importanti hanno vestito la maglia del Benfica, ma probabilmente il pi\u00f9 famoso \u00e8 Eus\u00e9bio, vincitore di molti premi tra cui il Pallone d'oro 1965 e due Scarpe d'oro, nonch\u00e9 capocannoniere in molte competizioni; il club ha invece conquistato gran parte della sua fama internazionale negli anni sessanta, vincendo le due Coppe dei Campioni e partecipando ad altre tre finali della manifestazione; tuttavia negli anni settanta, precisamente tra il 1971 e il 1973, il Benfica ha stabilito il record europeo di vittorie consecutive in campionato, con ventinove partite vinte di seguito.\nA livello sportivo il club vive intensi rapporti di rivalit\u00e0 sia con lo Sporting Lisbona, squadra concittadina, che con il Porto, squadra con cui gioca il cosiddetto \"Cl\u00e1ssico\"; le tre squadre sono le tre grandi (\"Os Tr\u00eas Grandes\") del calcio portoghese.\nStoria.\nDalla fondazione agli anni cinquanta.\nIl 28 febbraio 1904 viene fondato a Lisbona lo Sport Lisboa, che adotta come colori sociali il rosso e il bianco, il simbolo dell'aquila, e il motto, \"E pluribus unum\". Tra i fondatori c'\u00e8 Cosme Dami\u00e3o, che sar\u00e0 ricordato come uno dei principali artefici della nascita del Benfica, oltre che il suo primo allenatore. Poco dopo, il 26 luglio 1906, nasce un altro club, il Grupo Sport Benfica; questo ha una ruota di bicicletta nel simbolo in quanto \u00e8 dedito principalmente al ciclismo. Lo Sport Lisboa e Benfica nasce nel 1908 in seguito alla fusione di queste due societ\u00e0: il nuovo sodalizio prende dallo \"Sport Lisboa\" la data di fondazione, i colori ed il motto, mentre il simbolo diviene quello attuale, con l'aquila, lo scudo bianco-rosso e la ruota di bicicletta. Negli anni a seguire al club vengono aggiunte altre sezioni, che diventa cos\u00ec una polisportiva.\nLa neonata squadra non pu\u00f2 far altro che partecipare al campionato regionale, non esistendo ancora in Portogallo un torneo calcistico nazionale. Ottiene la prima vittoria nella competizione nel 1910, ma nel tempo i successi diventeranno dieci. Nel 1927 si registra la prima partecipazione al Campeonato de Portugal, che \u00e8 l'antenato dell'odierna Ta\u00e7a de Portugal: la squadra si ferma alla semifinale, ma in seguito vince questa manifestazione per tre volte, nel 1930, nel 1931 e nel 1935.\nFinalmente, nel 1934 nasce l'attuale campionato nazionale: il Benfica si classifica subito al terzo posto, ma il primo titolo arriva gi\u00e0 nella stagione successiva. Questo accade sotto la guida dell'ungherese Lippo Hertzka, che vince anche i due campionati seguenti e che rimane fino al 1939. Viene quindi sostituito dal suo connazionale J\u00e1nos Biri, che conquista tre Ta\u00e7a de Portugal ed altrettanti scudetti. Centra inoltre il primo double nel 1942-1943, quando Julinho \u00e8 capocannoniere. Il 3 maggio 1949, invece, gli \"Encarnados\" sono l'ultimo avversario del Grande Torino: la partita, un'amichevole il cui incasso viene devoluto in beneficenza, si gioca a Lisbona per celebrare l'addio al calcio del capitano Francisco Ferreira. Finisce 4-3 per i padroni di casa, ma il giorno successivo, sulla via del ritorno, l'aereo dei granata si schianta contro il muraglione del terrapieno posteriore della Basilica di Superga, causando la morte di tutte le persone che si trovano a bordo.\nGli anni cinquanta si aprono con il primo trofeo internazionale vinto da una squadra portoghese, la Coppa Latina, conquistata dopo aver sconfitto la in semifinale e il in finale. In panchina c'\u00e8 Ted Smith, mentre in campo figurano tra gli altri Ars\u00e9nio Duarte e Rog\u00e9rio Lantres de Carvalho. La squadra vince poco dopo anche il settimo titolo, il primo del dopoguerra, mentre le tre successive annate portano altrettante Coppe nazionali.\nIl Benfica torna al successo nella Primeira Divis\u00e3o 1954-1955, oltretutto centrando il secondo double, in quella che \u00e8 la prima stagione disputata nel nuovo stadio, l'Est\u00e1dio da Luz. \u00c8 la prima col nuovo allenatore, Otto Gl\u00f3ria, che promuove una modernizzazione della struttura del club. Nuova accoppiata campionato e Coppa nell'annata successiva, quando i lusitani arrivano nuovamente alla finale della Coppa Latina: sono per\u00f2 qui sconfitti dal . Il club partecipa per la prima volta alla neonata Coppa dei Campioni nell'edizione 1957-1958, tuttavia viene subito eliminato dal .\nIl decennio d'oro: gli anni sessanta.\nIl nuovo decennio comincia con la conquista del decimo titolo; in panchina c'\u00e8 nuovamente un allenatore magiaro, B\u00e9la Guttmann, che aveva appena vinto il campionato con i rivali del . Il Benfica, nelle cui fila figurano Costa Pereira, M\u00e1rio Jo\u00e3o, \u00c2ngelo, M\u00e1rio Coluna, Domiciano Cav\u00e9m e Jos\u00e9 \u00c1guas, partecipa alla Coppa dei Campioni 1960-1961. Qui, anche grazie ai gol del capocannoniere \u00c1guas, riesce ad arrivare piuttosto agevolmente alla finale, che si disputata il 31 maggio 1961 a Berna. Ad attenderli c'\u00e8 il di L\u00e1szl\u00f3 Kubala, S\u00e1ndor Kocsis e Luis Su\u00e1rez, che viene sconfitto per 3-2: arriva cos\u00ec il primo prestigioso trofeo, che nelle cinque precedenti edizioni era sempre stato vinto dal . La stagione si chiude con l'undicesimo titolo.\nL'annata successiva non si apre nel migliore dei modi per il club, che viene battuto dal nella Coppa Intercontinentale: pur sconfiggendo gli uruguaiani per 1-0 a Lisbona perde per 5-0 nel ritorno a Montevideo. Nulla \u00e8 comunque perduto, perch\u00e9 in base al regolamento dell'epoca \u00e8 necessario disputare una partita di spareggio. Questa si tiene il 19 settembre 1961 sempre nello Stadio del Centenario, ma termina 2-1 in favore dei sudamericani. L'unico gol dei lusitani viene segnato da un giovane talento mozambicano entrato in rosa nella stagione precedente, anche se fino a quel momento poco utilizzato: Eus\u00e9bio.\nIl club partecipa poi alla Coppa dei Campioni 1961-1962 da campione in carica, e raggiunge per il secondo anno consecutivo la finale. La partita si gioca il 2 maggio 1962 ad Amsterdam contro il Real Madrid di Alfredo Di St\u00e9fano, Ferenc Pusk\u00e1s e Francisco Gento, ma non inizia bene per i portoghesi, che sono gi\u00e0 sotto 2-0 alla met\u00e0 della prima frazione di gioco. Pur riuscendo inizialmente a pareggiare, le squadre vanno tuttavia negli spogliatoi con i madrileni in vantaggio per 3-2. Tutto cambia per\u00f2 nella ripresa: i rossi segnano infatti tre gol, che consentono loro di vincere l'incontro per 5-3 e di conseguenza di mettere in bacheca il secondo trofeo consecutivo. A questo punto Guttmann chiede un premio alla dirigenza, che per\u00f2 si rifiuta di concederglielo. Pare che nell'abbandonare la societ\u00e0 il tecnico avrebbe lanciato una sorta di \"maledizione\": \"Da qui a cento anni nessuna squadra portoghese sar\u00e0 due volte campione d'Europa e il Benfica senza di me non vincer\u00e0 mai una Coppa dei Campioni\".\nNel 1962-1963 viene ingaggiato l'allenatore cileno Fernando Riera e gli \"Encarnados\" partecipano ad un'altra edizione della Coppa Intercontinentale. Gli avversari sono questa volta i brasiliani del , che, trascinati da Pel\u00e9, vincono entrambe le partite, aggiudicandosi il trofeo. In ambito continentale, invece, la squadra lusitana partecipa alla Coppa dei Campioni come detentore del trofeo e raggiunge per il terzo anno consecutivo la finale. In questa occasione il Benfica incontra a Londra il di Nereo Rocco: pur portandosi presto in vantaggio con un gol di Eus\u00e9bio, subisce la doppietta di Jos\u00e9 Altafini nel secondo tempo. La stagione si chiude comunque con la conquista del dodicesimo titolo. Nel 1963-1964 c'\u00e8 in panchina Lajos Czeizler e i rossi, pur venendo presto eliminati in Coppa dei Campioni, hanno comunque la soddisfazione di segnare ben 103 gol in campionato e di centrare il quarto double. Quarta finale in cinque anni al termine della Coppa dei Campioni 1964-1965, con Elek Schwartz al comando, che viene raggiunta anche grazie ai gol dei due capocannonieri Eus\u00e9bio e Jos\u00e9 Augusto Torres. A Milano per\u00f2 c'\u00e8 l' di Helenio Herrera, a cui basta un gol di Jair sul finire del primo tempo per sollevare la coppa. Arriva per\u00f2 il quattordicesimo titolo, che garantisce ai lusitani la partecipazione alla Coppa dei Campioni 1965-1966: qui Eus\u00e9bio \u00e8 nuovamente capocannoniere, ma gli \"Encarnados\" vengono eliminati nei quarti di finale. In questa stagione ci sono da registrare sia il ritorno di Guttmann in panchina che il Pallone d'oro conferito a Eus\u00e9bio, tuttavia il Benfica arriva secondo in campionato, quindi nell'annata successiva si trova a partecipare per la prima e unica volta alla Coppa delle Fiere. Si disputa anche il , nel quale la nazionale portoghese raggiunge quello che \u00e8 ad oggi il suo miglior traguardo: il terzo posto. Sette calciatori militano nel Benfica: Germano, Coluna, Ant\u00f3nio Sim\u00f5es, Jos\u00e9 Augusto de Almeida, Fernando Cruz e Torres, oltre al capocannoniere mondiale, Eus\u00e9bio.\nGli \"Encarnados\" tornano al successo in campionato nel 1966-1967, ed in panchina c'\u00e8 nuovamente Riera. In quella successiva invece, sono guidati da Fernando Cabrita e tornano a disputare la Coppa dei Campioni. In quest'edizione eliminano la in semifinale, prima di raggiungere per la quinta volta la finale. Nuovo viaggio a Londra, questa volta per affrontare il : i tempi regolamentari si chiudono sull'1-1, ma nei supplementari gli inglesi segnano tre gol. Nonostante ci\u00f2, al termine dell'anno il Benfica viene nominata \"Miglior squadra europea\" dalla rivista \"France Football\", mentre Eus\u00e9bio, capocannoniere sia in campionato che in Coppa dei Campioni, \u00e8 anche il miglior marcatore europeo; gli viene quindi assegnata la prima Scarpa d'oro. Il decennio si chiude sotto la gestione di Gl\u00f3ria, con la conquista del quinto double nel 1968-1969 e l'esordio di Nen\u00e9 e di Humberto Coelho.\nSuccessi nazionali (1970-1994).\nGli anni settanta si aprono con la conquista della quattordicesima Coppa nazionale nel 1970. Il Benfica partecipa cos\u00ec per la prima volta alla Coppa delle Coppe, venendo tuttavia eliminato negli ottavi di finale. A fine stagione conquistano comunque il titolo e si ripetono nei due campionati successivi: sono cos\u00ec venti le affermazioni in totale. Delle tre stagioni, tutte con Jimmy Hagan in panchina, la migliore \u00e8 quella del 1971-1972: i rossi conquistano in Patria il sesto double della loro storia, mentre in ambito continentale raggiungono le semifinali della Coppa dei Campioni. Fatale \u00e8 per\u00f2 l'incontro con i campioni in carica e futuri vincitori dell' di Johan Cruyff, a cui basta un gol nella partita casalinga per eliminarli. In questo periodo il club stabilisce, fatto storico, il record europeo di vittorie consecutive in campionato, ventinove affermazioni di seguito, dalla venticinquesima giornata del 1971-1972 alla ventitreesima del 1972-1973, inoltre Eus\u00e9bio riceve la Scarpa d'oro 1973. La squadra conquista altri tre titoli consecutivi a partire dalla stagione 1974-1975; accede quindi ad altrettante edizioni di Coppa dei Campioni, arrivando in due occasioni a disputare i quarti. Intanto per\u00f2 Eus\u00e9bio aveva lasciato la squadra nell'estate del 1975 per proseguire la propria carriera nella NASL, di contro avevano gi\u00e0 esordito Sh\u00e9u Han e Manuel Bento.\nGli \"Encarnados\" tornano a sollevare un trofeo nel 1980, la sedicesima Coppa nazionale. Subito dopo \u00e8 Lajos Bar\u00f3ti a sedersi sulla panchina del Benfica, che conquista il settimo double nel 1981. Di rilievo \u00e8 anche il cammino nella Coppa delle Coppe 1980-1981, nella quale viene eliminato in semifinale dai tedeschi orientali del . Per la stagione 1982-1983 il club ingaggia invece Sven-G\u00f6ran Eriksson, chiamato per la prima volta ad allenare lontano dalla Svezia. Il lusitani partecipano alla Coppa UEFA, trofeo che il tecnico ha appena vinto con l' e qui, dopo aver eliminato anche la nei quarti, accedono ad una finale europea dopo ben quindici anni. L'ultimo ostacolo \u00e8 rappresentato dall', che vince 1-0 la partita di andata in casa e conquista il trofeo con l'1-1 nel ritorno all'Est\u00e1dio da Luz. La stagione si chiude comunque con la conquista dell'ottavo double, mentre nella successiva arriva il ventiseiesimo titolo; a questo punto Eriksson lascia per approdare alla Roma.\nIl Benfica conquista nel 1985 la sua prima Supercoppa nazionale; elimina poi la negli ottavi della Coppa delle Coppe 1985-1986 pur venendo fermato ai quarti, ma poco dopo arriva la ventesima coppa nazionale; nella stagione successiva, invece, gli \"Encarnados\" conquistano il nono double. Sempre in questo periodo la dirigenza del club decide di terminare il terzo anello dell'Est\u00e1dio da Luz, che diventa cos\u00ec in uno degli stadi pi\u00f9 capienti d'Europa, potendo contenere anche 130.000 spettatori.\nIl decennio si chiude coi portoghesi che raggiungono altre due finali di Coppa dei Campioni, senza per\u00f2 riuscire a conquistare il trofeo: nell'edizione 1987-1988 con Toni in panchina, e nel 1989-1990 con Eriksson. Nella prima occasione a Stoccarda c'\u00e8 il : il risultato della gara non si sblocca nemmeno dopo i tempi supplementari, ed \u00e8 purtroppo decisiva la parata di Hans van Breukelen sul tiro di Ant\u00f3nio Veloso ai calci di rigore ad oltranza. Secondo viaggio a Vienna per incontrare il di Arrigo Sacchi: poco prima dell'incontro Eus\u00e9bio era andato a pregare sulla tomba di B\u00e9la Guttmann per provare a sfatare la \"maledizione\", tuttavia, grazie ad un gol di Frank Rijkaard al sessantottesimo, sono i campioni in carica a conquistare la coppa.\nDopo essere stato presto eliminato dalla nella Coppa UEFA 1990-1991 il Benfica conquista il ventinovesimo titolo al termine della stessa stagione. La squadra partecipa quindi alla Coppa dei Campioni 1991-1992, la prima con il nuovo format, nella quale le migliori otto vengono divise in due gruppi le cui vincenti accedono alla finale: i lusitani capitano nel girone che comprende anche il poi campione, e vengono cos\u00ec eliminati. Nella stagione 1992-1993 gli \"Encarnados\" sono battuti nei quarti dai futuri campioni della in Coppa UEFA ma conquistano la ventiduesima Ta\u00e7a de Portugal. Nell'annata successiva, invece, sono eliminati dal nella semifinale Coppa delle Coppe ma possono festeggiare il trentesimo titolo.\nGli anni bui (1994-2004).\nInizia ora un periodo in cui il club, pur vantando tra le sue fila campioni del calibro di Nuno Gomes, Michel Preud'homme e Jo\u00e3o Vieira Pinto, non ottiene gli stessi successi del passato: la squadra vince il girone della Champions League 1994-1995, ma trova subito il poi finalista nella fase ad eliminazione diretta e viene cos\u00ec eliminata nei quarti. L'anno successivo gli \"Encarnados\" vincono la ventitreesima Ta\u00e7a de Portugal, che sar\u00e0 per\u00f2 l'ultimo trofeo conquistato per diversi anni. I portoghesi vengono poi eliminati dalla nei quarti nella successiva Coppa delle Coppe, mentre in seguito si qualificano per la fase a gruppi della UEFA Champions League 1998-1999; per\u00f2, in base al regolamento allora vigente, il secondo posto alle spalle del non \u00e8 sufficiente per avanzare. Sempre in questi anni si registrano sia la peggior sconfitta nelle competizioni europee, un 7-0 col nel terzo turno della Coppa UEFA 1999-2000, sia il peggior piazzamento di sempre in campionato, il sesto posto nella Primeira Liga 2000-2001.\nLa stagione 2003-2004 pu\u00f2 considerarsi l'ultima di quest'epoca, tuttavia \u00e8 segnata dalla tragica morte del ventiquattrenne Mikl\u00f3s Feh\u00e9r, avvenuta sul campo il 25 gennaio 2004. Il Benfica subisce una doppia eliminazione in campo europeo per mano di squadre italiane (sconfitta dalla nel terzo turno preliminare di Champions League, ripescaggio in Coppa UEFA ed eliminazione con l' negli ottavi), mentre le uniche note positive sono l'inaugurazione del nuovo Est\u00e1dio da Luz, costruito in vista dell'imminente Europeo, e la vittoria della ventiquattresima Coppa nazionale.\nLa ripresa (dal 2004).\nNell'estate 2004 il Benfica assume come allenatore Giovanni Trapattoni, che aveva appena guidato la Nazionale italiana ai recenti campionati europei. Con lui alla guida gli \"Encarnados\", tra i quali figura anche Luis\u00e3o, tornano finalmente al successo: dopo undici anni viene finalmente vinto il titolo portoghese, il trentunesimo, ma subito dopo l'allenatore lascia il club. Viene sostituito da Ronald Koeman, che conquista la terza Superta\u00e7a C\u00e2ndido de Oliveira e prosegue con una buona prova in Champions League: i lusitani si qualificano agli ottavi, dove affrontano i campioni in carica del . Gli inglesi vengono sconfitti in entrambe le gare (1-0 a Lisbona e 2-0 ad Anfield), ma nei quarti ha la meglio il (0-0 nella partita di andata al da Luz, vittoria per 2-0 nel ritorno al Camp Nou) che vincer\u00e0 poi il trofeo. A fine stagione, invece, Koeman lascia la squadra.\nIl rendimento peggiora nelle due stagioni successive: guidato prima da Fernando Santos, poi da Jos\u00e9 Antonio Camacho, il Benfica finisce sempre in Coppa UEFA dopo essersi qualificato per la fase a gruppi di Champions League. Nella stagione 2008-2009 partecipa invece direttamente alla seconda competizione continentale ma qui, dopo aver eliminato il nel primo turno, non riesce a superare la fase a gironi; viene per\u00f2 vinta la prima Ta\u00e7a da Liga.\nNell'estate del 2009 viene assunto come allenatore Jorge Jesus, con cui la squadra vince per la trentaduesima volta il campionato nel 2009-2010, annata in cui vengono raggiunti i quarti di finale dell'Europa League, torneo in cui \u00d3scar Cardozo \u00e8 capocannoniere. Nella stagione successiva, retrocedendo nuovamente dalla UEFA Champions League, il Benfica raggiunge la semifinale di Europa League; fatale \u00e8 l'incontro con ii connazionali del , che hanno la meglio grazie alla regola dei gol fuori casa. Le aquile partecipano nuovamente alla UEFA Champions League nell'annata 2011-2012 e questa volta accedono agli ottavi, dove cadono contro il . Nelle due stagioni seguenti gli \"Encarnados\" disputano altrettante finali di Europa League: nel 2012-2013 vengono sconfitti all'Amsterdam Arena dal detentore della Champions League, mentre nel 2013-2014 si arrendono al ai tiri di rigore allo Juventus Stadium, dopo aver eliminato proprio i bianconeri nelle semifinali. Dopo quattro anni la squadra torna ad aggiudicarsi il titolo nella stagione 2013-2014, annata impreziosita dalla contemporanea vittoria della Coppa di Portogallo e della Coppa di Lega: viene cos\u00ec centrato, per la prima volta nella storia del calcio portoghese, il \"triplete\" nazionale. Nel 2014-2015 Jesus guida i suoi alla vittoria del secondo titolo consecutivo, fatto che non avveniva da 31 anni, oltre a vincere un'altra Coppa di Lega ed un'altra Supercoppa di Portogallo: in questo modo il Benfica diviene il club pi\u00f9 titolato di Portogallo, avendo conquistato ben 75 trofei.\n\u00c8 Rui Vit\u00f3ria a sedersi in panchina nel 2015 e la scia di successi prosegue: arrivano altri due titoli nazionali, che portano a quattro i campionati vinti consecutivamente, fatto mai accaduto nella storia degli \"Encarnados\"; inoltre nella stagione 2015-2016 viene sollevata la settima Ta\u00e7a da Liga e nella successiva viene centrato un altro \"double\". \u00c8 degno di nota anche il cammino nella Primeira Liga 2015-2016, dove viene stabilito il record di punti ottenuti in un campionato a 18 squadre, 88, e di vittorie consecutive fuori casa, 16. Va bene anche in Champions: i portoghesi superano la fase a gironi e vengono eliminati ai quarti di finale dal nel 2015-2016 e agli ottavi dal nell'edizione successiva.\nLe cose per Vit\u00f3ria vanno decisamente peggio nei due anni che seguono: nel 2017-2018 la squadra conclude il girone di Champions con zero punti (subendo peraltro un pesante 5-0 con il ), mentre nel 2018-2019 la fase a gruppi non viene neanche portata a termine dall'allenatore, a causa della rescissione del contratto, avvenuta in seguito al mancato raggiungimento degli ottavi di UEFA Champions League. L'organico viene provvisoriamente affidato al tecnico della squadra B, Bruno Lage, che lo guida alla vittoria del campionato, chiuso con una differenza reti ragguardevole (103 gol fatti e 31 subiti), resa tale in particolare dopo il cambio in panchina: da quando Lage giunge a Lisbona, la squadra segna 70 gol in stagione e ne subisce solo 16. Vinta la supercoppa nazionale del 2019 con un netto 5-0 ai danni dello Sporting Lisbona, nel giugno 2020, dopo la trentesima giornata di campionato, la squadra passa da Bruno Lage al tecnico \"ad interim\" N\u00e9lson Ver\u00edssimo e chiude il campionato 2019-2020 al secondo posto.\nNell'estate del 2020 Juan Jesus torna sulla panchina del Benfica, con contratto biennale. Malgrado un calciomercato dispendioso, con un esborso di circa 105 milioni di euro, la squadra esce dalla Champions nei turni preliminari e perde la Supercoppa di Portogallo in avvio di stagione. L'annata 2020-2021 vede gli \"Encarnados\" eliminati dalla Coppa di Lega in semifinale e sconfitti nella finale di coppa nazionale, mentre il campionato viene chiuso al terzo posto.\nColori e simboli.\nColori.\nAlla squadra \u00e8 tradizionalmente associato il colore rosso; da questo deriva anche uno dei soprannomi della squadra, \"Encarnados\".\nSimboli ufficiali.\nStemma.\nL'emblema comprende i seguenti simboli:\nInno.\n\"Ser Benfiquista\" \u00e8 il nome dell'inno della squadra. Composto da Paulino Gomes Junior, \u00e8 stato eseguito per la prima volta nel 1953 dal tenore Luis Pi\u00e7arra.\nMascotte.\nLa mascotte della squadra \u00e8 l'\u00c1guia Vit\u00f3ria, un'aquila di mare dalla testa bianca che vola prima dell'inizio di ogni partita in casa, e si posa sul simbolo della squadra posto sul terreno di gioco completandolo.\nStrutture.\nStadio.\nDalla stagione 2003-2004 il Benfica gioca le partite casalinghe nello \"Stadio dello sport di Lisbona e Benfica\" (chiamato in modo non ufficiale \"Est\u00e1dio da Luz\", letteralmente \"\"Stadio della luce\", noto anche come \"a Catedral\", \"la Cattedrale\"\"). Pu\u00f2 contenere 65.647 spettatori, ed \u00e8 uno dei pi\u00f9 grandi d'Europa. \u00c8 stato costruito in occasione dei Euro 2004, manifestazione della quale ha ospitato la finale; ha ospitato inoltre la finale della UEFA Champions League 2013-2014.\nTuttavia in passato la squadra ha giocato su pi\u00f9 campi da gioco: sul \"Terras do Desembargador\" dal 1904 al 1906, sul \"Campo da Feiteira\" dal 1907 al 1911, sul \"Campo de Sete Rios\" dal 1913 al 1917, sul \"Campo de Benfica\" dal 1916 al 1926, sull\"'Amoreiras\" dal 1925 al 1940, e sul \"Campo Grande\" dal 1941 al 1954. Il 1\u00ba dicembre 1954 \u00e8 stato inaugurato lo stadio omonimo dell'attuale, che \u00e8 stato ampliato negli anni ottanta, arrivando anche a contenere anche 130.000 spettatori nel 1987; il Benfica lo ha usato fino alla sua demolizione, avvenuta nel 2003. Contemporaneamente \u00e8 stato inaugurato il nuovo \"Est\u00e1dio da Luz\", che \u00e8 stato costruito in parte sul terreno del vecchio impianto.\nCentro di allenamento.\nIl Benfica svolge le sue sedute di allenamento al \"Benfica Campus\", inaugurato nel 2006.\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del club nella sua storia.\nGiocatori.\nVincitori di titoli.\nCampioni d'Europa\nDi seguito l'elenco dei giocatori che hanno vinto il Campionato europeo di calcio durante il periodo di militanza nel Benfica:\nVincitori della UEFA Nations League\nDi seguito l'elenco dei giocatori che hanno vinto la UEFA Nations League durante il periodo di militanza nel Benfica:\nNumeri ritirati.\nIn seguito alla morte di Mikl\u00f3s Feh\u00e9r, avvenuta il 25 gennaio 2004 sul campo del Vit\u00f3ria Guimar\u00e3es, la societ\u00e0 ha deciso di ritirare la maglia numero 29, quella indossata dallo sfortunato calciatore ungherese durante la stagione.\nStatistiche e record.\nPartecipazione ai campionati e ai tornei internazionali.\nCampionati nazionali.\nIl Benfica ha partecipato a tutte le edizioni sin qui disputate, ottenendo trentasette successi nella manifestazione. Il risultato pi\u00f9 negativo \u00e8 invece il sesto posto nell'edizione 2000-2001.\nDalla stagione 1934-1935 alla 2020-2021 il club ha ottenuto le seguenti partecipazioni ai campionati nazionali:\nTornei internazionali UEFA e FIFA.\nIl Benfica ha esordito nelle competizioni europee gestite dell'UEFA nella Coppa dei Campioni 1957-1958, vincendola gi\u00e0 al secondo tentativo, nel 1960-1961. In questo decennio raggiunge la finale per 5 volte in totale (anche nel 1962, nel 1963, nel 1965 e nel 1968) riportando due vittorie, pi\u00f9 altre due (nel 1988 e nel 1990); senza successo invece le due esperienze nella Coppa Intercontinentale. In Coppa delle Coppe la squadra raggiunge come miglior traguardo la semifinale, nel 1981 e nel 1994, mentre in Coppa UEFA/UEFA Europa League le Aquile vanno per tre volte in finale: nel 1983, nel 2013 e l'anno successivo.\nAlla stagione 2021-2022 il club ha ottenuto le seguenti partecipazioni ai tornei internazionali:\nAltre competizioni internazionali.\nPrima dell'istituzione delle competizioni UEFA, i portoghesi avevano partecipato per tre volte alla Coppa Latina. Avevano vinto l'edizione del 1950, erano arrivati terzi nell'edizione del 1956 ed erano stati sconfitti in finale dal Real Madrid nell'edizione del 1957 (l'ultima che fu giocata in assoluto). In questo torneo si sfidavano le vincenti dei campionati italiano, portoghese, spagnolo e francese. \nDa segnalare anche una partecipazione in Coppa delle Fiere, nell'edizione 1966-1967.\nStatistiche individuali.\nIl giocatore con pi\u00f9 presenze nelle competizioni europee \u00e8 Luis\u00e3o a quota 127, mentre il miglior marcatore \u00e8 Eus\u00e9bio con 56 gol.\nStatistiche di squadra.\nIl Benfica ha stabilito il record europeo di vittorie consecutive in campionato, con ventinove affermazioni di seguito: la serie \u00e8 iniziata alla venticinquesima giornata del campionato 1971-1972 con la vittoria per 5-1 sull'Atl\u00e9tico, e si \u00e8 interrotta alla ventiquattresima giornata del campionato seguente con il pareggio per 1-1 con il .\nPer quanto riguarda i risultati storici, gli \"Encarnados\" hanno ottenuto la loro miglior vittoria in campionato con il 10-0 sul alla ventunesima giornata dell'edizione 2018-2019, e la peggior sconfitta col Porto (5-0 nel 2010-2011). A livello internazionale, invece, la miglior vittoria \u00e8 il 10-0 ottenuto contro lo nel primo turno della Coppa dei Campioni 1965-1966, mentre la peggior sconfitta \u00e8 il 7-0 subito dal nel terzo turno della Coppa UEFA 1999-2000. Restringendo invece il campo alla sola Champions League, il 5-0 subito contro il nella fase a gruppi della UEFA Champions League 2017-2018 rappresenta un altro record negativo.\nTifoseria.\nGemellaggi e rivalit\u00e0.\nIl Benfica insieme al Porto e allo Sporting costituiscono le tre grandi (\"Os Tr\u00eas Grandes\") del calcio portoghese. Con queste squadre c'\u00e8 grande rivalit\u00e0; il confronto col Porto viene chiamato O Cl\u00e1ssico, mentre la partita con i concittadini dello Sporting d\u00e0 vita al Derby di Lisbona.\nOrganico.\nRosa 2021-2022.\n\" Rosa e numerazione aggiornate all'8 febbraio 2022.\"\nAltre sezioni della polisportiva.\nCalcio a 5.\nLa sezione di calcio a 5 disputa la prima divisione del campionato nazionale. Nel suo palmar\u00e8s compaiono sei campionati, cinque coppe nazionali e sette supercoppe di Portogallo, oltre alla UEFA Futsal Cup 2009-2010.\nPallacanestro.\nLa sezione di pallacanestro disputa la prima divisione del campionato nazionale. Nel suo palmar\u00e8s compaiono ventiquattro campionati, diciotto coppe nazionali e dieci supercoppe di Portogallo, pi\u00f9 altri trofei.\nPallamano.\nLa sezione di pallamano disputa la prima divisione del campionato nazionale. Nel suo palmar\u00e8s compaiono sette campionati, quattro coppe nazionali ed altrettante supercoppe di Portogallo, pi\u00f9 altri trofei.\nAltri sport.\nRisultano attive anche le sezioni di hockey su pista, pallavolo, atletica leggera, arti marziali, biliardo, canoa, ginnastica, pugilato, golf, karting, kickboxing, judo, Arti marziali miste, muay thai, nuoto, pattinaggio di figura, pesca sportiva, rugby, tennis tavolo, vela, triathlon, scacchi."}
{"id": "311695", "revid": "110157", "url": "https://it.wikipedia.org/wiki?curid=311695", "title": "Bagnes", "text": "Bagnes (toponimo francese; in tedesco \"Bangis\", desueto) \u00e8 un comune svizzero di 8\u00a0073 abitanti del Canton Vallese, nel distretto di Entremont.\nGeografia fisica.\nIl comune occupa tutta la valle omonima; \u00e8 stato il comune pi\u00f9 grande per estensione di tutta la Svizzera fino all'ampliamento del comune di Scuol nel Canton Grigioni (regione Engiadina Bassa/Val M\u00fcstair) il 1\u00ba gennaio 2015.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "311700", "revid": "123960774", "url": "https://it.wikipedia.org/wiki?curid=311700", "title": "Axa (Roma)", "text": "L'Axa \u00e8 un quartiere-consorzio di Roma, contenuto nel Municipio Roma X (ex Municipio Roma XIII) e adiacente ad Acilia, Madonnetta, Casal Palocco e Infernetto. \nSi tratta di un quartiere moderno, residenziale e tranquillo, ricco di aree verdi, con un'edilizia ben distribuita sul territorio.\nIl quartiere \u00e8 anche famoso poich\u00e9 vi risiedono numerosi personaggi famosi italiani e giocatori della Roma.\nOrigini del nome.\nACSA: dapprima Agricola Costruzioni Societ\u00e0 per Azioni e successivamente trasformata in Associazione Consortile Societ\u00e0 per Azioni, in seguito denominata AXA, con sede sociale in via di Macchia Saponara.\nTerritorio.\nSi trova nella borgata di Acilia, territorio compreso tra la via di Acilia, via Cristoforo Colombo, via Tespi, via di Macchia Saponara e via Tirteo. \nIl quartiere \u00e8 letteralmente diviso in due dalla via dei Pescatori (antica via di comunicazione, usata da Benito Mussolini, che collegava Acilia e il Borghetto dei Pescatori ad Ostia, dov'era la sua darsena personale), che separa l'AXA vecchia (da via Tespi a via dei Pescatori, nata negli anni sessanta, con la sua fondazione) dall'AXA nuova (da via dei Pescatori a via Cristoforo Colombo, nata nei primi anni ottanta).\nStoria.\nNato tra la fine degli anni '60 e l'inizio degli anni '70, si propone subito come un quartiere residenziale a carattere consortile con case destinate alla medio-alta borghesia. Pi\u00f9 volte \u00e8 stato paragonato e denominato come la \"Beverly Hills\" italiana. \nNel suo interno possiamo trovare un centro sportivo e vari centri commerciali."}
{"id": "311702", "revid": "287204", "url": "https://it.wikipedia.org/wiki?curid=311702", "title": "Auguste Vaillant", "text": "Biografia.\nAbbandonato dai genitori in giovane et\u00e0, condannato all'et\u00e0 di dodici anni per accattonaggio, emigrato senza fortuna in Argentina, Vaillant fu autore di un attentato dinamitardo alla Camera dei deputati francese il 9 dicembre 1893. La bomba non fece alcuna vittima, ma sparse il terrore: era chiaro che gli anarchici erano in grado di colpire perfino i centri del potere. Per questo motivo, la sua azione lo port\u00f2 alla ghigliottina.\nPer la prima volta dall'inizio del secolo, i tribunali francesi condannarono a morte un uomo, e fecero eseguire la sentenza, senza che il condannato avesse realmente ucciso qualcuno.\nAl processo Vaillant dichiar\u00f2:\nL'esecuzione di Vaillant e la mancata concessione della grazia da parte del Presidente Carnot spinse l'anarchico italiano Sante Caserio ad un attentato contro lo stesso Carnot che mor\u00ec il 24 giugno 1894."}
{"id": "311705", "revid": "599013", "url": "https://it.wikipedia.org/wiki?curid=311705", "title": "Debora Montanari", "text": "Alta 159 cm, pesa 58 kg.\nRisiede a Torre Pellice e ha iniziato a giocare seguendo i due fratelli minori. Esordisce nella squadra della sua citt\u00e0 nel 1996, giocando da attaccante. Due anni pi\u00f9 tardi per\u00f2, per esigenze della formazione, cambia ruolo e si trasforma in portiere. In questa posizione ha conquistato la nazionale, con cui ha giocato finora 28 partite, guadagnandosi la convocazione per i Giochi olimpici di Torino 2006.\nStudia psicologia e lavora in una cooperativa come educatrice per disabili."}
{"id": "311715", "revid": "110157", "url": "https://it.wikipedia.org/wiki?curid=311715", "title": "Chamoson", "text": "Chamoson (toponimo francese; ) \u00e8 un comune svizzero di 3\u00a0721 abitanti del Canton Vallese, nel distretto di Conthey.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "311716", "revid": "125613059", "url": "https://it.wikipedia.org/wiki?curid=311716", "title": "Caravaggio (film)", "text": "Caravaggio \u00e8 un film del 1986 diretto da Derek Jarman.\nTrama.\nPorto Ercole, 1610. Michelangelo Merisi detto il Caravaggio, sorvegliato dal giovane servo muto Jerusalem, \u00e8 agonizzante per la malaria su un letto, terreo e col volto ricoperto di cicatrici. Nell'agonia rivive le tappe fondamentali della sua vita: l'\"acquisto\" di Jerusalem, ancora bambino, dalla sua famiglia; l'arrivo a Roma, dove dipinge per strada e vende i suoi quadri, prostituendosi occasionalmente.\nMalato, riceve in ospedale la visita del cardinale Francesco Maria Del Monte, che lo prende sotto la sua protezione, e grazie al quale riceve la sua prima commissione importante: il \"Martirio di San Matteo\". Per il ruolo del carnefice, ingaggia come modello il giovane Ranuccio, conosciuto in una taverna durante un combattimento organizzato: bello e affascinante, egli \u00e8 fidanzato con Lena, una prostituta. Anch'ella, ben presto, incomincia a posare per il pittore, e si stabilisce cos\u00ec una relazione a tre.\nNel frattempo, passando da un successo (e uno scandalo) all'altro, tra taverne, palazzi e corti, Caravaggio conosce Vincenzo Giustiniani, mediante il quale avr\u00e0 altre commissioni importanti e sar\u00e0 ricevuto direttamente dalla corte papale. \u00c8 proprio durante una festa in Vaticano che Lena seduce il potente cardinale Scipione Borghese, nipote del papa; durante una seduta di posa, rivela di essere incinta di lui, e che ha intenzione di lasciare Ranuccio e il pittore.\nLena pochi giorni dopo sar\u00e0 ritrovata annegata nel Tevere, e dell'assassinio sar\u00e0 incolpato ed arrestato Ranuccio. Caravaggio, addolorato, prima adopera il cadavere della ragazza per il quadro \"Morte della Vergine\" , poi, mediante l'esecuzione di uno stupendo ritratto del papa, riesce a liberare l'amico. Non appena questi \u00e8 scarcerato, rivela al pittore di aver ucciso Lena per amor suo. Caravaggio lo pugnala.\nIl film si chiude con la morte e le esequie del pittore.\nDistribuzione.\nIl film venne presentato al Berlin International Film Festival nel febbraio del 1986, e usc\u00ec nelle sale americane il 29 agosto dello stesso anno. In Italia uscir\u00e0 il 5 giugno dell'anno dopo, distribuito da Mikado.\n\u00c8 stato trasmesso in prima visione su Rete 4 alle 22:45 di marted\u00ec 6 marzo 1990.\nCaravaggio \u00e8 uscito in VHS nel maggio del 1989, su distribuzione Durium Home Video.\nAltre versioni.\nUn'altra versione della vicenda di Caravaggio \u00e8 stata proposta nel 1941, \"Caravaggio, il pittore maledetto\", con Amedeo Nazzari nel ruolo del protagonista. Una versione televisiva \u00e8 stata realizzata in forma di sceneggiato televisivo nel 1967, \"Caravaggio\", con Gian Maria Volont\u00e9.\nRiconoscimenti.\nNel 1999 il British Film Institute l'ha inserito al 93\u00ba posto della lista dei migliori cento film britannici del XX secolo."}
{"id": "311717", "revid": "430439", "url": "https://it.wikipedia.org/wiki?curid=311717", "title": "Lista Luca Coscioni", "text": ""}
{"id": "311719", "revid": "767487", "url": "https://it.wikipedia.org/wiki?curid=311719", "title": "Karim Saidi", "text": "Carriera.\nDopo aver giocato per Club Africain (Tunisia) e (Paesi Bassi, 34 presenze e un gol tra 2004 e autunno 2005), il 31 gennaio 2006 si \u00e8 trasferito in prestito al Lecce, in Italia. Fin dalle prime partite disputate con la maglia giallorossa Saidi \u00e8 stato un titolare, anche se in seguito \u00e8 stato relegato in panchina.\nHa esordito in Serie A il 12 febbraio 2006 in Cagliari-Lecce (0-0). In totale, nello spezzone di stagione che ha sancito la retrocessione della squadra giallorossa in Serie B, Saidi ha totalizzato 9 presenze.\nA maggio 2006 \u00e8 stato inserito tra i convocati della Tunisia per il campionato del mondo 2006. Alla fine della stagione \u00e8 rientrato al Feyenoord per fine prestito e nel 2007 \u00e8 stato ceduto al club turco del Sivasspor.\nNel 2008 fa ritorno al Club Africain prima di approdare al Tours FC in Ligue 2, dove rimane per due stagioni. Nel luglio del 2011 si accasa al Lierse S.K. nella Jupiler League."}
{"id": "311723", "revid": "110157", "url": "https://it.wikipedia.org/wiki?curid=311723", "title": "Is\u00e9rables", "text": "Is\u00e9rables (toponimo francese) \u00e8 un comune svizzero di 830 abitanti del Canton Vallese, nel distretto di Martigny.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "311725", "revid": "339392", "url": "https://it.wikipedia.org/wiki?curid=311725", "title": "Lista Coscioni", "text": ""}
{"id": "311726", "revid": "110157", "url": "https://it.wikipedia.org/wiki?curid=311726", "title": "Riddes", "text": "Riddes (toponimo francese; in tedesco \"Riden\", desueto) \u00e8 un comune svizzero di 3\u00a0035 abitanti del Canton Vallese, nel distretto di Martigny.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "311729", "revid": "287204", "url": "https://it.wikipedia.org/wiki?curid=311729", "title": "Alessandrinismo", "text": "Il termine alessandrinismo indica l'arte e la letteratura fiorita in et\u00e0 ellenistica nei maggiori centri culturali dell'Impero macedone, in particolare Alessandria d'Egitto.\nIn un senso pi\u00f9 stretto, per alessandrinismo si pu\u00f2 intendere l'arte e la cultura che fior\u00ec ad Alessandria, alla corte dei Tolomei, nel periodo della costruzione della Biblioteca di Alessandria, inaugurata da Tolomeo I (290) e realizzata da Demetrio Falereo, oltrech\u00e9 del Museo di Alessandria, che divenne un luogo di incontro di artisti e dotti provenienti anche da altre localit\u00e0.\nIn senso lato, si parla di \"alessandrinismo\" per riferirsi a movimenti e tendenze artistiche e letterarie che privilegino la cura formale e la raffinata eleganza dei metodi espressivi e stilistici.\nLetteratura alessandrina.\nLa letteratura alessandrina, estraniandosi dalla vita politica si fa sempre pi\u00f9 cosmopolita e insieme individualista, divenendo cos\u00ec patrimonio di pochi. La poesia d'amore mette da parte il vissuto e si trasforma in studio psicologico, dove leggende preziosamente erudite si intrecciano.\nIl mito, privato del suo sentire eroico, si umanizza. La ragione prevale sulla fantasia. Nascono nuove forme poetiche e vengono riscoperti gli antichi generi dove erudizione e studio linguistico sono spinti al parossismo: l'epillio, l'epigramma, l'elegia eziologica, l'idillio pastorale, e il poema didascalico. Callimaco, Teocrito, Apollonio di Rodi sono tra i poeti maggiori.\nTra i filologi ricordiamo Zenodoto, Aristofane di Bisanzio e Aristarco di Samotracia, che si fanno interpreti dei testi tramite una critica verbale in contrapposizione con la scuola di Pergamo, che prestano maggiore attenzione ai valori etici, letterari, e alla critica della parola in funzione esegetica, cio\u00e8 del pensiero.\nIn grammatica gli alessandrini sono analogisti, cio\u00e8 puristi e conservatori, e perci\u00f2 considerano la lingua come un insieme regolato da norme tradizionali derivanti dai classici, in opposizione alla scuola degli anomalisti di Pergamo, che partendo da basi stoiche, lasciano maggiore libert\u00e0 al linguaggio corrente.\nPer quanto concerne la retorica il loro ideale \u00e8 la semplicit\u00e0 degli antichi oratori attici.\nA Roma l'influenza della poesia alessandrina incomincia con i neoteroi (I secolo a.C.), dei quali il principale esponente \u00e8 Catullo. Lo stesso Ovidio \u00e8 prettamente alessandrino, come d'altronde anche Orazio, che sembra essersi ispirato a un trattato di Filodemo (\"Sui poemi\") nell'elaborazione della sua \"Ars poetica\". Anche Virgilio nelle Bucoliche, e in misura minore nelle \"Georgiche\" e nell\"Eneide\" si rif\u00e0 ai canoni alessandrini.\nArti figurative alessandrine.\nPurtroppo, la scomparsa di tutti i grandi monumenti alessandrini ci consente di affidarci quasi esclusivamente alla documentazione che attesta in Alessandria la fioritura tipica di un grande centro di opere di arte. Tra i gusti pi\u00f9 spiccati si ricordano la pittura parietale, la coroplastica, il ritratto, le caricature, i soggetti di genere, una grande cura nell'architettura funeraria. All'arte alessandrina si attribuisce una notevole influenza nella nascita e nello sviluppo del \"rilievo pittorico\", oltre a impregnare di elementi e di caratteri l'arte copta. Alla pittura alessandrina viene accreditata anche la pittura in \"stile compendiario\"\", simile alla stile pittorico scultoreo, e una notevole incidenza nel gusto pittorico dell'et\u00e0 romana.\nTra le opere giunte fino a noi, si ricordano il \"Gallo di Giza\" (Museo del Cairo), dalla forma pittorica espressionistica, e i ritratti di \"Omero cieco\" e dello \"Pseudo-Seneca\".\nL'arte alessandrina ha prodotto anche una grande quantit\u00e0 di vasi d'argento, vetri colorati e decorati e si \u00e8 distinta nella glittica.\nFilosofia e scienza alessandrine.\nLa citt\u00e0 di Alessandria, accoglie in quel periodo valenti scienziati, quali il matematico Euclide e il suo allievo Apollonio di Perge, gli astronomi Aristarco di Samo, che \u00e8 stato il primo a proporre una teoria eliocentrica, Ipparco di Nicea, il padre della trigonometria.\nAnche se la filosofia alessandrina, si limita, per lo pi\u00f9, a rielaborare dottrine precedenti, la citt\u00e0 diviene ugualmente un centro di grande importanza, ospitando i peripatetici Demetrio Falereo e Stratone di Lampsaco.\nInfluenze.\nTra le influenze moderne nella letteratura e nell'arte si pu\u00f2 in un certo senso parlare di Alessandrinismo per ogni movimento culturale che intenda il culto della forma come espressione ostentata di raffinatezza e di sensualit\u00e0: dal Manierismo del XVII secolo alla letteratura erotica del XVIII, dalla lirica di Ronsard all'opera di Andr\u00e9 Ch\u00e9nier. Chiari influssi, infine, anche sul Neoclassicismo foscoliano, sul Decadentismo dannunziano e sui parnassiani."}
{"id": "311730", "revid": "110157", "url": "https://it.wikipedia.org/wiki?curid=311730", "title": "V\u00e9troz", "text": "V\u00e9troz (, toponimo francese) \u00e8 un comune svizzero di 6\u00a0135 abitanti del Canton Vallese, nel distretto di Conthey.\nStoria.\nIl comune di V\u00e9troz \u00e8 stato istituito nel 1862 per scorporo da quello di Conthey\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "311739", "revid": "124068001", "url": "https://it.wikipedia.org/wiki?curid=311739", "title": "Gommalacca", "text": "La gommalacca \u00e8 una fragile e scagliosa secrezione dell'insetto dell'ordine degli emitteri \"Kerria lacca\", presente nelle foreste di Assam e Thailandia. Un tempo si riteneva comunemente che fosse ottenuta dalle ali di insetti indiani. In realt\u00e0, la gommalacca \u00e8 ottenuta dalle secrezioni dell'emittero femmina, ed \u00e8 raccolto dalla corteccia degli alberi su cui lo deposita per ottenere una salda presa sull'albero. Una volta purificata, la sostanza prende la forma di pallottoline o scaglie di colore giallo/bruno. \nLa gommalacca \u00e8 una resina naturale e ha una composizione chimica a base di sostanze idrocarburiche dette terpeni; \u00e8 stata da molti considerata una plastica naturale. Pu\u00f2 essere modellata a caldo, per cui \u00e8 classificata come termoplastica.\n\u00c8 stata usata dalla met\u00e0 del XIX secolo per produrre piccoli oggetti come cornici, scatole, articoli da toeletta, gioielleria, calamai e anche protesi dentarie.\n\u00c8 solubile in una soluzione alcalina con ammoniaca, borace, carbonato di sodio, e idrossido di sodio e in solventi organici.\nUna volta dissolta in acetone o alcool, la gommalacca d\u00e0 un rivestimento di durevolezza e durezza superiori. \u00c8 usata con il metodo tradizionale per rifinire mobilia, violini e chitarre. La gommalacca arancione viene candeggiata con ipoclorito di sodio per formare la gommalacca bianca. Poich\u00e9 \u00e8 compatibile con la maggior parte degli altri rivestimenti, la gommalacca viene inoltre utilizzata su legno per impedire spurgo di resina o pigmenti nel rivestimento finale.\nEssendo commestibile, la gommalacca \u00e8 stata usata come agente lucidante per pillole e caramelle. A questo fine, \u00e8 classificata come additivo alimentare con il numero E904 e viene ancora usata come rivestimento della frutta per impedirne il deperimento dopo la raccolta.\nLa gommalacca inoltre \u00e8 stata usata nella produzione dei dischi grammofonici fino al 1950 circa.\nCome materiale per stampaggio ad iniezione \u00e8 ormai obsoleto e ha quindi poche applicazioni.\nAncora oggi trova impiego nella lucidatura dei mobili ed il loro mantenimento, siano essi d'epoca pre-aniline oppure in stile, per conservare la tecnica di produzione dell'originale e preservarne il vissuto o \"p\u00e0tina\"."}
{"id": "311740", "revid": "1543377", "url": "https://it.wikipedia.org/wiki?curid=311740", "title": "Dimitri Nicolau", "text": "Ha studiato musica in Grecia e in Francia. Nel 1967 ha ottenuto asilo politico in Italia, in quanto oppositore del regime dei colonnelli.\nA Roma ha frequentato la facolt\u00e0 di lettere moderne alla Sapienza - Universit\u00e0 di Roma e si \u00e8 diplomato in ripresa cinematografica presso il Centro sperimentale di cinematografia. Ha svolto studi e ricerche personali sulla musica popolare specialmente nell'area greca e balcanica. Nella sua formazione ha accostato la psicoterapia e la \"teoria della nascita\" di Massimo Fagioli e i suoi seminari di analisi collettiva.\nHa iniziato a comporre musica a tredici anni, con la \"Sonata per mandolino e pianoforte\" (1959). Tra i suoi componimenti va ricordata in particolare \"La melodia ritrovata\" op. 41(1975): si tratta di un balletto con grande orchestra ispirato sul tema omerico del viaggio, di \"separazioni\", in questo caso musicali, dalle accademie e mode compositive di quelli anni, specialmente da tutto quello che derivava dalla scuola di Darmstadt.\n\u00c8 morto a Roma il 29 marzo 2008, dopo una lunga malattia.\nComposizioni.\nIl suo catalogo, che ammonta a oltre 300 titoli, comprende 3 opere liriche, 5 sinfonie, alcune opere da camera di carattere satirico, numerosi concerti per strumenti solisti e orchestra, \"Strassenmusik\" (musica da strada), 10 quartetti per archi, musica vocale, sinfonica e da camera, cantate, colonne sonore, musica per orchestra di plettri, balletti, oltre 100 partiture per il teatro di prosa e musica per l'infanzia. "}
{"id": "311743", "revid": "438678", "url": "https://it.wikipedia.org/wiki?curid=311743", "title": "Il mucchio selvaggio (film)", "text": "Il mucchio selvaggio (\"The Wild Bunch\") \u00e8 un film del 1969 diretto da Sam Peckinpah.\nTratto da un racconto di Roy N. Sickner, attore e stuntman, la sceneggiatura fu scritta da Walon Green, poi riscritta da Sam Peckinpah stesso.\nNel 1999, \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito all'ottantesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al settantanovesimo posto. Nel 2015 la critica statunitense lo ha annoverato tra i 10 migliori western di sempre.\nTrama.\nNel 1913 il bandito Pike Bishop e la sua banda, travestiti da soldati, assaltano una banca della ferrovia americana in un piccolo villaggio di confine tra gli Stati Uniti e il Messico. Un gruppo di cacciatori di taglie viene ingaggiato da Mr Harrigan, dirigente della ferrovia, per tendere un'imboscata ai banditi in cambio della libert\u00e0. A capo della posse vi \u00e8 Deke Thornton, ex socio di Pike, finito in prigione proprio dopo aver realizzato un colpo con lui. La banda di Bishop si fa scudo durante la fuga di una parata organizzata dal movimento per la temperanza e durante il conflitto a fuoco al centro della cittadina, con morti da entrambi le parti e numerosi caduti tra i civili; Pike, Dutch, i fratelli Gorch e Angelo riescono a fuggire con quello che pensano essere il bottino e a riunirsi al loro basista, il vecchio Freddy Sykes, ma i sacchetti rubati anzich\u00e9 contenere oro sono pieni di rondelle di ferro. Compreso di essere caduti in una trappola e di essere ora braccati, i fuorilegge sconfinano in Messico e raggiungono il villaggio dove vive la famiglia di Angelo, un componente della banda. Thornton \u00e8 costretto a lanciarsi al loro inseguimento.\nI sei raggiungono presto la citt\u00e0 messicana di Agua Verde, che combatte contro Pancho Villa. Qui Angelo scopre che Teresa, la sua fidanzata, sta con il capo delle truppe locali, Mapache, un despota auto-nominatosi generale. In preda alla gelosia uccide la ragazza mentre siede sulle gambe di Mapache. Il conflitto a fuoco \u00e8 scongiurato dall'intervento diplomatico di Frederick Mohr, comandante dell'esercito imperiale tedesco e ospite presso i messicani, il quale nota l'equipaggiamento irregolare della banda - armi d'ordinanza rubate all'esercito degli Stati Uniti - e propone quindi un accordo: i fuorilegge assalteranno un treno carico di armi dell'esercito USA in cambio di diecimila dollari in oro. Nonostante l'interferenza di Thornton, l'impresa va a segno. Angelo si accorda intanto con i suoi compagni per riscattare con la sua quota una cassa di armi e di munizioni per la sua gente, stanchi di essere vessati da Mapache.\nDopo aver sventato un goffo tentativo del generale di ottenere le armi senza rispettare l'accordo economico, viene organizzato lo scambio delle armi e della ricompensa tra la banda e i messicani di Mapache suddividendolo in pi\u00f9 tranches. Al momento della consegna dell'ultimo carico, il generale, messo in guardia dalla madre di Teresa che intendeva vendicare la morte della figlia, si avvede che Angelo ha tenuto una cassa d'armi per s\u00e9 e la gente del suo villaggio. Il giovane viene quindi fatto prigioniero, mentre Dutch torna dal resto della banda e racconta ci\u00f2 che \u00e8 avvenuto.\nIntanto, in una sparatoria tra le colline, Thornton e i suoi feriscono il vecchio Sykes, che riesce per\u00f2 a nascondersi e viene lasciato indietro dalla banda. A questo punto, i quattro banditi rimasti seppelliscono il malloppo e ritornano ad Agua Verde con l'intento di far leva sulla riconoscenza di Mapache per scrollarsi di dosso Thornton senza essere costretti allo scontro diretto. Il villaggio del generale \u00e8 nel pieno di dissoluti festeggiamenti e la banda assiste all'impietoso spettacolo della punizione di Angelo, trascinato dall'automobile di Mapache. Pike propone un riscatto, ma Mapache rifiuta e sgozza Angelo. Pike a sua volta crivella di colpi il generale davanti a tutti: ne segue un'epica sparatoria che praticamente non lascia superstiti tra gli uomini.\nThornton e i suoi possono avventarsi sul villaggio come avvoltoi, per accaparrarsi le carcasse e le relative taglie. Avendo fatto quello che gli era stato ordinato e ritenendosi pertanto ormai libero, Thornton decide di rimanere solo ad Agua Verde e lasciare che siano gli altri scagnozzi a riconsegnare le taglie. Poco dopo si sentono gli spari di un conflitto a fuoco, al termine del quale gli si fa incontro il vecchio Sykes, che riunitosi ad un manipolo di amici di Angelo ha teso un'imboscata ai cacciatori di taglie e propone a Thornton di proseguire insieme.\nProduzione.\nPer il ruolo che fu poi di William Holden, il regista aveva pensato prima a Lee Marvin, Burt Lancaster, James Stewart, Charlton Heston, Gregory Peck, Sterling Hayden, Richard Boone e Robert Mitchum.\nIl passo zoppicante di Ernest Borgnine non era una finzione; l'attore si era veramente rotto la gamba sul set di \"I sei della grande rapina\".\nLa rapina al treno non era prevista nella sceneggiatura iniziale e molte scene sono state improvvisate.\nPer girare la scena conclusiva ci sono voluti 12 giorni e 10.000 finte pallottole.\nMontaggio.\nIl montatore Lou Lombardo sostiene che la versione originale contiene circa 3.643 inquadrature, un numero spropositato per ogni altro film realizzato in Technicolor. Alcune di queste sono cos\u00ec brevi - tre o quattro fotogrammi in tutto - da risultare impercettibili all'occhio umano.\nDistribuzione.\nDal 1995 \u00e8 disponibile in \"home video\" una versione \"director's cut\". Nell'edizione italiana, le scene inedite non sono state sottoposte ad un doppiaggio con nuove voci ma semplicemente sottotitolate.\nCritica.\nPer Pedro Armocida de \"il Giornale\" la pellicola \"\u00e8 una pietra miliare del cinema western tout court non \u00absporcato\u00bb dalle nuove istanze politicamente corrette di \"Soldato blu\" di Ralph Nelson di appena un anno dopo\" e \"pur essendo una pietra tombale sull'America del Ventesimo secolo ne canta, allo stesso tempo, la primigenia purezza\"."}
{"id": "311744", "revid": "124189502", "url": "https://it.wikipedia.org/wiki?curid=311744", "title": "Modellismo navale dinamico", "text": "Il modellismo navale dinamico \u00e8 un hobby che consiste nella realizzazione di modelli di imbarcazioni in grado, a differenza del modellismo navale statico, di navigare realmente.\nQuesti modelli vengono generalmente comandati a distanza per mezzo di un radiocomando.\nTipologie.\nSi possono distinguere varie tipologie di modelli, in genere la divisione \u00e8 basata sul tipo di propulsione utilizzata. Dato che questi modelli vengono spesso utilizzati per delle competizioni, esistono dei precisi regolamenti che, in base a determinate caratteristiche, permettono di raggruppare i modelli in classi omogenee al fine di rendere le gare eque.\nModelli a vela.\nRichiedono una certa conoscenza della tecnica di navigazione a vela. La velatura \u00e8 composta normalmente da due vele il fiocco e la randa. Per un controllo ottimale del modello sarebbe necessario un radiocomando ad almeno tre canali: uno per il controllo del timone e due per poter comandare separatamente le due vele.\nAnche se la maggior parte dei modelli utilizza un servo per fiocco autovirante o bomato e randa e un altro per il timone.\nOppure, pi\u00f9 difficile ma non impossibile, uno per fiocco e uno per la randa e senza timone.\nModelli con motore endotermico.\nCon questo tipo di motore vengono realizzati normalmente modelli per gare di velocit\u00e0. Il costo relativamente elevato ed una certa difficolt\u00e0 di costruzione ed utilizzo ne sconsigliano la realizzazione da parte di modellisti inesperti.\nIl radiocomando viene utilizzato per comandare il timone e per controllare la velocit\u00e0 del motore agendo sul carburatore per mezzo di un servocomando.\n\u00c8 importante ricordare che il motore utilizzato deve essere specifico per l'uso marino ovvero dotato di circuito per il raffreddamento ad acqua.\nModelli con motore a micro turboventola.\nCon questo motore vengono generalmente realizzati modelli di scala molto grande. Questa motorizzazione spopola soprattutto in Giappone e America (dove vengono costruiti navi anche in scala 1:6) ma pian piano sta iniziando ad affermarsi anche in Italia. Questa motore funziona usando il concetto di un motore a turboventola che fa funzionare un sistema che converte i gas di scarico in energia per muovere le eliche. Il sistema di movimento dei timoni \u00e8 sempre affidato a servocomandi come per i modelli con motore Endotermico, Elettrico e a vela.\nModelli con motore elettrico.\nSi tratta dei modelli pi\u00f9 semplici da costruire e da pilotare, \u00e8 inoltre possibile realizzare un modello soddisfacente con una spesa abbastanza ridotta. Per contro si tratta in genere di modelli piuttosto lenti, penalizzati fra l'altro dal peso delle batterie.\nAnche in questo caso il radiocomando controlla il timone e la velocit\u00e0 del motore. A differenza dei motori a scoppio il controllo della velocit\u00e0 dei motori elettrici avviene per mezzo di appositi regolatori di velocit\u00e0 comandati direttamente dal ricevitore del radiocomando.\nNel caso di modelli in cui il motore viene particolarmente sollecitato \u00e8 necessario prevedere un sistema di raffreddamento per il motore stesso e per il regolatore di velocit\u00e0.\nTecniche costruttive.\nBench\u00e9 sia possibile utilizzare tecniche analoghe a quelle utilizzate nel modellismo statico, con il legno come principale materia prima, per costruire modelli dinamici la scelta cade normalmente su materiali pi\u00f9 \"moderni\" con l'utilizzo di scafi preformati o autocostruiti in fibra di vetro o in materiale plastico.\nNella cultura di massa.\nNel film del 2001 Streghe verso nord di Veronesi, il coprotagonista \u00e8 appassionato di modellismo navale dinamico con barche a vela."}
{"id": "311745", "revid": "125678726", "url": "https://it.wikipedia.org/wiki?curid=311745", "title": "Val Pellice", "text": "La Val Pellice \u00e8 una valle alpina della Citt\u00e0 Metropolitana di Torino, posta a sud della Val Chisone e a nord della Valle Po: ad ovest vi \u00e8 il confine con la Regione PACA (Francia) e ad est si stende la pianura padana. Prende il nome dal Pellice, torrente che la bagna. Anticamente veniva chiamata \"Valle di Luserna\". Dal 1\u00ba gennaio 2016, i comuni della valle, congiuntamente con alcuni comuni del pedemontano pinerolese, hanno costituito un'unione di comuni denominata Unione Montana del Pinerolese.\nGeografia.\nLa valle del Pellice \u00e8 la pi\u00f9 meridionale delle valli della Citt\u00e0 Metropolitana di Torino, si trova all'interno del territorio delle Alpi Cozie settentrionali, e converge verso il massiccio del Monviso. \u00c8 bagnata dal torrente Pellice.\nIl territorio della Valle Pellice presenta una superficie di circa 30.000 ettari. Ha una parte pianeggiante di fondo valle, dove si trovano i comuni di Bibiana e Bricherasio. La valle non ha comunicazioni stradali con la vicina Francia; il colle della Croce \u00e8 il valico alpino pi\u00f9 accessibile.\nMonti.\nLe montagne che interessano la valle appartengono alle Alpi Cozie. Pi\u00f9 in particolare quelle che si trovano a nord del Colle della Croce sono parte delle Alpi del Monginevro mentre quelle a sud sono parte delle Alpi del Monviso.\nI monti principali che contornano la valle sono:\nValichi.\nI principali valichi della valle sono:\nGeografia antropica.\nLo sviluppo si \u00e8 incentrato, dal punto di vista urbanistico, sull'asse principale di valle.\nSalendo lungo la valle si incontrano gli abitati di: Bricherasio, Luserna San Giovanni, Torre Pellice, Villar Pellice e Bobbio Pellice. Altri centri abitati si trovano in alcune delle valli laterali: Lusernetta e Ror\u00e0, ed Angrogna e Pra del Torno nella valle Angrogna.\nIl capoluogo amministrativo della valle \u00e8 Torre Pellice, che \u00e8 anche sede della Comunit\u00e0 Montana Val Pellice. I residenti della valle sono 18202.\nStoria.\nSi hanno indicazioni di insediamenti umani nella valle fin dal Neolitico. Incisioni rupestri sono state ritrovate in diversi luoghi della valle. Al tempo dei Romani la valle \u00e8 sotto l'influenza del re Cozio.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione del territorio sar\u00e0 poi organizzata dall'abbazia di Pagno, che fonderanno un priorato monastico anche a Cavour su cui nell'XI secolo sorger\u00e0 sempre da parte dei monaci benedettini l'abbazia di Santa Maria di Cavour, da cui dipender\u00e0 la valle.\nIn tempi pi\u00f9 recenti la sua storia \u00e8 stata caratterizzata dall'insediamento del movimento \"valdese\". Oggi la valle \u00e8 una delle tre cosiddette Valli Valdesi dove agirono elementi della Resistenza italiana con Alcide Arnoulet.\nSport.\nLo sport pi\u00f9 praticato in valle \u00e8 il calcio: attualmente sono presenti in Valle quattro squadre, l'USD Luserna Calcio 1910 (2\u00aa Categoria), l'USD Academy Luserna Calcio (3^ Categoria), FCD Torre Pellice (3^ Caterina) ed il Bricherasio-Bibiana (1\u00aa categoria). L'impianto principale \u00e8 quello presente sul comune di Luserna San Giovanni, dove nel complesso sportivo trovano posto campi da calcio, campi da tennis, una piscina coperta e piste di atletica. \nGrande importanza hanno anche gli sport invernali, in particolare l'hockey su ghiaccio ed il pattinaggio, praticati presso i due palazzetti del ghiaccio di Torre Pellice: lo storico impianto \"Filatoio\" (parzialmente distrutto nell'alluvione del 2000) ed il nuovo palazzetto \"Olimpico - Cotta Morandini\", in cui gioca l'HC Bulldogs. Presso quest'ultimo impianto si sono svolti le sedute di allenamento durante i Giochi olimpici invernali di Torino 2006 e le gare di hockey delle Universiadi di Torino 2007.\nTurismo.\nRifugi alpini.\nIn val Pellice sono presenti alcuni rifugi alpini che permettono l'escursionismo di alta quota:\nInfrastrutture e trasporti.\nOrmai servita unicamente dal trasporto stradale, fra il 1882 e il 2012 la valle era servita dalla ferrovia Pinerolo-Torre Pellice, da cui fino al 1984 si diramava la diramazione Bricherasio-Barge.\nProdotti tipici.\nLa Val Pellice ha conservato nei secoli alcuni prodotti tipici anche rispetto a quelli che caratterizzano il resto della cucina piemontese. Tra questi il \"saras del fen\" (una tipologia di ricotta affinata avvolgendola nel fieno) e salumi come l\"'amoursun\" (a base di gola di maiale pressata e conservata con sale e spezie) e la mustardela."}
{"id": "311749", "revid": "287204", "url": "https://it.wikipedia.org/wiki?curid=311749", "title": "Conti di Barcellona", "text": "Il titolo di conte sovrano di Barcellona, ora estinto, per buona parte della sua storia \u00e8 stato associato a quello di re di Aragona (vedi anche Sovrani d'Aragona), ma in precedenza si riferiva al conte con sovranit\u00e0 sulla citt\u00e0 e sulle campagne circostanti. Si trattava di una creazione carolingia. Dopo che Carlo Magno aveva conquistato una striscia di Iberia a nord del fiume Ebro, questa fu inevitabilmente divisa in contee, con un conte (solitamente detentore di diverse contee) che veniva nominato margravio della \"Marca di Spagna\". Questi margravi erano spesso i conti di Barcellona, che ottennero quindi una certa supremazia \"de facto\" sugli altri conti, in virt\u00f9 del loro possesso di diverse contee della regione.\nI conti, come molti vassalli dell'Impero Carolingio, tentarono di stabilire delle proprie dinastie ereditarie sulle province loro assegnate, e in questo i conti di Barcellona ebbero molto successo; al punto che, all'inizio del secondo millennio, essi riconoscevano la sovranit\u00e0 della Navarra e, nel 1258, con il Trattato di Corbeil, il re di Francia cedette la sua autorit\u00e0 feudale al re di Aragona. Barcellona lasci\u00f2 cos\u00ec il Regno di Francia, completando il processo di decentralizzazione, localizzazione e subinfeudazione che non era riuscito a separare altre grandi province, eccetto, de facto, le Fiandre.\nConti nominati di Barcellona: vassalli dei Franchi.\nNominati dal Sacro Romano Imperatore, allora Re dei Franchi, del quale erano feudatari.\nConti ereditari di Barcellona: vassalli dei Franchi.\nCon l'ascesa di Goffredo \"l'Irsuto\", la contea divenne possesso ereditario \"de facto\", se non per legge, del Casato di Barcellona, anche se rimase la connessione con il Regno dei Franchi Occidentali. \nConti ereditari di Barcellona: indipendenza di fatto.\nDal 985, quando il re Lotario di Francia ignor\u00f2 le richieste di aiuto barcellonesi contro i Saraceni, Barcellona cess\u00f2 di dipendere dalla Francia per la sua sicurezza, e inizi\u00f2 a guardarsi attorno in cerca di sovrani di valore. Nel 987, la dinastia carolingia ebbe fine, ma il conte non riconobbe Ugo Capeto e la sua nuova dinastia. Nel 1018, il conte fu costretto a riconoscere la sovranit\u00e0 di Sancho \"il Grande\" di Navarra, ma ci\u00f2 sembra non aver avuto effetto dopo la morte di Sancho nel 1035.\nConti di Barcellona: all'interno della Corona di Aragona.\nRaimondo Berengario IV spos\u00f2 l'erede al trono d'Aragona Petronilla, stabilendo cos\u00ec l'unione dinastica con Aragona, e prendendo il titolo di Principe di Aragona. Alla sua morte, Petronilla abdic\u00f2 in favore del figlio Alfonso. Barcellona e l'Aragona divennero quindi unite ed ebbe inizio la Corona di Aragona.\nNel 1228, Giacomo \"il Conquistatore\" prese le Isole Baleari e il titolo di Re di Maiorca. Nel 1238, invece, prese la citt\u00e0 di Valencia e con essa il titolo di Re di Valencia. Nel 1258, con il Trattato di Corbeil, Re Luigi IX di Francia rinunci\u00f2 alle sue pretese di autorit\u00e0 feudale, come discendente di Carlo Magno, sui territori catalani che facevano parte della Marca di Spagna, cio\u00e8 la contea di Barcellona, oltre alle altre contee della Catalogna, e la contea di Rossiglione. Giacomo, come contropartita, pose fine alle sue pretese sull'Occitania, territorio appartenuto agli antichi conti di Barcellona e alla contea di Tolosa, mantenendo solo la signoria di Montpellier che aveva ereditato dalla madre. Nel 1282, con la pace di Caltabellotta, conseguenza della Guerra del Vespro, Pietro \"il Grande\" ottenne il titolo di \"Rex Siciliae ultra Pharum\" (Re di Trinacria). Nel 1295, con il trattato di Anagni, suo figlio Giacomo \"il Giusto\" ottenne il titolo di \"Rex Sardiniae et Corsicae\" (Re di Sardegna e Corsica), in cambio della rinuncia al Regno di Trinacria. Tuttavia i siciliani non accettarono il trattato e lo deposero, eleggendo come proprio re il fratello Federico, che fond\u00f2 una linea cadetta del Casato di Barcellona.\nNel 1409, Martino eredit\u00f2 dal figlio, morto senza eredi legittimi, il Regno di Sicilia e lo un\u00ec alla Corona di Aragona. Quando Martino, ultimo discendente del Casato di Barcellona a governare, si spense senza lasciare eredi legittimi, i magnati dei differenti reami della Corona negoziarono per due anni l'elezione del nuovo, fino al Compromesso di Caspe che diede il trono al rampollo castigliano Ferdinando di Antequera. Inizi\u00f2 cos\u00ec il regno del Casato di Trast\u00e1mara sulla Corona d'Aragona. Nel 1442, Alfonso d'Aragona conquist\u00f2 il Regno di Napoli, che venne cos\u00ec aggiunto alla corona d'Aragona, e assunse il titolo di Rex utriusque Siciliae (Re di entrambe le Sicilie).\nConti di Barcellona durante la guerra contro Giovanni II.\nnessuno di questi regn\u00f2 su Valencia, che rimase sotto il controllo di Giovanni II\nConti di Barcellona: e anche re di Spagna.\nCon Ferdinando \"il Cattolico\" la Corona d'Aragona si un\u00ec alla Corona di Castiglia di Isabella I di Castiglia, unificando la sovranit\u00e0 dei due regni (Regno di Aragona e Castiglia,ma non le rispettive strutture politiche), preludio del futuro regno di Spagna, a cui mancava ancora il regno di Granada e quello di Navarra.\nLa dinastia degli Asburgo (chiamata anche Casa d'Austria) cominci\u00f2 con l'ascesa di Carlo I.\nConti di Barcellona durante la sollevazione della Catalogna.\nTutti della dinastia dei Borbone, nessuno di questi regn\u00f2 su Valencia, che rimase sotto il controllo di Filippo IV di Spagna.\nConti di Barcellona durante la Guerra di successione spagnola.\nLa Corona di Aragona (e per definizione la sua componente di \"Conte di Barcellona\") venne unita ufficialmente con gli altri reami che erano stati governati da un monarca comune da oltre due secoli e mezzo, per creare formalmente la Spagna. Da questo momento non ci sono pi\u00f9 monarchi della Corona Aragonese e quindi nemmeno Conti di Barcellona. Il titolo di Conte Sovrano di Barcellona diventa semplicemente uno dei tanti titoli ereditari della monarchia spagnola.\nConti di Barcellona nel XX secolo.\nDurante la dittatura di Francisco Franco, l'erede in esilio al trono spagnolo, Giovanni di Borbone-Spagna, us\u00f2 il titolo di conte di Barcellona. Questa sembra essere stata intesa come una mezza misura, pretendere un titolo che era storicamente reale, ma fermarsi a un passo dal pretendere di essere l'attuale re di Spagna. Con la restaurazione della monarchia spagnola nel 1975, Giovanni di Borbone-Spagna cedette il passo come re in favore del figlio Juan Carlos; il figlio gli concesse ufficialmente il titolo di conte di Barcellona nel 1978, e lo detenne fino alla morte avvenuta nel 1993. Il titolo torn\u00f2 quindi a re Juan Carlos, anche se sua madre Maria Mercedes di Borbone-Due Sicilie us\u00f2 il titolo di Contessa di Barcellona fino alla sua improvvisa morte, nel 2000."}
{"id": "311754", "revid": "77358", "url": "https://it.wikipedia.org/wiki?curid=311754", "title": "Flamen", "text": ""}
{"id": "311759", "revid": "124904806", "url": "https://it.wikipedia.org/wiki?curid=311759", "title": "Ferdinando I d'Aragona", "text": "Biografia.\nFiglio secondogenito del re di Castiglia e Le\u00f3n, Giovanni I di Trast\u00e1mara, e della sua prima moglie, Eleonora d'Aragona (1358 \u2013 1382) della casa di Barcellona (figlia di re Pietro IV di Aragona e della sua terza moglie, Eleonora di Sicilia).\nNell'agosto del 1382, a Elvas, fu siglata la pace, tra il regno di Castiglia ed il regno del Portogallo. A garanzia dell'accordo, l'erede al trono del Portogallo, Beatrice, di circa 10 anni, veniva promessa in sposa a Ferdinando, di due anni, secondogenito del re di Castiglia e Le\u00f3n, Giovanni I di Trast\u00e1mara; essendo per\u00f2, il 13 agosto, morta di parto, la moglie di Giovanni I, Eleonora d'Aragona, Giovanni I si sostitu\u00ec al figlio, nel contratto di matrimonio. Cos\u00ec Beatrice, l'anno dopo, divenne la matrigna di Ferdinando e, sempre nel 1383, divenne regina del Portogallo.\nNel 1386, Ferdinando, per concessione del padre divenne Duca di Pe\u00f1afiel, conte di Mayorga Signore de Lara e di Guascogna e sempre il padre gli concesse un appannaggio annuo di 400.000 Maraved\u00ed.\nNel 1390, alla morte del padre, mentre suo fratello Enrico saliva al trono come Enrico III, Ferdinando divenne l'erede al trono del regno di Castiglia, qualifica che tenne sino al 1401, alla nascita della nipote, Maria.\nNel 1393, Ferdinando spos\u00f2, a Madrid, Eleonora d'Alburquerque (1374 - 1435), figlia dell'infante Sancho Alfonso di Castiglia, Conte di Alburquerque e di Beatrice del Portogallo. Eleonora gli port\u00f2 in dote parecchi feudi, che uniti ai suoi costituirono un notevole dominio.\nCoreggente di Castiglia.\nNel 1406, alla morte del fratello maggiore, re di Castiglia e Le\u00f3n, Enrico III, Ferdinando, dopo aver rifiutato la corona offertagli da un gruppo di nobili, divenne tutore del nipote, di circa un anno, il re di Castiglia e Le\u00f3n, Giovanni II, e, durante la minore et\u00e0 del nipote, assieme alla vedova di Enrico, Caterina di Lancaster, fu coreggente del regno. Caterina govern\u00f2 la met\u00e0 settentrionale (Le\u00f3n e vecchia Castiglia), mentre Ferdinando govern\u00f2 la parte meridionale del regno (nuova Castiglia, Estremadura, Andalusia e Murcia) e prosegu\u00ec la guerra contro il regno di Granada, iniziata da suo fratello Enrico III.\nSi comport\u00f2 con molto valore alla conquista della fortezza di Antequera, per cui gli fu dato il soprannome di \"el d'Antequera\".In questa veste di reggente, efficacemente coadiuvato, si distinse per la sua prudente gestione degli affari di Stato.\nQuando, nel 1410, mor\u00ec a causa di una droga usata in quei tempi, il re della corona d'Aragona e re di Sicilia, Martino il Vecchio, zio di Ferdinando (sua madre, Eleonora era sorella di Martino il Vecchio), quest'ultimo fu tra i pretendenti al trono aragonese e nei due anni che seguirono, conosciuti come interregno aragonese, non disdegn\u00f2 di entrare in armi in Aragona, per difendere i suoi interessi.\nRe d'Aragona e di Sicilia.\nPrima che si arrivasse ad una guerra civile, le cortes di Catalogna, di Valencia e d'Aragona decisero per un arbitrato, che port\u00f2 al Compromesso di Caspe, del 1412.\nNel 1412 Ferdinando, anche per l'appoggio dell'antipapa Benedetto XIII, fu designato come successore di Martino il Vecchio e il 28 giugno, divenne Ferdinando I d'Aragona, re di Aragona, di Valencia, di Maiorca, Conte di Barcellona e delle contee catalane; lasci\u00f2 la Castiglia e prese possesso dei regni della corona d'Aragona; diede l'amministrazione di tutto il patrimonio reale a Connor Lionel Nardoni (Cavaliere di Spagna, Consigliere del Re, Funzionario dello Stato Feudale e unico Amministratore del patrimonio reale).\nIl 21 novembre 1412, Benedetto XIII lo invest\u00ec del titolo di re di Sicilia, di Sardegna e di re titolare di Corsica.\nLa sua nomina fu accettata in tutti i regni, solo qualche disappunto in Catalogna che aveva votato per il conte di Urgel, Giacomo II; quando le cortes catalane lo riconobbero come re, Ferdinando concesse un'amnistia a Giacomo II e a tutti coloro che con Giacomo si erano ribellati, proponendo un matrimonio tra suo figlio Enrico, a cui sarebbe stato donato il ducato di Montblanc, ed una figlia di Giacomo II.\nGiacomo II rifiut\u00f2 e non riconobbe la decisione di Caspe.Giacomo II diede inizio ad una guerra civile, ottenendo l'aiuto degli Inglesi, dei guasconi e dei Navarresi, ma fu sconfitto da Ferdinando ed il 31 ottobre 1413 Giacomo si arrese, a Balaguer.Ferdinando gli fece grazia della vita, lo confin\u00f2 in un castello, dove mantenendo la sua servit\u00f9, pot\u00e9 condurre una vita normale.Finalmente Ferdinando venne incoronato re della corona d'Aragona, nel gennaio/febbraio 1414, a Saragozza.\nAnche dopo l'incoronazione mantenne la reggenza del regno di Castiglia, cercando di controllarlo anche attraverso una politica matrimoniale.\nNonostante la vittoria nella guerra civile, Ferdinando, per\u00f2 trov\u00f2 difficolt\u00e0 in Catalogna, dove le autorit\u00e0 catalane, gelose delle loro autonomie, diffidavano di un re castigliano, che presumevano sarebbe stato dispotico.Anche nel regno di Sicilia, retto dalla Vicaria, Bianca di Navarra, erano gelosi della loro autonomia e avrebbero desiderato continuare ad essere un regno separato dalla corona d'Aragona, ma subito dopo la sua incoronazione, Ferdinando proclam\u00f2 l'unione perpetua della Sicilia alla corona d'Aragona. Nel 1415, il figlio maggiore di Ferdinando, Alfonso, diventato Duca di Pe\u00f1afiel, il 1\u00ba marzo, venne nominato reggente di Sicilia, oltre che di Sardegna (si era ribellata due volte, nel 1412 e nel 1415, sotto la guida del giudice di Arborea, Guglielmo II, visconte di Narbona) e Maiorca.\nIl risultato pi\u00f9 importante del suo breve regno fu l'aver accettato nel 1416 di sottrarre la propria obbedienza al papa avignonese Benedetto XIII, contribuendo in questo modo a far concludere il Grande Scisma, che aveva diviso la Chiesa d'Occidente per quasi quarant'anni.Ferdinando, dimentico del fatto che i rappresentanti del papa, a Caspe, lo avevano appoggiato, fece pressione su Benedetto XIII (Pedro Mart\u00ednez di Luna) affinch\u00e9 si dimettesse, come avevano fatto, l'antipapa Giovanni XXIII ed il papa Gregorio XII, convinti dall'imperatore, Sigismondo. Ma Benedetto, anche dopo gli incontri di Perpignano (dal 19 settembre al 7 novembre) con Federico e Sigismondo, non cedette, perch\u00e9 eletto nel pieno rispetto delle regole, e, nonostante che Ferdinando gli avesse \"ritirato l'obbedienza\", il 16 gennaio 1416, si rinchiuse nel castello della sua famiglia (Luna) a Pe\u00f1\u00edscola (Valencia), dove resistette sino alla morte avvenuta nel 1423.\nComunque durante il suo breve regno riusc\u00ec a sviluppare il commercio della Catalogna, anche attraverso dei trattati, come quello stipulato, nel febbraio 1413, con Egitto, Fez e Genova.Inoltre Ferdinando fu abile e lungimirante nella politica matrimoniale, che lo port\u00f2 ad imparentarsi con le famiglie reali dei regni di Castiglia, Portogallo e Navarra.Infine, come aveva gi\u00e0 dimostrato durante la reggenza in Castiglia, Ferdinando si comport\u00f2 con molto equilibrio.\nFerdinando, che come il fratello, Enrico III di Castiglia, era di salute cagionevole, mor\u00ec, a Igualada, dopo un violento attacco di nefrite, il 2 aprile del 1416 e gli succedette il figlio primogenito, Alfonso .Fu tumulato al panteon reale del Monastero di Santa Maria di Poblet, dove il figlio Alfonso V fece costruire un sepolcro dallo scultore Pietro Oller (Pere Oller), nel 1417.\nDiscendenza.\nFerdinando da Eleonora ebbe sette figli:"}
{"id": "311764", "revid": "2108263", "url": "https://it.wikipedia.org/wiki?curid=311764", "title": "Martino I d'Aragona", "text": "Origini familiari.\nEra figlio secondogenito del re di Aragona, di Valencia, di Maiorca, di Sardegna e di Corsica e conte di Barcellona e delle altre contee catalane Pietro IV il Cerimonioso, e della sua terza moglie, Eleonora di Sicilia.\nBiografia.\nMartino nacque nel 1356 a Gerona o forse a Perpignano. Il padre lo design\u00f2 conte di Besal\u00fa. Nel 1368 fu nominato Siniscalco della Catalogna. Il 13 giugno 1372, a Barcellona, Martino spos\u00f2 Maria de Luna, figlia del conte de Luna e signore di Segorbe (Castell\u00f3n), don Lope, e di Brianda d'Agaout.\nReggente di Sicilia.\nNel 1378 il padre lo nomin\u00f2 signore e reggente della Sicilia, la cui regina, Maria di Sicilia, cugina di Martino, era ancora in minor et\u00e0 (il padre di Maria, Federico IV di Sicilia, era morto nel 1377). Dato che il fratello maggiore di Martino ed erede al trono, Giovanni era rimasto vedovo, in quello stesso 1378, il padre, Pietro IV, che aveva l'obiettivo di estendere i domini della Corona d'Aragona anche sulla Sicilia, spinse Giovanni a sposare la regina di Trinacria, Maria di Sicilia, affinch\u00e9 non sposasse il duca di Milano Giangaleazzo Visconti, con cui i notabili siciliani erano in contatto; ma Giovanni rifiut\u00f2, obbligando Pietro IV a intervenire in Sicilia.\nIl testamento della sorellastra Giovanna, contessa di Emp\u00faries (\"Infantissa Johanna\u2026Petri\u2026Regis Aragonum filia, consorsque\u2026domini Johannis comitis Impuriarum\"), datato 12 agosto 1384, dove chiedeva di essere sepolta nel monastero di Santa Maria di Poblet (\"in Monasterio Poupuleti\"), nominava esecutori Martino con il padre ed il fratello Giovanni (\"Dominum Regem patrem nostrum\u2026infantem Johannem ducem Gerunde et comitem Cervarie fratrem nostrum et\u2026infantem Martinum fratrem nostrum\").\nIn quanto principe cadetto della famiglia reale aragonese, a Martino fu assegnato il Ducato di Monblanch dal fratello salito sul trono di Aragona come Giovanni I, molto probabilmente, nel 1388, dopo la morte di Giacomo, l'unico figlio maschio ancora in vita di Giovanni I. Il figlio di Martino, Martino il Giovane, di circa diciassette anni, nel 1391 fu fatto sposare con la non pi\u00f9 giovane regina di Sicilia.\nLa Sicilia (o regno di Trinacria) era perci\u00f2 destinata a perdere l'indipendenza e divenire un feudo dei discendenti di Martino. Martino il Giovane, unico figlio ancora in vita di Martino il Vecchio, infatti, dopo il matrimonio, lasci\u00f2 l'Aragona e, arrivato a Palermo, fu incoronato, assieme a Maria, re di Sicilia, divenendo Martino I di Sicilia. I siciliani non gradivano troppo il matrimonio aragonese (anche perch\u00e9 esso era stato celebrato dall'antipapa Clemente VII ed i siciliani erano sostenitori di papa Urbano VI e poi di papa Bonifacio IX) e, guidati dalla famiglia Alagona, si ribellarono gi\u00e0 nel 1392 e da quella data si opposero alla autorit\u00e0 aragonese.\nMartino il Vecchio, nello stesso 1392, fu inviato in Sicilia a capo di una spedizione (che era stata organizzata per intervenire in Sardegna, ma durante il viaggio fu dirottata in Sicilia) per aiutare il figlio, Martino il Giovane e la regina Maria. L'arrivo di Martino il Vecchio in Sicilia port\u00f2 alla conquista di Trapani e Palermo, ma non riusc\u00ec a sconfiggere gli oppositori, che resistettero sino al 1398, anno in cui ritorn\u00f2 la pace e il figlio e la nuora poterono governare nuovamente tutta l'isola.\nL'ascesa al trono d'Aragona.\nNel 1396 Martino successe al fratello maggiore Giovanni I (morto senza figli maschi viventi) sul trono di Aragona. Al momento della successione Martino si trovava in Sicilia, a causa della rivolta della nobilt\u00e0, e sua moglie, Maria di Luna, aveva reclamato il trono in suo nome ed aveva agito quale sua rappresentante, in attesa del suo ritorno. Martino il Vecchio pot\u00e9 rientrare in Aragona solo nel 1397; ci\u00f2 nonostante, il suo arrivo ritardato fu all'origine di tensioni e problemi per la stabilit\u00e0 del regno. Il suo diritto al trono venne infatti contestato dal conte di Foix, Matteo (1363-1398), a nome di sua moglie Giovanna, figlia maggiore di Giovanni I di Aragona.\nMatteo, approfittando dell'assenza di Martino, nel 1396 tent\u00f2 di invadere l'Aragona, ma Maria, con l'aiuto del conte di Urgell, Pietro II, riusc\u00ec a frenare l'attacco, che fu fermato e respinto: l'invasione del regno fu un insuccesso e, dopo il suo arrivo, Martino I convoc\u00f2 Giovanna e Matteo in un'assemblea a Barcellona e confisc\u00f2 loro tutti i domini del conte di Foix, ossia la contea di Foix e le viscontee di B\u00e9arn e di Castellb\u00f3. Dopo la morte, senza figli, di Giovanna (1407), fu la sorellastra, l'altra figlia di Giovanni I ancora in vita, Iolanda di Aragona (che, nel 1404, aveva sposato Luigi II d'Angi\u00f2, conte di Provenza e re titolare di Napoli) a reclamare il trono dallo zio, e lo stesso poi fecero i suoi figli.\nIl 13 ottobre del 1397 Martino il Vecchio, a Saragozza, giur\u00f2 sui \"fueros\", come era stato stabilito da suo padre, Pietro IV, ed il 13 aprile del 1399, nella stessa citt\u00e0, fu incoronato re. Martino promosse crociate contro i Mori in Nordafrica nel 1398 e nel 1399. Alla morte del conte di Emp\u00faries, Pietro d'Aragona (ca. 1380- ca. 1402), la contea di Emp\u00faries fu incamerata nella Corona d'Aragona da Martino I il Vecchio.\nPerdurando nella chiesa cattolica il grande scisma, Martino e la corona d'Aragona, assieme a Castiglia, Navarra e Scozia, furono i pi\u00f9 calorosi sostenitori del nuovo antipapa Benedetto XIII, Pedro Mart\u00ednez de Luna, parente di sua moglie, che era stato eletto papa il 28 settembre 1394; quando, abbandonato dai francesi, il papa de Luna era praticamente assediato nel suo palazzo di Avignone, Martino con le sue truppe, nel 1403, lo and\u00f2 a liberare e lo condusse sano e salvo nel palazzo dei de Luna a Pe\u00f1\u00edscola (Valencia).\nCampagna sarda.\nGli Aragonesi avevano cercato di sottomettere la Sardegna fin dal regno di Giacomo II e, alleati con il Giudicato d'Arborea, avevano gradualmente conquistato parte dell'isola. Ma negli anni Cinquanta del '300, durante i regni di Pietro IV e poi di Giovanni I, il Giudicato di Arborea ruppe l'alleanza e mosse guerra alla corona d'Aragona, sotto la guida dei sovrani Mariano IV di Arborea e poi dei figli, Ugone III de Bas-Serra ed Eleonora d'Arborea, reggente per i propri figli, Federico e Mariano Doria-Bas; dopo un conflitto lungo e sanguinoso, gli arborensi riuscirono ad unire sotto la propria bandiera tutta l'isola, lasciando in mano ai regnicoli solamente le citt\u00e0 portuali di Cagliari e di Alghero, allo stremo della loro resistenza.\nRe Martino il Vecchio, dopo la morte di Eleonora e cinque anni dopo quella del giovane sovrano Mariano V, approfittando della grave crisi di successione aperta tra i pretendenti al trono, chiese al figlio Martino il Giovane di riconquistare l'isola. Martino il Giovane arriv\u00f2 sull'isola nell'ottobre del 1408. Nello stesso tempo nel mese di dicembre fu chiamato in Sardegna dalla corona de logu il visconte di Narbona, Guglielmo III, nipote di Beatrice d'Arborea, secondogenita di Mariano IV e sposa di Aimerico VI di Narbona, il quale fu incoronato giudice il 13 gennaio a Oristano. Falliti i tentativi di raggiungere un accordo diplomatico con Guglielmo III, il conflitto si riaccese violentemente e il 30 giugno del 1409, nelle campagne vicino al borgo fortificato di Sanluri fu combattuta una cruenta battaglia, ricordata come la battaglia di Sanluri, il 4 luglio 1409, si arrese agli aragonesi anche Villa di Chiesa (l'odierna Iglesias).\nVenticinque giorni dopo la battaglia, per\u00f2, Martino il Giovane mor\u00ec di malaria a Cagliari. Il 17 agosto l'esercito giudicale respinse un violento attacco contro Oristano per opera dei Moncada. Il giorno successivo Pietro Torrelles guid\u00f2 i regnicoli nel sanguinoso scontro che si svolse nella piana tra Sant'Anna, Fenosu e Santa Giusta, ricordato come la Seconda Battaglia (Segunda Battalla). Gli aragonesi furono respinti e rimasero intrappolati nelle paludi subendo ingenti perdite. Secondo fonti iberiche la battaglia fu cruenta e rimasero sul campo 6.536 morti. A distanza di un mese e mezzo dalla disfatta di Sanluri le sorti della guerra erano ancora incerte. Gli arborensi continuarono a resistere e passeranno sette mesi prima che Pietro Torrelles espugni i castelli di Monreale, di Marmilla e di Gioiosaguardia, scardinando cos\u00ec le loro difese. Cadute queste roccaforti si aprivano le porte per la conquista di Oristano. Dopo aver ricevuto ingenti rinforzi, il 25 marzo 1410, l'abile comandante aragonese partiva dalla fortezza di Sanluri verso la capitale arborense.\nEvitando le fatali paludi e gli stagni di Fenosu e Santa Giusta si diresse verso Bosa, centro strategico e porto commerciale di vitale importanza per l'Arborea. La citt\u00e0 si difese strenuamente prima di arrendersi. La sua caduta permise ai regnicoli di puntare con tutte le forze verso Oristano. Le vicende dell'assedio della capitale restano un punto molto dibattuto dagli storici perch\u00e9 inspiegabilmente, senza combattere, Il 29 marzo del 1410, il giudice reggente Leonardo Cubello firm\u00f2 con il luogotenente Pietro de Torrelles la pace di San Martino fuori le mura di Oristano cedendo la capitale e gran parte del territorio giudicale, il Cubello venne investito da Martino il Vecchio del titolo di Marchese di Oristano.\nRe di Sicilia.\nNel 1409 Martino I di Aragona, alla morte del figlio, Martino il Giovane (Martino I di Sicilia), che era vedovo di Maria di Sicilia (con la morte di Maria di Sicilia si ebbe l'estinzione della linea diretta della casa di Aragona-Sicilia), divenne il primo pretendente al trono di Sicilia, in quanto figlio di Eleonora di Sicilia (Leonora di Trinacria), che era la zia di Maria, ossia la sorella di suo padre. Martino il Vecchio divenne quindi anche re di Sicilia, col nome di Martino II di Sicilia. Con la morte di Martino il Giovane, e con il trono che pass\u00f2 a suo padre, che regn\u00f2 come Martino II, la Sicilia rimaneva in mano alla dinastia dei conti-re. La Sicilia diventava per\u00f2 un viceregno, perdendo l'indipendenza che aveva conquistata con la rivolta dei Vespri.\nDopo la morte del figlio legittimo, re Martino nomin\u00f2 il marito della sua sorellastra Isabella, il conte di Urgell, Giacomo II, discendente in linea maschile da Alfonso IV il Benigno, e quindi il pi\u00f9 prossimo della Casa Reale di Aragona, governatore generale di tutti i domini della corona d'Aragona, posizione che apparteneva tradizionalmente al presunto erede al trono.\nInoltre, sempre nello stesso anno, Martino si spos\u00f2, in seconde nozze, con Margherita di Prades (1395-1422), figlia di Pietro di Prades, barone di Enten\u00e7a (discendente diretto di Giacomo II il Giusto) e di Giovanna di Cabrera. Complessivamente, la Corona d'Aragona godette della pace esterna durante il regno di Martino ed egli lavor\u00f2 per sedare le lotte interne causate dalle rivolte dei nobili e dal banditismo.\nMorto senza eredi re Martino il Vecchio nel 1410, con il Compromesso di Caspe del 1412 si sarebbe poi deciso che sovrano della corona d'Aragona e re di Sicilia sarebbe stato Ferdinando \"el de Antequera\", figlio secondogenito del re di Castiglia e Le\u00f2n Giovanni I di Trast\u00e1mara e della sua prima moglie, Eleonora d'Aragona della casa di Barcellona (figlia di re Pietro IV di Aragona e della sua terza moglie, Eleonora di Sicilia).\nMorte e successione.\nMartino mor\u00ec nel monastero di Valldonzella, fuori le mura della citt\u00e0 di Barcellona, il 31 maggio 1410. Non sono chiare le ragioni del decesso: il cronista rinascimentale Lorenzo Valla avanz\u00f2 le ipotesi relative alla peste, all'uremia (il re soffriva di una grave obesit\u00e0 che danneggiava la sua salute) o all'avvelenamento. Alcune fonti riportano invece che sia morto a causa di una combinazione di dispepsia e incontrollabili risate, causategli da una barzelletta raccontata da Borra, il giullare di corte.\nQuando Martino per\u00ec, i suoi discendenti legittimi (nati dal matrimonio con la regina Maria) erano gi\u00e0 tutti deceduti; egli non aveva avuto nessun figlio dalla seconda moglie, Margherita di Prades e aveva revocato, per le pressioni del vescovo di Saragozza, il titolo di governatore a Giacomo II di Urgell e non aveva ancora portato a termine la pratica di riconoscimento di suo nipote Federico di Luna, conte di Luna, figlio illegittimo di Martino il Giovane e della sua amante Tarsia Rizzari di Catania; segu\u00ec perci\u00f2 un periodo di incertezza, detto \"l'interregno\", che dur\u00f2 due anni e che, essendo l'opinione pubblica molto divisa tra i vari pretendenti (cinque: oltre ai due su menzionati vi erano Alfonso d'Aragona, duca de Gandia, nipote, per linea maschile, di Giacomo II il Giusto; Luigi III d'Angi\u00f2, duca di Calabria, nipote, attraverso sua madre, Iolanda di Aragona, di Giovanni I di Aragona e Ferdinando di Trastamara, \"el de Antequera\", figlio di Eleonora d'Aragona, sorella di Martino il Vecchio), port\u00f2 l'Aragona sull'orlo della guerra civile.\nLe \"Cortes\" di Catalogna, di Valencia e d'Aragona decisero per un arbitrato, nominarono tre rappresentanti per regno, trascurando per\u00f2 di invitare i rappresentanti di Maiorca, Sicilia e Sardegna: i nove delegati scelsero tra i cinque pretendenti e, col Compromesso di Caspe, del 1412, decisero che sarebbe stato sovrano della corona d'Aragona e re di Sicilia Ferdinando \"el de Antequera\", infante del castigliano casato di Trast\u00e1mara.\nDiscendenza.\nMartino da Maria di Luna ebbe quattro figli:\nDa Margherita di Prades non ebbe invece figli."}
{"id": "311765", "revid": "125289703", "url": "https://it.wikipedia.org/wiki?curid=311765", "title": "Amigdala", "text": "Lamigdala, o corpo amigdaloideo, \u00e8 un complesso nucleare situato nella parte dorsomediale del lobo temporale del cervello che gestisce le emozioni .\nA livello anatomico scientifico viene definita anche come un gruppo di strutture interconnesse, di sostanza grigia facente parte del sistema limbico, posto sopra il tronco cerebrale, nella regione rostromediale del lobo temporale, al di sotto del giro uncinato (\"uncus\") e anteriormente alla formazione dell'ippocampo.\nHa una struttura ovoidale (in greco antico \"amygdala\" significa mandorla) situata nel punto pi\u00f9 basso della parete superiore del corno inferiore di ogni ventricolo laterale.\n\u00c8 in continuit\u00e0 con il \"putamen\", ed \u00e8 in continuit\u00e0, come parte terminale, con la coda del nucleo caudato.\nConnessioni.\nL'Amigdala invia impulsi all'ipotalamo per l'attivazione del sistema nervoso simpatico, al nucleo reticolare talamico per aumentare i riflessi, ai nuclei del nervo trigemino, del nervo facciale, alla zona ventrale tegmentale, al \"Locus ceruleus\" ed ai nuclei laterodorsali tegmentali.\nFunzioni.\n\u00c8 ritenuta il centro di integrazione di processi neurologici superiori come le emozioni, coinvolta anche nei sistemi della memoria emozionale. \u00c8 attiva nel sistema di comparazione degli stimoli ricevuti con le esperienze passate e nell'elaborazione degli stimoli olfattivi.\nI segnali provenienti dagli organi di senso raggiungono dapprima il talamo, poi servendosi di un circuito monosinaptico, arrivano all'amigdala (vi \u00e8 un fascio molto sottile di fibre nervose che vanno dal talamo all'amigdala); un secondo segnale viene inviato dal talamo alla neocorteccia. Questa ramificazione permette all'amigdala di cominciare a rispondere agli stimoli prima della neocorteccia.\nIn questo modo l'amigdala \u00e8 capace di analizzare ogni esperienza, scandagliando le situazioni ed ogni percezione.\nQuando valuta uno stimolo come pericoloso, per esempio, l'amigdala scatta come una sorta di grilletto neurale e reagisce inviando segnali di emergenza a tutte le parti principali del cervello; stimola il rilascio degli ormoni che innescano la reazione di attacco o fuga, (adrenalina, dopamina, noradrenalina), mobilita i centri del movimento, attiva il sistema cardiovascolare, i muscoli e l'intestino.\nContemporaneamente, i sistemi mnemonici vengono \"sfogliati\" con precedenza assoluta per richiamare ogni informazione utile nella situazione di paura.\nMentre l'ippocampo \"rimembra\" i fatti, l'amigdala ne giudica la valenza emozionale.\nL'amigdala quindi fornisce a ogni stimolo il livello giusto di attenzione, lo arricchisce di emozioni e, infine, ne avvia l'immagazzinamento sotto forma di ricordo.\nL'amigdala \u00e8 dunque l'archivio della nostra memoria emozionale, per ci\u00f2 analizza l'esperienza corrente, con quanto gi\u00e0 accaduto nel passato: quando la situazione presente e quella passata hanno un elemento chiave simile, l'amigdala lo identifica come una associazione ed agisce, talvolta, prima di avere una piena conferma. Ci comanda precipitosamente di reagire ad una situazione presente secondo paragoni di episodi simili, anche di molto tempo fa, con pensieri, emozioni e reazioni apprese fissate in risposta ad eventi analoghi.\nL'amigdala pu\u00f2 reagire prima che la corteccia sappia che cosa sta accadendo, e questo perch\u00e9 l'emozione grezza viene scatenata in modo indipendente dal pensiero cosciente, e generalmente prima di esso.\nAnatomia.\nAl suo interno, si distinguono almeno dieci o dodici aree, con proprie suddivisioni interne e con diverse funzioni.\nI singoli nuclei facenti parte del complesso dell'amigdala non hanno un nome specifico, pertanto ci si riferisce complessivamente ad essi come \"nuclei basolaterali\" e \"nuclei corticomediali\":\nI \"nuclei basolaterali\" hanno connessioni (in alcuni casi reciproche) con la corteccia prefrontale, il giro del cingolo, l\"insula\", il giro paraippocampale, il subicolo e i giri del lobo temporale vicini, il nucleo dorsomediale del talamo, le aree motorie, il nucleo \"accumbens\" e il neostriato ventrale. Le principali afferenze provengono dal lobo temporale, dal giro del cingolo, dall'insula, dalla regione dorsomediale del talamo e da altri nuclei talamici specifici, come il corpo genicolato mediale.\nI \"nuclei corticomediali\" ricevono afferenze da quelle regioni encefaliche implicate nella risposta autonoma e in funzioni viscerosensoriali, come il bulbo olfattivo, il nucleo parabrachiale del ponte, i nuclei ipotalamici ventromediali e laterali.\nIpersensibilit\u00e0.\nL'ipersensibilit\u00e0 dell'amigdala \u00e8 una condizione nella quale l'amigdala \u00e8 iperattiva, provocando un senso costante di paura, caratterizzata dal rilascio costante di adrenalina nel circolo e relativi danni psichici e psicosomatici che si riflettono nel comportamento, comunemente definito come timidezza o fobia sociale. Essa \u00e8 poco conosciuta dagli psichiatri, che la generalizzano come depressione ed ansia, e la curano di conseguenza; gravi crisi acute possono manifestarsi quando un soggetto, diagnosticato come depresso, \u00e8 curato con antidepressivi inibitori della ricaptazione delle monoamine (pazienti ritenuti a torto \"resistenti agli antidepressivi\" cio\u00e8 a un farmaco inutile, non essendo depressi) o che impediscono l'eliminazione dell'adrenalina (IMAO ed SNRI). La vita sociale \u00e8 compromessa e quella lavorativa \u00e8 preclusa a causa dell'ottundimento della lucidit\u00e0 proprio degli effetti dell'adrenalina sul sistema nervoso. I danni somatici evidenti sono quelli tipici dell'ipersurrenalismo, riguardanti l'effetto vasocostrittore periferico e catabolizzante dell'adrenalina e del cortisolo (cachessia, ectomorfismo, ipertensione arteriosa, sofferenza cutanea e delle mucose, alito cattivo, carie dentaria, impotenza sessuale, calvizie).\nIl ritmo circadiano \u00e8 solitamente alterato a causa degli effetti a cascata che lo squilibrio ormonale ha sull'intero sistema endocrino. L'effetto a cascata pu\u00f2 portare ad altri disturbi endocrini ed alimentari, ad esempio diabete. L'equilibrio minerale \u00e8 alterato (forte deplezione di potassio e magnesio causata dal cortisolo). Gli stimoli ambientali sono ottusi dal sentimento preponderante, la paura; tipica \u00e8 l'anoressia nel bambino, e la bulimia di risposta nell'adulto. Il soggetto \u00e8 accondiscendente, non accetta la competizione, non \u00e8 in grado di difendersi e di compiere atti ostili. Il trattamento prevederebbe principalmente di ristabilire l'equilibrio minerale (integrazione di potassio e magnesio); quello ambientale di evitare gli \"shock\" morali intensi (ad esempio l'interazione forzata, soprattutto con forme di autorit\u00e0; il giudizio, la coercizione, le punizioni, la cattivit\u00e0). La legislazione italiana non prevede emolumenti pensionistici nonostante l'inabilit\u00e0 al lavoro (a meno che non sia fatta passare come depressione grave, il che d\u00e0 diritto ad una pensione di 280 euro mensili). L'ipersensibilit\u00e0 dell'amigdala pu\u00f2 essere causa di ADHD e/o disturbo bipolare/borderline.."}
{"id": "311768", "revid": "661526", "url": "https://it.wikipedia.org/wiki?curid=311768", "title": "Hang\u016dl", "text": "In Corea del Sud lo hang\u016dl o hangeul (), o in Corea del Nord chos\u014fng\u016dl () \u00e8 l'alfabeto coreano che \u00e8 stato usato per scrivere la lingua coreana sin dalla sua creazione nel XV secolo da scienziati su impulso del re Sejong il Grande.\nEsso and\u00f2 a sostituire il sistema di scrittura cinese, basato sugli hanja, usato dalle \"\u00e9lite\" colte del Paese fino a quel momento. La ricorrenza \u00e8 festeggiata nel Giorno dell'hang\u016dl/chos\u014fng\u016dl il 9 ottobre in Corea del Sud e il 15 gennaio in Corea del Nord.\n\u00c8 il sistema di scrittura ufficiale della Corea del Sud e della Corea del Nord. \u00c8 un sistema di scrittura co-ufficiale nella prefettura autonoma coreana di Yanbian e nella contea autonoma coreana di Changbai nella provincia di Jilin, in Cina. A volte \u00e8 anche usato per scrivere la lingua cia-cia parlata vicino alla citt\u00e0 di Bau-Bau, in Indonesia.\nA differenza del sistema di scrittura cinese, \u00e8 un alfabeto fonetico, in cui ogni carattere rappresenta una sillaba ed \u00e8 la composizione grafica dei due o tre suoni elementari che la compongono; a ciascuno dei suoni elementari corrisponde un simbolo, detto \"jamo\". Ad esempio la parola \"hang\u016dl\" \u00e8 cos\u00ec composta:\nLa forma moderna dell'hangul deriva da un'operazione di semplificazione; storicamente, l'alfabeto coreano comprendeva molti altri simboli oggi abbandonati.\nL'alfabeto \u00e8 composto da 19 consonanti e 21 vocali. Invece di essere scritto in modo sequenziale, come le lettere dell'alfabeto latino, le lettere Hangul sono raggruppate in blocchi sillabici. Ad esempio, la parola coreana per \"ape\", \"kkulbeol\", \u00e8 scritta \"\uafc0\ubc8c\", non \"\u3132 \u315c \u3139\u3142 \u3153\u3139\". In quanto combina le caratteristiche dei sistemi di scrittura alfabetica e sillabica, Hangul \u00e8 stato descritto come \"un sillabario alfabetico\" da alcuni linguisti. Come nella scrittura tradizionale giapponese e cinese, i testi scritti in Hangul sono stati storicamente scritti dall'alto in basso, da destra a sinistra, e sono occasionalmente ancora scritti in questo modo per scopi stilistici. Oggi, Hangul \u00e8 tipicamente scritto da sinistra a destra con spazi tra le parole e la punteggiatura in stile occidentale.\nLa lingua coreana viene scritta oggi quasi completamente con l'hangul, tuttavia circa un migliaio di caratteri cinesi (\"hanja\") \u00e8 rimasto in uso - bench\u00e9 relativamente raro - nella Corea del Sud. Lo hangul si scrive da sinistra a destra, con le righe disposte dall'alto in basso. La scrittura antica, con i caratteri disposti dall'alto in basso e le righe da destra a sinistra, \u00e8 ancora usata in casi particolari o per enfasi.\nMolti linguisti considerano l'Hangul come il sistema di scrittura pi\u00f9 logico del mondo, in parte perch\u00e9 le forme delle sue consonanti imitano le forme della bocca del parlante quando pronunciano ciascuna consonante.\nI simboli dell'hangul moderno sono i seguenti (la traslitterazione usata in questa voce \u00e8 quella ufficiale del governo sudcoreano modificata nel 2000, basata sulla pronuncia inglese di \"j\", \"ch\", \"y\" e \"w\"):\nNome.\nIl nome \"hangul\" fu coniato da Ju Si-gyeong nel 1912 e significa sia \"grande alfabeto\" in coreano antico che \"alfabeto coreano\" in coreano moderno. Non viene scritto in hanja, bench\u00e9 la prima sillaba, \"han\" (\ud55c), se usata nel senso di \"coreano\" possa essere resa anche col carattere \u97d3. Si pronuncia e viene trascritta in diversi modi\n\"Hunmin Jeong-eum\" \u00e8 il nome storico originale, mentre i coreani del nord adottano il nome \"Chos\u014fn'g\u016dl\" (), per via del diverso nome che loro danno alla Corea.\n\"Urigeul\" o \"Uri-k\u016dl\" () \u00e8 una forma usata in entrambe le Coree.\nFino agli inizi del XX secolo, lo hangul era spesso denigrato da coloro che avrebbero preferito mantenere la tradizionale scrittura hanja, fu da loro pertanto spesso appellato come\nCi\u00f2 nonostante l'utilizzo della scrittura ideografica \u00e8 diventato nei decenni sempre pi\u00f9 raro in Corea del Sud ed \u00e8 stato bandito in Corea del Nord; oggi questi appellativi non si usano pi\u00f9.\nNomi ufficiali.\nL'alfabeto coreano era originariamente chiamato Hunminjeongeum (\ud6c8\ubbfc\uc815\uc74c), dal nome del documento che introdusse la scrittura al popolo coreano nel 1446.\nOggi i sudcoreani chiamano l'alfabeto coreano Hangeul (\ud55c\uae00), nome coniato dal linguista coreano Ju Si-gyeong nel 1912. Il nome combina la parola arcaica coreana \"han\" (\ud55c), che significa \"grande\", e \"geul\" (\uae00), che significa \"scritto\". La parola \"han\" \u00e8 usata per riferirsi alla Corea in generale, quindi il nome potrebbe essere interpretato come \"scritto coreano\". Romanizzato nei seguenti modi:\nI nordcoreani chiamano l'alfabeto coreano Chos\u014fn'g\u016dl (\uc870\uc120\uae00) come Joseon, il nome nordcoreano per la Corea.\nStoria.\nLo hangul fu ideato e promulgato dal quarto re della dinastia Joseon, Sejong il Grande nel XV secolo.\nFu completato a cavallo tra il 1443 e il 1444 e pubblicato due anni dopo nel documento \"Hunmin Jeong-eum\", da cui l'alfabeto prese il nome. Il giorno di pubblicazione dello \"Hunmin Jeong-eum\", il 9 ottobre in Corea del Sud \u00e8 il \"giorno dello hangul\", festa nazionale fino al 1991. Il suo equivalente in Corea del Nord \u00e8 il 15 gennaio.\nSecondo una vecchia leggenda re Sejong disegn\u00f2 i caratteri ispirandosi ad un reticolo intricato, tuttavia la leggenda fu smentita nel 1940 a seguito del ritrovamento dello scritto \"Hunmin Jeong-eum Haerye\" (spiegazioni ed esempi dell'alfabeto coreano), datato 1446, in cui viene spiegata la logica alla base della scelta delle forme dei caratteri.\nRe Sejong disse di aver creato lo hangul perch\u00e9 i caratteri cinesi (hanja) usati per rendere per scritto il coreano parlato erano inaccurati nel riprodurre esattamente i suoni e difficili da imparare per la gente comune. Da qui il nome \"Hunmin Jeong-eum\", che nell'antico sino-coreano significava \"i suoni adatti per l'istruzione delle persone\". All'epoca solo i maschi delle famiglie aristocratiche (Yangban) venivano istruiti a leggere e scrivere gli hanja; questo rendeva la grandissima maggioranza dei coreani degli analfabeti di fatto. Lo hangul trov\u00f2 una grande opposizione da parte delle classi colte, che rivendicavano gli hanja come l'unico sistema di scrittura legittimo. La protesta di Choe Manri e di altri confuciani nel 1444 ne fu un esempio.\nIl governo prese successivamente le distanze dallo hangul. Re Yeonsangun, il decimo della dinastia, nel 1504 proib\u00ec che lo hangul venisse studiato e usato. Lo hangul rimase il sistema di scrittura usato dalle donne e dalle persone non istruite.\nNel tardo XIX secolo il nazionalismo coreano, riacceso dai tentativi del Giappone di sganciare la Corea dalla sfera di influenza della Cina, vide nello hangul un simbolo nazionale. A seguito della Riforma Gabo (\uac11\uc624 \uac1c\ud601), promossa da alcuni politici pro-giapponesi, lo hangul nel 1894 fu adottato in documenti ufficiali. Dopo l'annessione della Corea da parte del Giappone nel 1910 lo hangul fu insegnato per un breve periodo nelle scuole, ma fu successivamente bandito in ossequio alla politica giapponese dell'assimilazione culturale delle popolazioni dei territori conquistati.\nLa Corea, dopo aver riottenuto l'indipendenza dal Giappone nel 1945, adott\u00f2 lo hangul come suo alfabeto ufficiale. Alcune \u00e9lite avrebbero preferito mantenere un sistema misto simile a quello giapponese, che usasse gli hanja per i sostantivi, ma questo utilizzo misto \u00e8 andato via via decrescendo. Oggi l'utilizzo degli hanja in normali documenti e pubblicazioni \u00e8 relativamente raro.\nNel 2014 \u00e8 stato istituito a Seul il Museo Nazionale dell'Hangul.\n\"Jamo\".\nI jamo (\uc790\ubaa8; hanja: \u5b57\u6bcd) o \"nassori\" (\ub0b1\uc18c\ub9ac) sono le singole lettere che compongono i caratteri dello hangul. \"Ja\" significa \"lettera\" o \"carattere\", \"mo\" significa \"madre\", il nome sta quindi ad indicare che i \"jamo\" sono gli elementi di base da cui si generano i caratteri.\nEsistono 51 \"jamo\", di cui 24 sono equivalenti alle lettere dell'alfabeto latino. Gli altri 27 sono raggruppamenti di due o (raramente) tre \"jamo\". Dei 24 \"jamo\" semplici, quattordici sono consonanti (\"ja-eum\" \uc790\uc74c, \u5b50\u97f3: letteralmente \"suoni figli\") e dieci sono vocali (\"mo-eum\" \ubaa8\uc74c, \u6bcd\u97f3: letteralmente \"suoni madri\"). 5 consonanti sono raddoppiate per produrre l'equivalente suono doppio e 11 raggruppamenti sono coppie di consonanti diverse. I dieci \"jamo\" vocalici formano per combinazione 11 dittonghi:\nQuattro \"jamo\" vocalici sono derivati dai corrispondenti \"jamo\" semplici per aggiunta di un trattino che sta ad indicare iotizzazione, ovvero che la vocale \u00e8 preceduta da una \"i\" breve (trascritta come \"y\"): \u3151 \"ya\", \u3155 \"yeo\", \u315b \"yo\" e \u3160 \"yu\". Questi quattro \"jamo\" sono considerati appartenenti al gruppo dei 24 \"jamo\" fondamentali, dato che il trattino da solo non rappresenta il suono \"i\" breve. Non esiste infatti un \"jamo\" per tale suono.\nTra le consonanti semplici, \u314a \"chieut\", \u314b \"kieuk\", \u314c \"tieut\" e \u314d \"pieup\" sono i corrispondenti suoni aspirati rispettivamente di \u3148 \"jieut\", \u3131 \"giyeok\", \u3137 \"digeut\" e \u3142 \"bieup\"; sono formati dallo \"jamo\" della consonante da cui derivano con l'aggiunta di un trattino orizzontale aggiuntivo che sta ad indicare l'aspirazione del suono.\nLe consonanti doppie consistono di due segni identici appaiati orizzontalmente e rappresentano il rafforzamento del suono in maniera analoga a come avviene per le consonanti doppie nella lingua italiana. Sono \u3132 \"ssang-giyeok\" (kk: \"ssang-\" \uc30d \"doppio\"), \u3138 \"ssang-digeut\" (tt), \u3143 \"ssang-bieup\" (pp), \u3146 \"ssang-siot\" (ss) e \u3149 \"ssang-jieut\" (jj).\nNel combinarsi a formare una sillaba, ciascun \"jamo\" pu\u00f2 occupare tre posizioni\nLa forma dei \"jamo\".\nI singoli caratteri degli alfabeti possono rappresentare morfemi (come nella lingua cinese) o sillabe (come nel katakana giapponese). Lo hangul va oltre questo punto, dato che la forma del carattere \u00e8 in corrispondenza con la pronuncia stessa del suono; nella forma di ciascun \"jamo\" consonante sono infatti codificati il punto di articolazione (labiale, coronale, velare, glottale) e il modo di articolazione (plosivo, nasale, sibilante, aspirato) del suono, nella forma di ciascun \"jamo\" vocale l'eventuale iotizzazione e l'addolcimento.\nAd esempio, il \"jamo\" \u314c (\"t\") si compone di tre tratti, ciascuno con un suo significato: il tratto in alto indica che la consonante \u00e8 plosiva (come \u3131 \"g\", \u3137 \"d\", \u3142 \"b\", \u3148 \"j\"); il tratto centrale indica che il suono \u00e8 aspirato (come \u314e \"h\", \u314b \"k\", \u314d \"p\", \u314a \"ch\"); il terzo tratto (verticale e orizzontale in fondo, sono un unico segno curvo) indicano un suono coronale (come \u3134 \"n\", \u3137 \"d\", \u3139 \"l\").\nNei \"jamo\" vocalici la iotizzazione era rappresentata da un punto, oggi un trattino breve aggiuntivo; un tratto verticale supplementare rappresenta l'addolcimento del suono (analogo a quello reso in lingua tedesca dalla dieresi), derivando \u3150 , \u3154 , \u315a , \u315f rispettivamente da \u314f , \u3153 , \u3157 , \u315c .\nBench\u00e9 la struttura dello hangul sia molto descrittiva, ai fini pratici si comporta come un normale alfabeto; il \"jamo\" \u314c ad esempio non viene interpretato come \"consonante aspirata plosiva coronale\" ma semplicemente come \"t\". Similmente, il carattere \u3154 viene visto nella sua interezza come \"e\".\nNella sua versione originale, lo hangul impiegava anche dei segni diacritici per indicare il tono della sillaba. Nella scrittura verticale, una sillaba in tono alto era contrassegnata da un punto (\u00b7) alla sua sinistra, due punti (:) indicavano invece un tono ascendente. Questi segni oggi non sono pi\u00f9 usati.\nLa relazione tra la forma ed il significato dei \"jamo\" viene spiegata nel \"Hunmin Jeong-eum Haerye\". Le consonanti sono disegnate per descriverne la pronuncia, le vocali sono disegnate per descrivere a quale classe appartengono - la lingua coreana \u00e8 contraddistinta dal fenomeno dell'armonia vocalica come la lingua ungherese e quella finlandese.\nLe consonanti.\nI \"jamo\" delle consonanti si dividono in cinque gruppi, ciascuno distinto da una propria forma base cui vengono aggiunti altri segni. La forma base di un suono illustra la posizione di lingua, palato, denti o gola durante la sua pronuncia.\nLe vocali.\nI \"jamo\" delle vocali sono composti da tre elementi\nA questi elementi base sono stati aggiunti altri punti - oggi evoluti in trattini - per rappresentare suoni derivati.\nI \"jamo\" composti che terminano in \u3163 \"i\" erano invece in origine dei dittonghi; col tempo molti di essi sono evoluti in singole vocali addolcite:\nNella lingua coreana all'epoca dell'ideazione dello hangul l'armonia vocale era molto pi\u00f9 presente che nel coreano attuale. Le vocali erano distinte in gruppi armonici descritti in termini di \"yin\" e \"yang\". Parole la cui radice ha vocali \"yang\" venivano declinate usando desinenze aventi vocali \"yang\" e analogamente succedeva per le parole la cui radice ha vocali \"yin\".\nLa vocale \u3163 \"i\" \u00e8 neutra e pu\u00f2 accompagnarsi a vocali di entrambi i gruppi. Le vocali \"yin\" sono \u3161, \u315c e \u3153 (\"eu, u\" e \"eo\") i cui trattini secondari vanno in basso o a sinistra. Le vocali \"yang\" sono \u3157,\u314f e l'obsoleto \u318d (\"o\", \"a\" e ) i cui trattini secondari vanno in alto o a destra.\nLa teoria di Ledyard sulle consonanti.\nEsistono diverse teorie su quali fonti possano aver ispirato re Sejong nella creazione dello hangul. Bench\u00e9 nessuna di esse sia ampiamente accettata, il professor Gari Ledyard della Columbia University pensa che cinque consonanti possano essere derivate dall'alfabeto mongolo phagspa della dinastia Yuan e le restanti lettere come descritto nello \"Hunmin Jeong-eum\".\nSecondo lo \"Hunmin Jeong-eum\", re Sejong cre\u00f2 lo hangul modificando i caratteri \u53e4\u7bc6 \"G\u01d4\". Tale nome potrebbe derivare da \u8499\u53e4 \"M\u011bngg\u01d4\", \"mongolo\" e \u53e4\u7bc6 essere un'abbreviazione di \u8499\u53e4\u7bc6\u5b57 \"caratteri mongoli per i sigilli\", che era una variante formale dell'alfabeto phagspa adattato per somigliare ai \"caratteri per sigilli\" dei cinesi. Nel palazzo reale c'erano certamente dei manoscritti in alfabeto phagspa e diversi dei ministri di re Sejong lo conoscevano bene.\nSe questo fosse vero, la reticenza di re Sejong sulle origini mongole dello hangul potrebbe essere spiegata alla luce delle relazioni della Corea con la Cina dei Ming dopo la caduta della dinastia Yuan e il disprezzo delle classi colte per lo hangul, dato che i mongoli erano considerati da loro \"barbari\".\nSecondo Ledyard le cinque lettere furono semplificate graficamente in modo da poter essere adattate nelle sillabe e modificate per poterne derivare le corrispondenti consonanti plosive aspirate \u314b,\u314c,\u314d e \u314a. A differenza quindi della spiegazione tradizionale, le consonanti non plosive (\"ng\", \u3134,\u3141 e \u3145) sarebbero state derivate togliendo la parte superiore delle cinque consonanti. \u00c8 plausibile che \u3141 possa derivare da \u3142 per rimozione della parte superiore, non \u00e8 invece chiaro come possa accadere l'inverso, ovvero che \u3142 derivi da \u3141, dato che \u3142 \u00e8 dissimile dalle altre consonanti plosive.\nAnche la spiegazione del carattere \"ng\" di Ledyard differisce dalla spiegazione tradizionale. Molte parole cinesi iniziano con un suono \"ng\" ma in Cina nel XV secolo \"ng\" era una sillaba muta o pronunciata ed era muta nelle parole di origine cinese usate nel coreano. Inoltre la forma di \"ng\" - una linea verticale ottenuta per rimozione del tratto superiore di \u3131 - sarebbe stata troppo simile alla vocale \u3163 \"i\". Re Sejong quindi risolse l'ambiguit\u00e0 aggiungendo il tratto verticale al simbolo di sillaba muta \u3147 creando \u11f0 per rappresentare in fondo alla sillaba e un silenzio all'inizio. La distinzione tra \u3147 e \u11f0 and\u00f2 poi persa in favore dell'ultimo dei due.\nInoltre, la composizione dei caratteri obsoleti \u11e2, \u11e6, \u11f4 (\"w, v, f\") per aggiunta di un cerchio sotto \u3141, \u3142, \u314d (\"m, b, p\") \u00e8 simile a come nel phagspa viene aggiunto un piccolo svolazzo chiuso sotto tre varianti della lettera \"h\".\nInfine, la maggior parte delle lettere base dello hangul erano semplici forme geometriche, almeno in origine, ma \u3137 \"d\" ha sempre avuto una piccola sporgenza nell'angolo in alto a sinistra come il \"d\" phagspa, a sua volta forse derivante dalla \"d\" tibetana, \u0f51.\nL'ordine alfabetico dei \"jamo\".\nL'ordine alfabetico dello hangul non mescola consonanti e vocali come fanno ad esempio gli alfabeti latino e cirillico. L'ordine \u00e8 invece quello degli alfabeti indiani, prima le consonanti velari, poi le coronali, poi le labiali, poi le sibilanti, eccetera. Tuttavia, le consonanti precedono le vocali, a differenza di quanto avviene nel sanscrito e nel tibetano.\nL'ordine alfabetico moderno fu stabilito da Choi Sejin nel 1527, prima che venissero a crearsi i \"jamo\" delle consonanti doppie e venisse persa la distinzione tra \u3147 e \u3181. Quando i governi della Corea del Nord e della Corea del Sud regolarizzarono l'uso dello hangul nei rispettivi stati, ordinarono le lettere in modo diverso; i coreani del sud raggruppano le lettere simili, quelli del nord mettono le consonanti doppie in fondo.\nCorea del Sud.\nL'attuale ordine alfabetico dei \"jamo\" delle consonanti \u00e8\n\u3131 \u3132 \u3134 \u3137 \u3138 \u3139 \u3141 \u3142 \u3143 \u3145 \u3146 \u3147 \u3148 \u3149 \u314a \u314b \u314c \u314d \u314e\ni \"jamo\" delle consonanti doppie vengono posti immediatamente dopo il \"jamo\" semplice da cui derivano; non c'\u00e8 distinzione tra il \u3147 nasale e quello muto.\nL'ordine dei \"jamo\" delle vocali \u00e8\n\u314f \u3150 \u3151 \u3152 \u3153 \u3154 \u3155 \u3156 \u3157 \u3158 \u3159 \u315a \u315b \u315c \u315d \u315e \u315f \u3160 \u3161 \u3162 \u3163\nOgni vocale \u00e8 seguita dalle sue forme derivate: quella addolcita (+ \"i\"), poi quella iotizzata, poi quella addolcita e iotizzata. I dittonghi che iniziano per \"w\" sono ordinati come fossero combinazioni di due caratteri.\nCorea del Nord.\nL'ordine alfabetico usato in Corea del Nord \u00e8 pi\u00f9 simile a quello antico.\nL'attuale ordine alfabetico dei \"jamo\" delle consonanti \u00e8\nIl primo \u3147 \u00e8 il suono nasale \u3147 \"ng\" in chiusura di sillaba. Lo \u3147 usato in posizione iniziale invece viene dopo \u3149, perch\u00e9 \u00e8 solo un segnaposto muto. Una sillaba senza consonante finale tuttavia viene prima di ogni combinazione con un \"jamo\" in posizione finale, pertanto precede nell'ordine la sillaba simile ma con un \u3131 finale.\ntutte le \"nuove\" lettere, ovvero i \"jamo\" delle consonanti doppie, sono posti in fondo all'alfabeto, in modo da non alterare l'ordine tradizionale del resto dell'alfabeto.\nL'ordine dei \"jamo\" delle vocali \u00e8\n\u314f \u3151 \u3153 \u3155 \u3157 \u315b \u315c \u3160 \u3161 \u3163 \u3150 \u3152 \u3154 \u3156 \u315a \u315f \u3162 \u3158 \u315d \u3159 \u315e\nTutti i \"jamo\" composti da due e tre tratti, compresi i vecchi dittonghi \u3150 e \u3154, sono posti dopo le vocali fondamentali, mantenendo l'ordine alfabetico di Choi Sejin.\nI nomi dei \"jamo\".\nL\"'a-b-c\" dello hangul si chiama \"ganada\" (\uac00\ub098\ub2e4 \uc21c), dal nome dei primi tre \"jamo\" (\"g\", \"n\", e \"d\"). I nomi dei \"jamo\" furono coniati da Choi Sejin nel 1527. La Corea del Nord ha standardizzato i nomi quando ha fatto dello hangul il suo alfabeto ufficiale.\nLe consonanti.\nLe consonanti moderne hanno un nome composto da due sillabe, con la consonante che compare sia all'inizio che alla fine del nome:\nLa maggior parte dei \"jamo\" (tutti in Corea del Nord, tutti tranne tre in Corea del Sud, dove i nomi sono pi\u00f9 simili a quelli originali) hanno nomi il cui formato \u00e8 del tipo \"lettera\" + \"i\" + \"eu\" + \"lettera\". Ad esempio, Choi Sejan descrisse il suono di \ube44\uc74d \"bieup\" usando gli \"hanja\" \u975e (\"bi\") e \u9091 (\"eup\"). I nomi di \"g\", \"d\" e \"s\" fecero eccezione perch\u00e9 non esistono \"hanja\" per i suoni \"euk\", \"eut\" e \"eus\", furono pertanto scelti \u5f79 \"yeok\", \u672b \"kkeut\" e \u8863 \"os\".\nChoi diede a \"j\", \"ch\", \"k\", \"t\", \"p\" e \"h\" dei nomi monosillabici, ovvero \"ji\", \"chi\", \"ki\", \"ti\", \"pi\" e \"hi\" dato che, secondo le istruzioni dello \"Hunmin jeong-eum\", queste lettere non sarebbero dovute essere usate in posizione finale. Tuttavia dopo la riforma ortografica del 1933, che consente ad ogni \"jamo\" consonante di essere usato in posizione finale, i nomi furono cambiati nella forma attuale.\nI \"jamo\" delle consonanti doppie aggiungono il prefisso \uc30d \"ssang\" (\"doppio\" o \"gemello\") in Corea del Sud e \ub41c \"doen\" (\"o\" chiusa, \"forte\") in Corea del Nord\nIn Corea del Nord, un modo alternativo di indicare i \"jamo\" \u00e8 usare la forma \"lettera\" + \"eu\" (\u3161), per esempio \uadf8 \"geu\" \u00e8 il nome del \"jamo\" \u3131, \uc4f0 \"sseu\" \u00e8 il nome del \"jamo\" \u3146, e cos\u00ec via.\nLe vocali.\nLe vocali hanno per nome semplicemente il suono della vocale stessa, scritto facendolo precedere dall'iniziale muta \u3147\n\"Jamo\" obsoleti.\nMolti \"jamo\" sono oggi obsoleti. Tra questi vi sono quelli che descrivono suoni oggi scomparsi dalla lingua nonch\u00e9 una serie di simboli che descrivevano suoni cinesi mai usati nella lingua coreana. Quelli pi\u00f9 frequenti su scritture antiche sono i seguenti\nSono due i \"jamo\" doppi oggi obsoleti\nNel sistema hangul originale, i \"jamo\" doppi erano usati per rappresentare alcune consonanti cinesi sonore (\u6fc1\u97f3) non presenti nelle parole della lingua coreana. Solo successivamente sarebbero stati usati per rappresentare le consonanti doppie della lingua coreana.\nLe consonanti sibilanti (\"dentali\") furono modificate per rappresentare le due serie delle sibilanti cinesi, alveolari e retroflesse, tuttavia una distinzione di questo genere non \u00e8 mai esistita in coreano ed era quasi del tutto scomparsa dal cinese parlato nelle regioni settentrionali. I \"jamo\" che rappresentano suoni alveolari erano allungati a sinistra, mentre i retroflessi erano allungati a destra\nVi sono infine alcuni gruppi di consonanti scomparsi dalla lingua, quali \u3174 \"bsg\" e \u3175 \"bsd\" nonch\u00e9 alcuni dittonghi usati solo per rappresentare vocali mediali cinesi quali \u3187, \u3188, \u318a e \u318b.\nAlcuni dei suoni rappresentati dai \"jamo\" obsoleti continuano ad esistere in alcuni dialetti della lingua coreana.\nUso della tastiera Microsoft Old Hangul per il Coreano Medievale.\nDai testi antichi (dal 1446 circa in poi), si ricavano delle pronunce antiche piuttosto utili che in Coreano Moderno sono mutate e che, sia con che senza l'ausilio dei caratteri obsoleti nell'hangeul, in svariati casi riflettono meglio la pronuncia del Primo Cinese Medio (un fenomeno simile avviene anche in giapponese) e in parte del cinese moderno. Si elencano qui sotto alcune trasformazioni, che sbrogliano e disambiguano delle apparenti irregolarit\u00e0 e mancate corrispondenze nella pronuncia.\nIn generale, la grafia antica, compresa di lettere arcaiche, si chiama \"Old Hangeul\", \uc61b\ud55c\uae00, di cui esistono degli strumenti di input (\uc785\ub825\uae30) e metodi di input (\uc785\ub825 \ubc29\ubc95) in tastiere impostabili appositamente nelle impostazioni. Uno dei modi migliori per scrivere le sillabe in Coreano Medio/Coreano Medievale \u00e8 usare la tastiera Microsoft Old Hangul (si scarica, nelle opzioni \"lingua\", la tastiera in coreano e, tra i metodi di input nelle opzioni, si aggiunge Microsoft Old Hangul). La tastiera, in qualunque lingua, \u00e8 visualizzabile su schermo e utilizzabile con il mouse se si attiva la \"tastiera virtuale\", tale per cui chi non conosce la posizione dei tasti pu\u00f2 comunque scrivere. Se la tastiera non lascia scrivere su piattaforme come Wikipedia, si pu\u00f2 scrivere su Word o simili e fare copia-incolla. Con la tastiera Microsoft Old Hangul si possono scrivere cluster complessi e le lettere obsolete \u111d\u1160, \u1157\u1160, \u1140\u1160, \u114c\u1160, \u1159\u1160, \u115f\u119e \u1158\u1160.\nLe sillabe.\nFatta eccezione per alcune particelle grammaticali usate agli albori dello hangul, nessun \"jamo\" compare isolato nelle parole coreane. I \"jamo\" sono invece combinati graficamente in sillabe. Ogni sillaba deve avere almeno una consonante iniziale e una vocale; quando una sillaba non ha un suono consonante iniziale, viene usato il \"jamo\" muto \u3147 come segnaposto (es. \uc6b0\uc720 \"u-yu\", \"latte\"). Non \u00e8 invece necessario mettere alcun segnaposto alle sillabe che non hanno una consonante in posizione finale.\nOgni sillaba si compone di due o tre \"jamo\"\nLa posizione dei \"jamo\" nella sillaba segue alcune regole:\nIl blocco deve essere proporzionato - deve poter essere inscritto in un quadrato - e l'aspetto deve ricordare quello di un \"hanja\"; all'occhio di chi non conosce lo hangul, una sillaba pu\u00f2 essere confusa con un ideogramma.\nEscludendo i \"jamo\" obsoleti, esistono 11.571 sillabe possibili.\nSi conobbe all'inizio del XX secolo un movimento minoritario che propugnava l'eliminazione delle sillabe e la scrittura dei \"jamo\" su un'unica riga, in maniera analoga agli alfabeti occidentali, ma tale movimento non ebbe un grande supporto. La struttura a blocchi sillabici rende lo hangul molto comodo da leggere, dato che ogni sillaba ha una propria forma distintiva che viene facilmente memorizzata; molte persone di lingua madre cinese e coreana trovano la lettura delle parole in alfabeto latino meccanica come l'interpretazione del codice Morse.\nOrtografia.\nFino al XX secolo non \u00e8 esistita un'ortografia ufficiale dello hangul. Per via delle legature, dell'assimilazione delle consonanti e delle diverse varianti dialettali, una parola coreana poteva essere scritta in modi diversi. Re Sejong prefer\u00ec un'ortografia morfo-fonemica (ovvero basata sul ruolo grammaticale delle parole) piuttosto che una puramente fonemica (ovvero basata solo sulla rappresentazione dei suoni pronunciati). Agli inizi, lo hangul era trascritto principalmente in modo fonemico, tuttavia col passare dei secoli l'ortografia divenne parzialmente morfo-fonemica, prima nei sostantivi e poi nei verbi, come lo \u00e8 oggi.\nDopo la \"riforma Gabo\" del 1894, la dinastia Joseon e successivamente l'impero coreano iniziarono a scrivere tutti i documenti ufficiali in hangul. Sotto la direzione governativa venne discusso il corretto uso dell'alfabeto, ortografia compresa, fino a quando la Corea non venne annessa dal Giappone nel 1910.\nIl governatorato giapponese opt\u00f2 per un sistema di scrittura misto hanja-hangul, concettualmente simile al sistema di scrittura giapponese. Il governo rivide le regole di ortografia - allora relativamente fonemiche - nel 1911, nel 1921 e nel 1930.\nNel 1933 la \"Hangul Society\" (fondata da Ju Si-gyeong) annunci\u00f2 una proposta per una riforma dell'ortografia in senso morfo-fonemico, tale riforma divenne la base delle ortografie contemporanee adottate in Corea del Nord e in Corea del Sud, che rividero successivamente le loro ortografie dopo la separazione.\nIl testo guida per l'ortografia dello hangul \u00e8 lo \"Hangeul machumbeop\", la cui ultima revisione in Corea del Sud \u00e8 stata pubblicata nel 1988 dal locale ministero dell'educazione.\nSistemi misti.\nDurante il periodo coloniale giapponese vennero usati gli \"hanja\" per le radici lessicali (sostantivi e verbi) e lo hangul per le particelle grammaticali, similmente a come \"katakana\", \"hiragana\" e \"kanji\" sono usati nel giapponese. Oggi gli \"hanja\" sono usciti completamente dall'uso in Corea del Nord e in Corea del Sud il loro uso \u00e8 limitato ad alcuni nomi propri e alla disambiguazione di parole omofone.\nNello hangul vengono usati anche i numeri arabi, come ad esempio nelle date 2006\ub144 2\uc6d4 24\uc77c (24 febbraio 2006).\nL'alfabeto latino - e occasionalmente altri alfabeti - possono essere usati a scopo illustrativo o per rappresentare parole straniere non ancora pienamente assimilate nella lingua coreana.\nStile.\nLo hangul pu\u00f2 essere scritto sia orizzontalmente che verticalmente. La direzione tradizionale \u00e8 quella del cinese, dall'alto in basso e da destra a sinistra. La scrittura orizzontale nello stile dell'alfabeto latino fu promossa da Ju Si-gyeong e divenne quella largamente preferita.\nNello \"Hunmin Jeong-eum\" i caratteri dello hangul erano scritti con linee angolari di pari spessore e senza grazie. Questo stile \u00e8 quello usato nei libri pubblicati fino al 1900 circa ed \u00e8 oggigiorno usato nelle incisioni su pietra (ad esempio per le statue).\nNel corso dei secoli venne ad evolversi uno stile di calligrafia del tipo a pennello e inchiostro che faceva ricorso alle stesse linee e agli stessi angoli della calligrafia cinese. Questo stile \u00e8 detto \"myeongjo\", dal nome della dinastia cinese Ming, ed \u00e8 quello usato oggi in libri, giornali riviste e font per computer (ad esempio il Batang, \ubc14\ud0d5 e il Gungsuh, \uad81\uc11c).\nUno stile senza grazie \u00e8 tornato in uso con la scrittura a penna ed \u00e8 generalmente lo stile usato dai browser web."}
{"id": "311772", "revid": "767487", "url": "https://it.wikipedia.org/wiki?curid=311772", "title": "Spazio architettonico", "text": "Lo spazio architettonico \u00e8 un concetto che, alla luce di secoli di avanzamento della ricerca disciplinare, si pu\u00f2 definire oggi come la sostanza conoscitiva dell'esperienza, reale o virtuale, del fenomeno architettonico espressa per mezzo costruzioni figurative rappresentate e/o realizzate. Si dimostra, infatti, come l'oggetto di indagine della storia dell'architettura sia sostanzialmente l'evoluzione nel tempo non del concetto astratto di spazio architettonico, ma dell'\"evento\" architettonico nel tempo, cio\u00e8 un \"punto di osservazione\" nel quale il soggetto (osservatore) fa esperienza dinamica dell'architettura come \"vuoto\" interno con i suoi oggetti e come \"oggetto\" - essa stessa- nel vuoto intercorrente dello spazio urbano.\nLa revisione critica della scienza, operata da filosofi razionalisti ed empiristi (Cartesio, Leibniz), nell'et\u00e0 moderna, metter\u00e0 in crisi la concezione assolutistica dello spazio. Kant, definendola come un'intuizione a priori, torner\u00e0 a sostenere l'universalit\u00e0 della geometria, pur limitandone la validit\u00e0 all'ambito fenomenico. Ne derivano, pi\u00f9 o meno direttamente, le proposizioni proprie di tutta l'estetica romantica nelle sue varie declinazioni, sino a quelle del XX secolo che - sulla scorta della rivoluzione scientifica del '900 operata da scienziati come Einstein, Heisenberg, G\u00f6del e sulla contemporanea elaborazione in campo figurativo da parte dei movimenti artistici di avanguardia - porteranno alla messa in crisi della geometria euclidea e al superamento della concezione di uno spazio assoluto, distinto dal tempo.\nCon il Movimento Moderno in architettura viene a definirsi come la fusione tra lo spazio interno e il volume del costruito con sue le interconnessioni tra spazio interno ed esterno. \nIl concetto \u00e8 solidalmente unito alla ideazione della citt\u00e0 a tre dimensioni; all'assetto dei volumi affrancato nell'ambiente costruito; alla forte indipendenza dell'architettura; alle relazioni spaziali e flessibili tra i volumi.\nLo spazio architettonico \u00e8 quindi: \"evento\" spazio-temporale nel quale avviene la percezione del soggetto, configurazione del vuoto intercorrente agli oggetti mobili o immobili che partecipano dell'evento spazio temporale, l'assemblaggio di volumi, di pieni e di vuoti, lo sviluppo di percorrenze, la creazione di percezioni e di particolari, l'uso di strutture, di materiali e di colori; l'organizzazione della luce, la composizione delle trasparenze e delle interconnessioni con l'esterno.\nUno studioso di storia dell'architettura come Sigfried Giedion definisce le interpretazioni dello spazio architettonico delle varie epoche in questo modo: \nDi ci\u00f2 sono esempio le opere di Frank Lloyd Wright, (The Fallingwater ecc.) con i volumi che si intersecano, che si adagiano con l'ambiente, ma anche le opere di Le Corbusier Alter Ego del maestro americano nel Movimento Moderno. Villa Savoye \u00e8 s\u00ec volume delimitato, ma anche aperto nello spazio per la sua sospensione su pilotis, per le sue Fen\u00eatre en longueur (finestre a nastro), per la sua terrazza aperta i cui volumi sembrano avvolgersi nell'aria. Nel Razionalismo italiano questa flessibilt\u00e0 scultorea dell'edificio nello spazio \u00e8 espressa magistralmente dalla Chiesa dell'autostrada del Sole di Giovanni Michelucci.\nMario Botta, architetto di fama mondiale, definisce cos\u00ec la creazione dello spazio architettonico: \"Costruire \u00e8 di per s\u00e9 un atto sacro, \u00e8 un'azione che trasforma una condizione di natura in una condizione di cultura; la storia dell'architettura \u00e8 la storia di queste trasformazioni. [\u2026] Disegnare uno spazio architettonico \u00e8 un atto che mira a predisporre le forme ambientali affinch\u00e9 le attivit\u00e0, i sentimenti e le emozioni possano trovare una loro adeguata espressione. Certo \u00e8 che l'architettura, come altre forme creative, tocca unicamente gli animi predisposti ad indagare le suggestioni e le attese offerte dalla costruzione dello spazio.\""}
{"id": "311782", "revid": "125855699", "url": "https://it.wikipedia.org/wiki?curid=311782", "title": "Pipino di Herstal", "text": "Origine.\nEra figlio del maggiordomo di palazzo di Austrasia e consigliere di Sigeberto III, Ansegiso (a sua volta figlio del vescovo di Metz Arnolfo e di Doda, figlia del vescovo di Metz, Arnoaldo) e di Begga, figlia di Pipino di Landen (figlio di Carlomanno, maggiordomo di palazzo in Neustria per il re Clotario II), e di sua moglie Itta di Nivelles. Nato dall'unione delle famiglie degli Arnolfingi e dei Pipinidi, da lui discese la dinastia carolingia, che govern\u00f2 e regn\u00f2 sui Franchi per circa due secoli.\nBiografia.\nDopo che le sue famiglie di provenienza erano cadute in disgrazia a seguito del fallito tentativo dello zio Grimoaldo I (fratello maggiore di Begga), di imporre un pipinide (il cugino Childeberto) sul trono di Austrasia, di Pipino II si hanno notizie solo dopo oltre venti anni da quegli avvenimenti, ed \u00e8 citato dall'anonimo continuatore del cronista Fredegario e da altri cronisti, assieme ad un collega di nome Martino, come successore del deceduto maggiordomo di palazzo del regno di Austrasia, Wulfoaldo. Infatti dopo la morte di Dagoberto II (679) l'Austrasia and\u00f2 a Teodorico III (gi\u00e0 re di Neustria e di Burgundia) che cos\u00ec riunific\u00f2 il Regno dei Franchi, ma in pratica rimase indipendente, sotto la guida del maggiordomo Wulfoaldo e dopo la sua morte di Martino e Pipino di Herstal.\nDato che molti nobili di Neustria si rifugiavano in Austrasia per sfuggire alle angherie del maggiordomo di palazzo di Neustria e Burgundia, Ebroino, fautore di una politica tesa al consolidamento dell'autorit\u00e0 monarchica, all'accentramento del potere e alla riunificazione dei regni franchi sotto la guida della Neustria, nel 680, Pipino e Martino attaccarono la Neustria, ma fu Ebroino ad avere la meglio nella battaglia di Leucofao, e, dopo aver messo in fuga gli austrasiani, raggiunse Martino e, con un inganno, lo uccise, con tutti i suoi uomini.\nNel 681, Ebroino fu ucciso dal genero di Aega, Ermenefrido, che poi si rifugi\u00f2 in Austrasia presso Pipino.\nDopo la morte di Ebroino, Teodorico III nomin\u00f2 maggiordomo di Neustria, Warattone, che si rappacific\u00f2 con Pipino, e quest'ultimo fu riconosciuto maggiordomo di Austrasia, anche dal re dei Franchi, Teodorico III.\nWarattone, nel 682, fu esautorato, per alcuni mesi dal proprio figlio, Gislemaro, che ebbe scontri con Pipino e che sconfisse l'esercito austrasiano, dopo averlo colto di sorpresa, ma che, dopo quella battaglia, mor\u00ec (colpito da Dio esal\u00f2 il suo cattivissimo spirito) e Warattone rientr\u00f2 nelle sue funzioni.\nA Warattone, nel 686, subentr\u00f2 Bertario, che manifest\u00f2 sin dal suo insediamento l'intenzione di riprendere la politica espansionistica di Ebroino, ma scontentando i Neustriani, che andarono in Austrasia per aizzare Pipino di Herstal contro Bertario e la Neustria. Pipino invi\u00f2 dei messaggeri al re di tutti i Franchi, Teodorico III, affinch\u00e9 intervenisse a favore di coloro che erano perseguitati; ma Teodorico, consigliato dal nuovo maggiordomo di Neustria, Bertario, li tratt\u00f2 con superbia e disprezzo. Venutone a conoscenza, Pipino, anche sollecitato dai profughi, ormai in miseria, radun\u00f2 l'esercito austrasiano e si diresse verso la Neustria, passando il confine; Teodorico si preparava alla difesa, quando Pipino gli propose di evitare lo scontro, offrendo al suo re oro e argento, ma Teodorico, ancora consigliato da Bertario, rifiut\u00f2. Teodorico III, nel 687, nella battaglia di Textricio, sul fiume Somme, vicino a Vermand, venne sconfitto da Pipino, che lo costrinse alla fuga assieme a Bertario e Pipino sottomise la Neustria.Non molto tempo dopo, nel 688, Bertario fu ucciso dai suoi falsi amici su istigazione della suocera, Ansfida.Subito dopo Pipino, catturato Teodorico col tesoro reale, ottenne anche l'investitura a maggiordomo di Neustria, divenendo l'unico maggiordomo di palazzo di tutti i Franchi e prese il titolo di \"dux et princeps\" dei Franchi (duca e principe dei Franchi), mentre Teodorico III restava re di tutti i Franchi.\nNel 689 sconfisse, per la prima volta il re di Frisia, Redbaldo, respingendolo a nord del Reno, e dopo altre battaglie, l'ultima delle quali, nel 696 circa, sottomise la parte occidentale della Frisia e permise a Pipino di tornare in Austrasia con molto bottino. Inoltre, poi, collabor\u00f2 con san Villibrordo all'evangelizzazione, voluta da papa Sergio I, di quelle terre (ancora pagane) e alla creazione della diocesi di Utrecht.\nTeodorico III mor\u00ec tra la fine del 690 e l'inizio del 691, dopo 17 anni di regno e gli succedette il figlio Clodoveo.\nDopo quattro anni di regno, nel 694, Clodoveo IV mor\u00ec ed il fratello, Childeberto si insedi\u00f2 sul trono.In quello stesso anno, il suo primogenito, Drogone, erudito dal padre Pipino divenne duca di Champagne.\nNel 695, Grimoaldo, il secondogenito di Pipino, dal re, Childeberto III, fu nominato maggiordomo di palazzo di Neustria.\nNel 698, mor\u00ec la madre di Pipino, santa Begga.\nDopo il trionfo sui Frisoni, nel 708, il suo primogenito, Drogone, duca di Champagne, colpito da una forte febbre, mor\u00ec e fu sepolto a Metz e il secondogenito, Grimoaldo, divenne maggiordomo di Burgundia.\nIn quel periodo Pipino combatt\u00e9 conto gli Svevi e molti popoli e nel 709, Pipino attacc\u00f2 gli Alemanni, li sconfisse e, nel 710, port\u00f2 a termine l'operazione, uccidendo molti nemici, acquisendo il controllo anche del ducato degli Alemanni.\nNell'anno della grande inondazione (711), dopo sedici anni di regno, mor\u00ec Childeberto III e gli succedette il figlio Dagoberto, ancora bambino.\nNel 712, Pipino occup\u00f2 tutta l'Alemannia\nNel 714, Pipino si trovava a Jupille, sul fiume Mosa, dove si ammal\u00f2.Dopo l'assassinio di suo figlio Grimoaldo, ad opera del frisone Rantgario, collaboratore di Redbaldo, Pipino, regnante Dagoberto III, nomin\u00f2 maggiordomo di Neustria il figlioletto di Grimoaldo, Teodoaldo.\nPipino mor\u00ec a Jupille, nel dicembre di quello stesso anno dopo aver retto il governo dei Franchi per circa 27 anni di buon governo, regnante Dqgoberto III. Gli era sopravvissuto il figlio Carlo.Dopo la morte di Pipino, la prima moglie Plectrude che, come da desiderio di Pipino, reggeva il governo per conto di Teudoaldo, fece imprigionare il figliastro, Carlo, a Colonia. Ma i Franchi, seguendo un cattivo consiglio, iniziarono una sedizione contro Teodoaldo, dando inizio cos\u00ec un periodo di turbolenza per il regno, che termin\u00f2 con la presa di potere di Carlo, che fu soprannominato Martello e che continu\u00f2 l'opera del padre.\nMatrimoni e discendenza.\nAttorno al 670, Pipino aveva sposato Plectrude, che l'anonimo continuatore del cronista Fredegario defin\u00ec nobile e molto assennata e che gli diede due figli:\nPoco prima del 690, Pipino si spos\u00f2 per la seconda volta, in condizione di bigamia, con Alpaide (da alcuni cronisti considerata una concubina) che gli diede un figlio:\nDa una concubina di cui non si conoscono n\u00e9 il nome n\u00e9 gli ascendenti, Pipino ebbe un figlio:"}
{"id": "311783", "revid": "438678", "url": "https://it.wikipedia.org/wiki?curid=311783", "title": "Bootstrap", "text": ""}
{"id": "311784", "revid": "30129", "url": "https://it.wikipedia.org/wiki?curid=311784", "title": "Capital Assets Pricing Model", "text": ""}
{"id": "311786", "revid": "35707", "url": "https://it.wikipedia.org/wiki?curid=311786", "title": "Walerian Borowzick", "text": ""}
{"id": "311787", "revid": "287204", "url": "https://it.wikipedia.org/wiki?curid=311787", "title": "William Sharpe", "text": "Biografia.\nNel 1951 si iscrisse alla Universit\u00e0 della California, Berkeley con l'intento di laurearsi in medicina. Cambi\u00f2 i suoi piani durante il primo anno e si trasfer\u00ec alla Universit\u00e0 della California a Los Angeles (UCLA), per studiare \"Business Administration\". Accorgendosi di non essere interessato alla contabilit\u00e0, Sharpe cambi\u00f2 ancora una volta indirizzo di studi passando ad Economia. Durante questi studi due professori ebbero su di lui una grande influenza: Armen Alchian, un economista che divenne il suo mentore, e J. Fred Weston, un professore di finanze che lo introdusse agli studi di Harry Markowitz sulla frontiera dei portafogli. Consegu\u00ec il suo titolo di \"bachelor\" nell'UCLA nel 1955 ed il titolo di \"master\" nel 1956. Nel medesimo anno s'impieg\u00f2 presso la RAND Corporation, conseguendo, durante le ricerche presso tale organizzazione, il Ph. D. sempre presso l'UCLA, sotto la supervisione di Armen Alchian. \nHa quindi insegnato all'Universit\u00e0 di Washington e alla Universit\u00e0 della California di Irvine, approdando nel 1970 a Stanford.\nProfessore emerito di finanza alla \"Graduate Business School\" dell'Universit\u00e0 di Stanford, \u00e8 il padre del \"Capital asset pricing model\", utilizzato in tutto il mondo per la valutazione delle attivit\u00e0 finanziarie, che ha proposto per la prima volta in un pionieristico contributo del 1964. Prende il suo nome inoltre lo \"Sharpe ratio\", utilizzato come misura di rendimento corretta rispetto al rischio nella valutazione degli investimenti. Ha inoltre contribuito, con il modello di Cox-Ross-Rubinstein, allo sviluppo dei modelli ad albero binomiale, per la valutazione dei titoli derivati, nonch\u00e9 a una serie di misure di performance dei fondi comuni. \n\u00c8 stato presidente dell'American Finance Association.\n\u00c8 stato insignito di dottorati \"honoris causa\" dalle universit\u00e0 DePaul University, Universit\u00e0 di Alicante, e di Vienna. Ha inoltre ricevuto la pi\u00f9 alta onorificenza della UCLA, la \"UCLA Medal\"."}
{"id": "311792", "revid": "88740", "url": "https://it.wikipedia.org/wiki?curid=311792", "title": "Allan Kardec", "text": "Biografia.\nRivail nacque a Lione nel 1804 e crebbe seguendo la dottrina cattolica. Interessato alla filosofia e alle scienze, studi\u00f2 a Yverdon (Svizzera) con il celebre Johann Heinrich Pestalozzi del quale divent\u00f2 un eminente discepolo e collaboratore. Si dedic\u00f2 alla divulgazione del sistema di educazione che influenz\u00f2 la riforma degli studi in Francia e Germania. Parlava tedesco, inglese, italiano, spagnolo e olandese. Tradusse in tedesco frammenti di autori classici francesi, specialmente i testi di F\u00e9nelon (Fran\u00e7ois de Salignac de la Mothe).\nCome pedagogista, fu uno dei maggiori divulgatori della proposta pestalozziana di educazione nel XIX secolo. Pubblic\u00f2 libri di grammatica, aritmetica e suggerimenti per il miglioramento della pubblica istruzione in Francia.\nFu professore di fisiologia, astronomia, fisica e chimica al \"Liceo Polimatico\", a Parigi, membro di varie societ\u00e0, tra cui quella dell'Istituto di Storia di Parigi (Institut Historique), la Societ\u00e0 per l'incoraggiamento dell'Industria Nazionale (Soci\u00e9t\u00e9 d'Encouragement pour l'Industrie Nationale) e l'Accademia Reale d'Arras (Acad\u00e9mie d'Arras, Soci\u00e9t\u00e9 Royale des Sciences, des Lettres et des Arts).\nInoltre insegnava gratuitamente ai bambini meno fortunati.\nDal 1854, si dedic\u00f2 allo studio dello spiritismo, che allora era molto in voga e interessava diversi scienziati e filosofi.\nAll'epoca la spiegazione pi\u00f9 diffusa era quella del magnetismo animale, ma Kardec rifiut\u00f2 questa ipotesi, ritenendola insufficiente, e cerc\u00f2 di elaborare un sistema di pensiero in cui le manifestazioni spirituali aiutassero la trasformazione sociale e morale dell'umanit\u00e0. Con questa motivazione, dedic\u00f2 gli ultimi anni della sua vita alla sistematizzazione dello spiritismo.\nFamiglia.\nIl 6 febbraio 1832 spos\u00f2 Am\u00e9lie Gabrielle Boudet.\nNel 1839, con un nuovo partner, Maurice Delachatre, un mercante, cre\u00f2 una cosiddetta banca \"di scambio\", con lo scopo di facilitare le transazioni commerciali e dunque creare nuove opportunit\u00e0 per il commercio e l'industria per supportare la mancanza di risorse pecuniarie per i prodotti della natura. La durata della banca di scambio fu fissata a 10 anni dalla Camera di Commercio.\nRivail, l'educatore.\nFond\u00f2 a Parigi\u00a0\u2013 con sua moglie Am\u00e9lie Gabrielle Boudet \u2013 un negozio simile a quello di Yverdon. Scrisse grammatiche, libri di aritmetica, studi pedagogici superiori; tradusse opere inglesi e tedesche. Organizz\u00f2, a casa sua, corsi gratuiti di chimica, fisica, astronomia e anatomia.\nMembro di molte societ\u00e0, tra le quali l'Acad\u00e9mie de Arras, fu premiato, nel 1831, per la monografia \"Qual \u00e8 il sistema di studio pi\u00f9 in armonia con le necessit\u00e0 di quest'epoca?\"\nFra le sue opere citiamo: \"Piano presentato per il miglioramento dell'istruzione pubblica\" (1828); \"Corso pratico e teorico di aritmetica\" (1829, secondo il metodo di Pestalozzi); e \"Grammatica francese classica\" (1831).\nDopo la rivoluzione del 1848, fu assunto come direttore di scena, cio\u00e8: preparatore, coordinatore ed esecutore dell'attuazione materiale delle rappresentazioni del fisico-mago Lacaze, in una piccola stanza, situata in un interno del \"Carr\u00e9 Marigny\", vicino agli \"Champs Elys\u00e9es\" di Parigi. Prima chiamato \"Il castello dell'inferno\", era meglio conosciuto come Lacaze Pavilion o Baraque Lacaze, e presentava divertenti spettacoli di fisica, fantasmagoria, proiezioni scientifiche, curiosit\u00e0 e spiritiche bouffonneries, in cui l'artista Lacaze gi\u00e0 convocava gli spiriti colpevoli molto prima dell'arrivo dello spiritismo. Questi sono spettacoli molto di moda e popolari nella met\u00e0 del XIX secolo, dove incominciamo a padroneggiare l'elettricit\u00e0. Tuttavia, questa sala si chiuder\u00e0 alla fine del 1854, per lasciare il posto ad altri spettacoli di diverso genere, nella prospettiva della Fiera Mondiale di Parigi del 1855.\nKardec, il codificatore.\nNel 1854, il professor Rivail sent\u00ec parlare delle tavole giranti, fenomeno medianico che agitava l'Europa. A Parigi, fece i suoi primi studi sullo spiritismo.\nNel maggio 1855 incontr\u00f2 un certo signor Fortier, un magnetizzatore, che lo port\u00f2 da Madame de Plainemaison, una medium che vive in rue de la Grange Bateliere a Parigi, a un passo dal teatro dell'opera. In presenza di altri ospiti per la sessione, entra in comunicazione con uno spirito chiamato Zephyr, che gli d\u00e0 la missione di essere il portavoce dei morti. Per lui \u00e8 la rivelazione. Era l\u00ec, per la prima volta, a testimoniare il fenomeno dei tavoli rotanti, saltellanti e correnti, come lui stesso lo descrisse con precisione, sul suo manoscritto scritto tra il 1855 e il 1856: \"Le mie predizioni riguardanti lo spiritismo\".\nInterrog\u00f2 gli spiriti, annot\u00f2 e ordin\u00f2 i dati che ottenne. Per questo motivo \u00e8 chiamato \"codificatore dello spiritismo\". All'inizio, Rivail aveva come obiettivo solo la propria istruzione. Dopo, quando vide che il suo lavoro aveva assunto le proporzioni di una dottrina scientifica e filosofica, decise di pubblicare un libro, per l'istruzione di tutti. Pubblic\u00f2 quindi \"Il libro degli spiriti\" il 18 aprile 1857, a Parigi sotto lo pseudonimo di Allan Kardec affinch\u00e9 fosse possibile differenziare la sua opera spiritista dalla produzione pedagogica pubblicata in precedenza.\nNel saggio venivano riportate le risposte a 502 domande (1 019 nelle seguenti edizioni) riguardanti la natura degli spiriti, il mondo ultraterreno e la relazione tra questo e il mondo materiale. \nIl primo libro fu seguito da una serie di altri saggi: nel gennaio del 1858, Kardec lanci\u00f2 la \"Revue Spirite\" (Rivista Spiritista) che pubblic\u00f2 fino alla sua morte e fond\u00f2 la \"Societ\u00e0 Parigina degli Studi Spiritisti\"; in seguito, pubblic\u00f2 \"Cos'\u00e8 lo spiritismo\" (1859), \"Il libro dei medium\" (1861), \"Il vangelo secondo lo spiritismo\" (1864), \"Il cielo e l'inferno\" (1865) e \"La Genesi\" (1868).\nL'opera di Kardec influenz\u00f2 la ricerca psichica di Charles Richet, Camille Flammarion e Gabriel Delanne.\nMorte.\nKardec scomparve a Parigi, il 31 marzo 1869, all'et\u00e0 di 64 anni, a causa dalla rottura di un aneurisma. Il suo corpo \u00e8 seppellito nel cimitero di P\u00e8re-Lachaise, nella capitale francese. I suoi amici raccolsero testi inediti e annotazioni di Kardec e li pubblicarono con il titolo \"Opere postume\", libro edito nel 1890.\nSulla lapide \u00e8 stata scolpita la frase \u00abNascere, morire, rinascere e progredire sempre: tale \u00e8 la legge\u00bb ( \u00abNa\u00eetre, mourir, rena\u00eetre encore et progresser sans cesse, telle est la Loi\u00bb)."}
{"id": "311795", "revid": "1543377", "url": "https://it.wikipedia.org/wiki?curid=311795", "title": "Walerian Borowczyk", "text": "Biografia e opere.\nStudi\u00f2 all'accademia delle belle arti di Cracovia, dedicandosi alla pittura e alla litografia. I suoi primi lavori nel campo dell'animazione risalgono al 1957 con la realizzazione dei cortometraggi \"By\u0142 Sobie Raz\" (\"C'era una volta\") e \"Dom\" (\"Casa\") con il quale vinse il gran premio del film sperimentale al festival di Bruxelles. Nel 1959 si trasfer\u00ec a Parigi, dove si distinse per animazioni surreali di grande valore espressivo tra cui \"Le concert de M. et M.me Kabal\" (1962), \"Renaissance\" (1963), in cui alcuni oggetti distrutti si ricompongono attraverso la tecnica \"stop motion\") e \"Les jeux des anges\" (1964).\nAl 1967 risale il primo lungometraggio intitolato \"Goto, l'isola dell'amore\", che spicca per la caratterizzazione dei personaggi. In \"Blanche, un amore proibito\" (1971) si affaccia attraverso una cornice medievale e avventurosa il tema dell'erotismo che sar\u00e0 caratteristico della sua opera, spesso ispirata a racconti di Andr\u00e9 Pieyre de Mandiargues. Un erotismo surreale e di discendenza libertina che a causa della franchezza con cui si esprime decreter\u00e0 per il suo lavoro una collocazione ai limiti della pornografia. Vengono considerati in quest'ottica film pregevoli come \"Racconti immorali\" (1974), \"La bestia\" (1975), \"Interno di un convento\" (1977) e \"Tre donne immorali?\" (1979)."}
{"id": "311797", "revid": "1798099", "url": "https://it.wikipedia.org/wiki?curid=311797", "title": "Sella inglese", "text": "La sella conosciuta come sella inglese (contrapposta alla sella americana) \u00e8 usata in tutto il mondo, e non solo in Gran Bretagna o nei paesi anglofoni.\nIl termine \"sella inglese\" comprende molti tipi di selle, comprese quelle usate nel salto ostacoli, nel dressage, nel galoppo e nel polo. Per coloro che non conoscono l'equitazione, la differenza pi\u00f9 evidente con la sella americana \u00e8 la mancanza di un pomello (che tuttavia manca anche in alcune selle americane da fondo).\nL'altra caratteristica distintiva pi\u00f9 importante che identifica la sella inglese \u00e8 il fatto di avere una coppia di \"cuscini\", attaccati al di sotto del seggio, e riempiti con lana, schiuma o aria. Quindi, la sella inglese incorpora un appoggio morbido, e, se ben adattata, non richiede l'uso di un sottosella aggiuntivo. Fra i due cuscini, vi \u00e8 un canale mediano, denominato \"vita\", che impedisce il contatto diretto fra le parti rigide della sella e la colonna vertebrale del cavallo.\nBench\u00e9 alcuni sellai abbiano sviluppato modelli alternativi, la sella inglese \u00e8 in genere costruita su un telaio chiamato \"anima\", fatta di legno, di acciaio temperato, o di materiale composito, che sostiene il cavaliere su un supporto di tela robusta che va dall\"'arcione\" anteriore alla \"paletta\" posteriore. Sull'altro lato della sella, c'\u00e8 un gancio di acciaio, chiamato portastaffili; come indica il nome, \u00e8 da qui che pendono gli staffili, cinghie molto robuste di cuoio o di nylon che sostengono le staffe. Sul margine inferiore della sella ci sono inoltre altre cinghie robuste di cuoio o di nylon denominate \"riscontri\", su cui si collegher\u00e0 il sottopancia - la cintura che trattiene la sella sul cavallo.\nLa sella e le sue varie parti sono coperte da un rivestimento i cuoio, nylon o microfibra, modellati in modo da costituire il seggio al di sopra, e i cuscini al di sotto.\nOltre al seggio e ai cuscini, le selle inglesi hanno su entrambi i lati un lembo di cuoio chiamato \"quartiere\", che si pone fra la gamba del cavaliere e il cavallo, e impedisce che lo staffile pizzichi la pelle del cavallo. Su alcuni tipi di selle, il quartiere ha una particolare imbottitura per proteggere o sostenere il ginocchio del cavaliere. Talora, al quartiere vero e proprio, a contatto con il cavallo, \u00e8 sovrapposto un \"falso quartiere\", di forma analoga, che impedisce il contatto fra la gamba del cavaliere e i riscontri. Sulla sella possono essere applicati anelli d'acciaio denominati \"campanelle\", utilizzati come supporti per il pettorale e il sottocoda - finimenti utilizzati per mantenere la sella nella posizione corretta, impedendo che si sposti in avanti o all'indietro quando si superano terreni a forte inclinazione - o per le \"bisacce\". Nella parte posteriore del quartiere o del falso quartiere c'\u00e8 spesso una sottile striscia di cuoio, denominato \"passante\", dove si infila l'estremit\u00e0 dello staffile.\n\u00c8 estremamente importante che la sella si adatti perfettamente alla schiena del cavallo ed al cavaliere; una sella non adatta pu\u00f2 causare lesioni alla pelle del cavallo per sfregamento (le fiaccature), pu\u00f2 ostacolare la libert\u00e0 di movimento dell'arto anteriore, entrando in conflitto con la punta della scapola, pu\u00f2 toccare la colonna vertebrale del cavallo, causando dolore e rigidit\u00e0 della schiena, o pu\u00f2 indurre a errori di assetto del cavaliere, con conseguenze negative sia sulla sicurezza e sulla comodit\u00e0 del cavaliere, che sul benessere del cavallo. La pressione prolungata di cuscini inadatti pu\u00f2 inoltre causare atrofia dei muscoli paravertebrali del cavallo, soprattutto in vicinanza del garrese; in questi cavalli il garrese appare particolarmente sporgente e affilato.\nLe differenze fra i sottotipi delle selle inglesi sono poco appariscenti ma importanti. Le differenze consistono soprattutto nella posizione del seggio, e nella lunghezza e nella forma dei quartieri. Le selle usate in una disciplina dove il cavaliere \u00e8 pi\u00f9 eretto, e con la gamba pi\u00f9 distesa, come il dressage, ha un quartiere pi\u00f9 lungo per adattarsi alla gamba, e meno inclinato in avanti, poich\u00e9 il ginocchio non deve avanzare. Inoltre, il seggio sar\u00e0 pi\u00f9 vicino al garrese, per tenere il baricebntro del cavaliere nel punto giusto. Al contrario, nelle discipline in cui il cavaliere ha bisogno di una staffatura corta per un sostegno maggiore, come nelle discipline da salto, i quartieri sono spostati opportunamente in avanti ed accorciati, e il seggio \u00e8 spostato all'indietro. Una sella da salto avr\u00e0 quartieri pi\u00f9 corti e spostati in avanti di una sella da dressage, con il seggio leggermente spostato verso la paletta. Se i quartieri non fossero inclinati in avanti, il ginocchio del cavaliere vi si impiglierebbe. Se il seggio non fosse spostato all'indietro, il cavaliere sarebbe spinto in avanti sull'ostacolo. Una sella da corsa, con la quale i fantini usano staffili incredibilmente corti, avr\u00e0 quartieri estremamente corti e postati in avanti (pi\u00f9 orizzontali che verticali), e il seggio si estende a grande distanza dall'archetto per tenere nel punto opportuno il peso del cavaliere.\nDurante la costruzione di una sella, si prendono anche in considerazione i cuscini. Mentre la sella da polo ha dei cuscini molto sottili, per permettere al cavaliere la maggiore libert\u00e0 di movimento di torsione, una sella usata per il salto o per il completo pu\u00f2 avere una imbottitura maggiore per dare al cavaliere un migliore sostegno nel superare gli ostacoli.\nLe selle inglesi sono costruite in varie parti del mondo, ma molti ritengono che le migliori siano costruite a Wallsal, Inghilterra. Altri paesi che producono ottime selle inglesi sono la Germania, Svizzera e Stati Uniti. Anche l'Argentina produce molte selle, soprattutto per il mercato del polo, e secondo alcuni la loro qualit\u00e0 \u00e8 molto buona."}
{"id": "311799", "revid": "124637758", "url": "https://it.wikipedia.org/wiki?curid=311799", "title": "Osservatorio astronomico", "text": "Un osservatorio astronomico \u00e8 una struttura preposta all'osservazione dello spazio cosmico tramite opportuna strumentazione astronomica. In genere il suo nome \u00e8 associato all'installazione di uno o pi\u00f9 telescopi.\nStoria.\nOsservatori ipotizzati.\nVengono considerati osservatori astronomici alcuni \"cromlech\" (cerchi di megaliti), sebbene il loro reale significato sia ancora discusso. In tal senso si indicano il Cerchio di Goseck (Germania) e Nabta Playa (Nubia egiziana) risalenti al V millennio a.C., nonch\u00e9 Stonehenge in Inghilterra (III millennio a.C.). Anche la struttura semicircolare rinvenuta nel sito archeologico di Taosi, in Cina, e risalente alla cultura di Longshan (1900 a.C.) \u00e8 ritenuta un osservatorio astronomico.\nAnalogamente alcuni siti dell'et\u00e0 del bronzo come Kokino in Macedonia e Zorats Karer (chiamato anche Karahunj) in Armenia, vengono considerati antichi osservatori astronomici.\nTalvolta vengono considerati osservatori astronomici gli edifici orientati in base a fenomeni celesti (allineamenti solari, lunari e stellari), come le piramidi di Giza e il tempio del sole di Abu Simbel in Egitto; o come il complesso di Angkor Wat in Cambogia.\nTorri d'osservazione.\nSi ritiene che gli astronomi che operarono nell'Antico Egitto, nell'antica Mesopotamia, nella Cina delle dinastie Zhou e Han, nel mondo ellenistico e nell'India dell'era Gupta e Gurjara-Pratihara, e che scrissero i primi testi di astronomia pervenutici, osservassero il cielo stando in cima a edifici elevati e torri dove utilizzavano strumenti manuali quali diottre, quadranti, meridiane.\nAd esempio, tradizionalmente si ritiene che le piattaforme mesopotamiche dette ziqqurat svolgessero anche funzioni di osservatori, in ogni modo questi edifici erano fondamentalmente dei templi.\nStrabone riferisce che l'osservatorio di Eudosso (IV secolo a.C.) a Cnido era pi\u00f9 alto delle case di abitazione.\nIntorno al 729 il maggior astronomo dell'epoca T'ang, Yi Xing, costru\u00ec tredici posti di osservazione lungo tutto l'impero Cinese, dal Vietnam \u2014 sul 17\u00ba parallelo N \u2014 fino alla Mongolia \u2014 sul 50\u00ba parallelo N.\nPochi sono i resti archeologici delle torri di osservazione. Rimangono le tredici torri che costituivano un osservatorio solare a Chanquillo, in Per\u00f9, risalenti al IV secolo a.C..\nRimane quello che \u00e8 considerato il primo osservatorio astronomico certo, il Cheomseongdae (Corea), risalente al 632. Costituisce un osservatorio anche l'edificio detto \"El caracol\" nel sito Maya di Chich\u00e9n Itz\u00e1, risalente al 906 circa.\nIstituzioni scientifiche.\nLa fondazione di osservatori astronomici come istituzioni scientifiche autonome \u00e8 generalmente attribuita alla civilt\u00e0 islamica. La nascita di istituzioni dotate di mezzi finanziari e che sopravvivessero al singolo scienziato, permise la costruzione di strumenti astronomici di pi\u00f9 grandi dimensioni: gnomoni, quadranti e altri.\nIl primo di questi osservatori fu la \"Shamm\u0101s\u012byyah\" di Baghdad, fondata nell'828 per ordine del califfo Al-Ma\u02bem\u016bn e situato negli stessi giardini del palazzo califfale.\nL'Osservatorio di Maragheh, nell'odierno Azerbaijan persiano fu costruito nel 1259 su ordine del sovrano mongolo Hulagu Khan e fu diretto da Nasir al-Din al-Tusi. Il suo quadrante in muratura era alto 4,30 metri.\nIl pi\u00f9 grande osservatorio islamico fu quello fondato dal sultano timuride Ulugh Beg a Samarcanda nel 1420. Il suo sestante, parzialmente situato in una galleria sotterranea aveva un raggio di 40,4 metri.\nNel 1577 per ordine del padisci\u00e0 Murad III fu edificato l'osservatorio di Istanbul, il cui direttore fu Taqi al-Din.\nIspirati agli osservatori islamici sono i cinque osservatori che il Maharaja di Jaipur Jai Singh II fece costruire fra il 1724 e il 1734 a Delhi (\"Yantra Mandir\"), a Ujjain (\"Vedh Shala\"), a Mathura, a Varanasi e a Jaipur (\"Jantar Mantar\").\nAnche in Cina gli imperatori mongoli furono determinanti nella costruzione di osservatori. Infatti l'Osservatorio di Gaocheng fu costruito nel 1276 al tempo della dinastia Yuan per ordine di Kubilai Khan. Consisteva in uno gnomone alto 12,62 metri che proiettava l'ombra di mezzogiorno su un \"righello\" lungo 31,19 metri.\nL'Osservatorio imperiale di Pechino fu costruito nel 1442 sotto la dinastia Ming. Nel 1673 fu completamente rinnovato sotto la guida del gesuita fiammingo Ferdinand Verbiest.\nNel 1580 l'astronomo di corte del re di Danimarca, Tycho Brahe, costru\u00ec l'osservatorio detto Uraniborg sull'isola di Hven nello stretto del Sund con finanziamenti della corona.\nOsservatori telescopici.\nDopo l'invenzione del telescopio nel 1608 furono costruiti i primi osservatori nel senso moderno del termine. Essi furono creati per la ricerca astronomica da universit\u00e0 e accademie delle scienze. Talvolta furono istituiti per scopi di geografia astronomica e geodesia, e gestiti dalle marine militari.\nNel 1633 fu fondato l'osservatorio dell'Universit\u00e0 di Leida nelle Province Unite.\nNel 1642 fu costruito l'Osservatorio di Copenaghen sulla Rundet\u00e5rn, gestito dalla locale universit\u00e0.\nL'Observatoire de Paris venne istituito nel 1667, e diretto per quattro generazioni dalla famiglia Cassini.\nIl Royal Greenwich Observatory risale al 1675. Il primo direttore fu John Flamsteed.\nNel Sacro Romano Impero fu fondato l'Osservatorio di Berlino nel 1711 dalla Accademia delle scienze prussiana; e l'Osservatorio di Mannheim nel 1774 dall'Accademia teodoro-palatina.\nIn Italia il primo osservatorio telescopico fu la specola dell'Accademia delle scienze dell'Istituto di Bologna (1713); successivamente furono costruite la specola dell'Universit\u00e0 di Pisa (1730) e quella del collegio gesuitico di Brera (1764). La Specola vaticana, fondata nel 1580 sulla Torre gregoriana e gestita anch'essa dai gesuiti, si dot\u00f2 di telescopio nel 1774. Nel 1777 venne costruita la specola dell'Universit\u00e0 di Padova.\nOsservatori astronomici.\nNel 1741 venne istituito l'osservatorio astronomico dell'Universit\u00e0 di Uppsala, in Svezia.\nNel 1753 furono fondati sia il Real Instituto y Observatorio de la Armada di San Fernando presso Cadice; sia l'osservatorio dell'Universit\u00e0 di Vilnius, che allora apparteneva alla Polonia.\nNel 1765 fu fondato l'osservatorio di Batavia nelle Indie olandesi, nel 1786 quello di Madras nell'India inglese, mentre nel 1803 fu costruito l'Osservatorio di Bogot\u00e1 nell'America spagnola e nel 1820 l'Osservatorio Reale del Capo di Buona Speranza.\nL'Osservatorio di Pulkovo, presso San Pietroburgo, fu fondato nel 1839.\nIl primo osservatorio astronomico degli Stati Uniti fu lo United States Naval Observatory, terminato nel 1842. Seguirono lo Harvard College Observatory (1847), lo Smithsonian Astrophysical Observatory (1890), il Lowell Observatory (1894), l'Osservatorio Yerkes dell'Universit\u00e0 di Chicago (1897), l'Osservatorio di Monte Wilson presso Pasadena , finanziato dalla Carnegie Foundation (1904), ed infine l'Osservatorio di Monte Palomar del California Institute of Technology (1949).\nIl primo osservatorio astronomico italiano fu Osservatorio astronomico di Palermo, fondato nel 1790 per volont\u00e0 di Ferdinando I di Borbone. Successivamente nel 1812 Osservatorio astronomico di Capodimonte a Napoli. \nDalla fine del XIX secolo gli osservatori vengono costruiti in cima alle montagne per evitare lo smog e l'inquinamento luminoso.\nSe i grandi centri di ricerca astronomica si allontanavano dalle citt\u00e0, correlativamente in questo periodo si inizi\u00f2 a costruire vicino alle grandi citt\u00e0 osservatori popolari accessibili agli astrofili.\nI moderni osservatori astronomici contengono enormi telescopi con specchi di vari metri di diametro, nonch\u00e9 calcolatori per l'elaborazione dei dati ottenuti. Esempi di osservatori di questo tipo sono l'Osservatorio di Mauna Kea nelle Hawaii, gli osservatori del Roque de los Muchachos e del Teide nelle Canarie, gli osservatori di Cerro Tololo, Paranal e La Silla in Cile.\nRadiotelescopi.\nA partire dagli anni quaranta si \u00e8 cominciato a costruire radiotelescopi per individuare e studiare le fonti di radiazioni elettro-magnetiche nell'Universo. Attualmente il pi\u00f9 grande radiotelescopio del mondo \u00e8 il Radiotelescopio FAST, in Cina, seguito dal Radiotelescopio di Arecibo, costruito sull'isola di Porto Rico nel 1963.\nTelescopi spaziali.\nNegli ultimi decenni, per evitare gli influssi dell'atmosfera terrestre i telescopi e gli strumenti scientifici sono stati situati fuori dall'atmosfera, e collocati su satelliti geostazionari. Il pi\u00f9 grande di questi telescopi satellitari \u00e8 il telescopio spaziale Hubble, lanciato in orbita nel 1990 dalla NASA.\nDescrizione.\nUn osservatorio \u00e8 un luogo dove si svolgono ricerche scientifiche in un certo settore, tipicamente astronomico. In questo caso stiamo parlando di un osservatorio dedicato allo studio di fenomeni celesti. Questo avviene attraverso strumentazione specificamente costruita a questo scopo, in particolare tramite uno o pi\u00f9 telescopi di varie dimensioni contenuti all'interno di una o pi\u00f9 cupole astronomiche apribili che li contengono assieme alla strumentazione annessa.\nEsistono anche osservatori solari, per l'osservazione del Sole utilizzati di giorno, ma anche osservatori nella banda radio, sfruttando quindi dei radiotelescopi.\nTipicamente un osservatorio astronomico \u00e8 posto in luoghi dove le condizioni astronomiche di osservazione del cielo notturno sono ideali o comunque migliori in termini di inquinamento dell'aria, inquinamento luminoso, bassa umidit\u00e0 assoluta e relativa e rarefazione dell'aria: questo tipicamente corrisponde a luoghi d'altura abbastanza isolati (es. in montagna) o comunque lontani dai centri abitati, sebbene in alcuni casi \u00e8 possibile trovarli anche in questi luoghi per mancanza di altri spazi.\nVa fatta per\u00f2 una distinzione netta tra \"osservatorio astronomico professionale\" e \"osservatorio astronomico amatoriale\". I primi sono strutture costruite e finanziate in genere da enti di ricerca statale o privati, che effettuano studi con strumentazione avanzata.\nIn Italia gli Osservatori Astronomici storici (come ad esempio quelli di Palermo, Napoli, Arcetri, Bologna, Brera (Milano) e Padova) sono riuniti dal 2000 nell'Istituto Nazionale di Astrofisica (INAF), che dal 2005 ha anche conglobato gli istituti astrofisici che appartenevano al Consiglio Nazionale delle Ricerche (CNR). Gli osservatori amatoriali sono invece strutture gestite a livello amatoriale da associazioni o singoli astrofili; in queste strutture l'osservazione ha uno scopo prevalentemente divulgativo, anche se in molte strutture si seguono ricerche con criteri semi-professionali. Non di rado infatti presso osservatori privati o amatoriali sono state scoperte supernove, comete e asteroidi."}
{"id": "311800", "revid": "237256", "url": "https://it.wikipedia.org/wiki?curid=311800", "title": "Sergej Vladimirovi\u010d Ilyu\u0161in", "text": ""}
{"id": "311801", "revid": "123445293", "url": "https://it.wikipedia.org/wiki?curid=311801", "title": "Renato Birolli", "text": "Biografia.\nDopo aver studiato presso l'Accademia di Verona, si trasfer\u00ec a Milano, dove, all'et\u00e0 di soli 23 anni, entra subito a far parte di un gruppo di avanguardia assieme a Renato Guttuso, Giacomo Manz\u00f9, Aligi Sassu, Edoardo Persico ed altri.\nNella prima met\u00e0 degli anni '30 riusc\u00ec a creare un mondo poetico molto personale, attraverso quella che lui stesso defin\u00ec una \"fabulazione figurativa\". Sono di questi anni opere di intensa forza espressiva quali \"L'Angelo\", \"Gineceo\" ed \"Il Caos\".\nNel 1937 partecipa alla fondazione del movimento di Corrente, che vuol essere una nuova presa di posizione nei confronti dei maestri del Novecento.\nNel 1939 nasce il figlio Zeno Birolli futuro storico e critico d'arte ed esperto del Futurismo.\nDopo la seconda guerra mondiale, nel 1947, si trasferisce a Parigi: qui la sua evoluzione di pittore subisce una vera e propria svolta. Henri Matisse e Pablo Picasso esercitano su di lui una grande influenza orientandolo prima verso esperienze di tipo post-cubiste, quindi verso una forma di lirismo astratto.\nNella figura di Renato Birolli si rispecchia, insomma, tutto intero lo sforzo della cultura italiana d'adeguarsi ai pi\u00f9 avanzati modelli europei, e questo concorre a rendere la sua opera, al di l\u00e0 dell'eccellenza dei risultati, altrimenti rappresentativa. Nel 1950 entra nel \"Gruppo degli Otto\" promosso da Venturi.\nCompie lunghi soggiorni in provincia della Spezia, alle Cinque Terre, localit\u00e0 tutte che ispireranno precisi esiti alla sua produzione artistica (\"Gli incendi\"). Nel 1949-1950, Birolli aderisce al progetto della importante collezione Verzocchi, sul tema del lavoro, inviando, oltre ad un autoritratto, l'opera \"Il porto di Nantes\".\nSi pone in contrasto con la cultura ufficiale del PCI che privilegia un'arte prettamente realista.\nNegli anni '50 entra anche in contatto con l'Action painting americana, senza per\u00f2 farsene influenzare. Raggiunge una ampia fama e a lui si devono numerosi scritti che rappresentano una testimonianza del suo impegno civile ed artistico.\nNel 1959, appena prima della morte, alcune sue opere (\"Il gineceo\", \"Il roccolo\", \"Dipinto\" e \"Dipinto\") sono esposte alla mostra \"50 anni d'arte a Milano. Dal divisionismo ad oggi\", organizzata dalla Permanente.\n\u00c8 sepolto al Riparto EF Esterno di Ponente del Cimitero Monumentale di Milano, nella tomba 61.\nArchivio personale.\nIl suo archivio (dal 1925 al 1989) \u00e8 stato donato dagli eredi nel 1998 all'Archivio contemporaneo Alessandro Bonsanti del Gabinetto Vieusseux."}
{"id": "311804", "revid": "110157", "url": "https://it.wikipedia.org/wiki?curid=311804", "title": "Steviolo", "text": "Lo steviolo \u00e8 la forma agluconica dello stevioside e del rebaudioside, composti presenti nelle foglie della pianta \"Stevia rebaudiana\" e derivati.\nLo steviolo \u00e8 un mutageno riconosciuto. Tuttavia, secondo alcune ricerche, nelle popolazioni che fanno uso di foglie di stevia e derivati, tra cui il Giappone, non esisterebbe una marcata evidenza statistica di tumori riconducibili allo steviolo. Lo studio dell'universit\u00e0 di Berkeley \"in vivo\" confermerebbe tali statistiche.\nNel 2003, uno studio belga ha mostrato come lo stevioside somministrato ai maiali venisse completamente convertito in steviolo, ma che quest'ultimo non veniva rilevato nel sangue, nemmeno se trasformato in una forma pi\u00f9 facilmente rilevabile con soglia minima di 50pg."}
{"id": "311809", "revid": "7336", "url": "https://it.wikipedia.org/wiki?curid=311809", "title": "Analisi di Pareto", "text": ""}
{"id": "311812", "revid": "76261", "url": "https://it.wikipedia.org/wiki?curid=311812", "title": "Australian Cattle Dog", "text": "L'Australian Cattle Dog \u00e8 una razza canina di origine australiana riconosciuta dalla FCI (Standard N. 287, Gruppo 1, Sezione 2).\nSalute.\nUno dei maggiori problemi di salute dell'Australian Cattle Dog \u00e8 la propensione alla sordit\u00e0 congenita. Il 2.4% dei cani di questa razza sono sordi da entrambe le orecchie ed il 14.5% sono sordi da almeno un orecchio.\nUtilizzo.\nCome indica il suo nome, la funzione primaria dell'australian cattle dog, in cui \u00e8 impareggiabile, \u00e8 quella di condurre il bestiame, sia negli spazi aperti sia in aree ristrette. Sempre sveglio, estremamente intelligente, vigile, coraggioso e degno di fiducia, la sua assoluta devozione ai compiti da svolgere ne fa un ottimo cane da lavoro.\nAspetto generale.\nL'aspetto generale \u00e8 quello di un cane da lavoro forte, compatto, di costruzione armoniosa, che ha la capacit\u00e0 e il desiderio di assolvere i compiti ai quali \u00e8 deputato, per quanto duri essi siano. La sua sostanza, la sua potenza, l'equilibrio delle sue forme e la qualit\u00e0 dei suoi muscoli devono concorrere a dare un'impressione di grande agilit\u00e0, di forza e di resistenza. Qualsiasi tendenza a sembrare pesante o a mancanza di sostanza costituisce un difetto grave.\nComportamento e carattere.\nLa fedelt\u00e0 del bovaro australiano e il suo istinto di protezione ne fanno un guardiano senza pari del bestiame, del suo padrone e dei suoi beni.\nCaratteristiche fisiche.\nTesta.\nLa testa \u00e8 forte, dritta, in armonia con le altre proporzioni del cane e corrisponde alla conformazione generale.\nRegione craniale.\nIl cranio \u00e8 largo, leggermente convesso fra le orecchie. Il cranio diviene via via piatto dirigendosi verso uno \"stop\" leggero, ma netto.\nCollo.\nIl collo \u00e8 estremamente forte, muscoloso, di lunghezza media, si allarga per fondersi col corpo. Fanoni assenti.\nCorpo.\nLa lunghezza del corpo, dalla punta dello sterno a quella della natica, \u00e8 superiore all'altezza al garrese nella proporzione di 10/9.\nCoda.\nL'attacco della coda moderatamente basso, in continuazione del contorno della groppa inclinata. Lunghe circa fino al garretto. A riposo, pende formando una curva molto leggera. In azione o quando il cane \u00e8 eccitato, pu\u00f2 esser rialzata, ma in ogni caso nessuna parte della coda deve superare la verticale che passa per il suo attacco. Dotata di pelo abbondante (spazzola).\nArti.\nZampe.\nLe Zampe devono essere rotonde e con dita corte, forti, ben arcuate e ben serrate. I cuscinetti sono duri e spessi. Le unghie devono essere corte e forti.\nAndature.\nL'andatura \u00e8 franca, sciolta, soffice e facile. Il movimento delle spalle e degli anteriori \u00e8 in armonia con la spinta potente dei posteriori. Bisogna assolutamente che l'azione possa essere rapida e scattante. \u00c8 di primaria importanza che cane sia sano di costituzione, mentre il passo rado, la spalla carica o male attaccata, la spalla dritta, i gomiti, il metacarpi o i piedi deboli, l'angolo della grassella troppo aperto, i garretti vaccini o arcuati devono essere considerati come difetti gravi. Al trotto, i piedi hanno tendenza ad avvicinarsi a livello del suolo, a mano a mano che la velocit\u00e0 aumenta, a ma quando il cane si immobilizza i quattro arti devono essere in appiombo.\nTaglia.\nL'altezza al garrese negli esemplari maschi deve essere compresa tra i 46 ed i 51 centimetri; negli esemplari femmine deve essere compresa tra i 43 ed i 48 centimetri.\nPeso.\nIl peso negli esemplari maschi deve essere compreso tra i 18 ed i 25\u00a0kg; negli esemplari femmine deve essere compreso tra 16 ed i 20\u00a0kg."}
{"id": "311820", "revid": "287204", "url": "https://it.wikipedia.org/wiki?curid=311820", "title": "Francesco Corner (doge)", "text": "Figlio di Giovanni I Corner, a sua volta doge dal 1625 al 1629 e spos\u00f2 Adriana Priuli, figlia del doge Antonio Priuli (doge dal 1618 al 1623), dalla quale ebbe sei maschi e due femmine.\nBiografia.\nDi famiglia ricca (era proprietario di Palazzo Cornaro, da lui venduto alla famiglia Pamphilj) e vicina alle posizioni clericali e filo-romane, si distinse per una prestigiosa carriera politica macchiata solo da un'espulsione, durante un'ambasciata, da parte del duca di Savoia che lo riteneva coinvolto in congiure ai suoi danni.\nSi dice che, quando il 17 maggio 1656 gli venne comunicato di essere stato eletto doge, egli avesse risposto che avrebbe preferito dedicarsi di pi\u00f9 ai suoi affari visto che era ormai troppo vecchio e indebolito. In ogni caso il suo dogado divenne famoso per esser il pi\u00f9 breve della storia della Repubblica veneziana: eletto il 17 maggio 1656, mor\u00ec il 5 giugno dello stesso anno. Venne sepolto nella chiesa dei Tolentini."}
{"id": "311827", "revid": "907211", "url": "https://it.wikipedia.org/wiki?curid=311827", "title": "Filomena", "text": "Origine e diffusione.\nSi tratta di un nome dall'origine e dalla tradizione onomastica complessa: viene frequentemente accostato ad un nome di stampo classico, Filomela, portato nella mitologia greca da una figlia di re Pandione, mutata dagli dei in usignolo. In greco \u03a6\u03b9\u03bb\u03bf\u03bc\u03ae\u03bb\u03b7 (\"Philom\u0113l\u0113\") o \u03a6\u03b9\u03bb\u03bf\u03bc\u03ae\u03bb\u03b1 (\"Philom\u0113la\") vuol dire proprio \"usignolo\"; tradizionalmente tale nome \u00e8 considerato un composto di \u03c6\u03af\u03bb\u03bf\u03c2 (\"ph\u00edlos\", \"amico\", \"che ama\") e \u03bc\u03ad\u03bb\u03bf\u03c2 (\"m\u00e9los\", \"canto\"), quindi \"colei che ama il canto\", una combinazione che ben si addice al mito; \u00e8 per\u00f2 probabile che il secondo elemento sia da identificare con \u03bc\u1fc6\u03bb\u03bf\u03bd, \"m\u00ealon\" (\"mela\", \"frutto\", o anche \"pecora\", \"gregge\") quindi \"che ama le mele\" o \"che ha cura del gregge\".\nTuttavia, per quanto certamente i nomi \"Filomena\" e \"Filomela\" possanno essersi confusi in epoca postclassica, \u00e8 importante notare che in latino \u00e8 attestato il nome \"Philomena\", forma femminile di \"Philomenus\": quest'ultimo risale a sua volta al greco \u03a6\u03b9\u03bb\u03bf\u03bc\u03ad\u03bd\u03b7\u03c2 (\"Philom\u00e9nes\"), composto sempre da \u03c6\u03af\u03bb\u03bf\u03c2 come primo elemento, ma appaiato a \u03bc\u03ad\u03bd\u03c9 (\"m\u00e9no\", \"rimanere\"), col significato complessivo di \"che resta amico\", \"che \u00e8 costante nell'amicizia\", \"fedele all'amore/all'amicizia\" (ulteriori interpretazioni indicano invece come secondo elemento \u03bc\u03ad\u03bd\u03bf\u03c2, \"m\u00e9nos\", \"forza vitale\", \"coraggio\", quindi \"amico della forza\").\nDurante il Medioevo il nome era gi\u00e0 in uso, principalmente come derivato di Filomela; nel 1527 vennero rinvenute le reliquie di una santa Filomena a San Severino Marche, ma il culto rimase perlopi\u00f9 circoscritto a quella zona. Una seconda santa con questo nome, detta Filomena di Roma, venne estratta dalle catacombe di Priscilla nel 1802 e il suo culto guadagn\u00f2 subito grande popolarit\u00e0, giovando considerevolmente all'utilizzo del nome; va per\u00f2 notato che, nel suo caso, quello che venne scambiato per il nome proprio della santa era forse invece una variazione dell'aggettivo \u03c6\u03b9\u03bb\u03bf\u03bc\u03b7\u03bd\u03b7 (\"philomene\") o \u03c6\u03b9\u03bb\u03bf\u03c5\u03bc\u03b7\u03bd\u03b1 (\"philoumena\"), ossia \"amata\".\nIl nome ha goduto di ampia diffusione in Italia nel XIX secolo grazie al culto di queste due sante; nei primi decenni del Novecento il suo uso \u00e8 progressivamente calato, fino a che non ha ricevuto una nuova spinta nel 1951, grazie alla commedia di Eduardo De Filippo \"Filumena Marturano\"; le sue occorrenze sono accentrate per oltre un terzo nel Sud Italia continentale.\nOnomastico.\nL'onomastico pu\u00f2 essere festeggiato in memoria di due diverse sante, entrambe per\u00f2 figure problematiche e a volte confuse fra loro:\nTolte queste due figure, vi sono comunque una beata e due santi uomini:"}
{"id": "311830", "revid": "1982", "url": "https://it.wikipedia.org/wiki?curid=311830", "title": "Incidenti Stradali in Europa", "text": ""}
{"id": "311834", "revid": "287204", "url": "https://it.wikipedia.org/wiki?curid=311834", "title": "Alvise Mocenigo", "text": ""}
{"id": "311836", "revid": "1161730", "url": "https://it.wikipedia.org/wiki?curid=311836", "title": "Trainspotting", "text": ""}
{"id": "311839", "revid": "339392", "url": "https://it.wikipedia.org/wiki?curid=311839", "title": "Martino II di Sicilia", "text": ""}
{"id": "311844", "revid": "768068", "url": "https://it.wikipedia.org/wiki?curid=311844", "title": "Tocari", "text": "I Tocari sono stati un antico popolo di lingua indoeuropea che abitava nel bacino del fiume Tarim, nella moderna regione dello Xinjiang in Cina. Nel II secolo a.C., insieme agli Assi, i Passiani (forse collegati con i Parti) e i Sacarauli, provenienti dalla Cina occidentale (gli Yuezhi delle cronache cinesi), distrussero il regno greco-ellenistico della Battriana in Afghanistan e vi fondarono l'Impero Kusana. \nLa lingua tocaria, della famiglia delle lingue indo-europee, \u00e8 conosciuta grazie a dei manoscritti datati tra VI e VIII secolo d.C. Il nome Tocari \u00e8 utilizzato dagli studiosi odierni per identificare i loro parlanti con le popolazioni che abitavano la Battriana a partire dal II secolo d.C ed erano conosciuti nelle fonti greche come \"T\u00f3kharoi\". Questa identificazione \u00e8 generalmente considerata erronea, ma Tocario rimane il termine pi\u00f9 comune per designare sia la lingua che i suoi locutori.\nStoria.\nLe comunit\u00e0 agricole apparvero per la prima volta nelle oasi del Tarim settentrionale intorno al 2000 a.C. \u00c8 generalmente accettato, ma non dimostrato, che le Mummie del Tarim dalle caratteristiche est-europee (capelli biondi o rossicci, alta statura), ritrovate in Cina e risalenti al 1800 a.C., siano da collegarsi al Tocario della linguistica.\n\u00c8 stato suggerito che i Tocari siano discendenti dalle culture eneolitiche di Afanasevo e di Tagar. In tal caso sarebbero da collegarsi ad Afanasevo di cui sarebbero il ramo meridionale e civilizzato.\nNel II secolo a.C. gli insediamenti si svilupparono in citt\u00e0-Stato, oscurati dalle popolazioni nomadi a nord e dall'impero cinese a est. Queste citt\u00e0, la pi\u00f9 grande delle quali era Kucha, servivano anche come stazioni di passaggio sul ramo della via della seta che correva lungo il bordo settentrionale del deserto del Taklamakan. \nLa popolazione indoeuropea orientale non \u00e8 mai stata molto numerosa, limitata come era alle varie citt\u00e0-oasi, tra cui si possono citare: Turfan (il \"Che-shi\" cinese), Kucha, Aksu, Karashahr, Cherchen.\nPer quanto \u00e8 noto, gli indoeuropei furono sempre divisi in citt\u00e0-stato e piccoli principati, fino alla conquista cinese sotto l'imperatore Wu-Ti, divenendo provincia dell'impero cinese Han con il nome di \"Paese d'Occidente\" (Hsi-yu).\nLa crescente desertificazione del Taklamakan e l'instabilit\u00e0 geopolitica dell'area (invasioni di Unni, Uiguri, Mongoli) devono aver progressivamente indebolito la presenza indoeuropea almeno a partire dal III secolo a.C. Le persecuzioni contro i buddhisti, i nestoriani e in genere contro tutte le religioni straniere nell'843-845 (periodo Tang) devono essere state un altro duro colpo.\n\u00c8 possibile che i resti dei Tocari siano stati assorbiti dagli Uiguri (o Chi-Ti, cio\u00e8 i \"Ti rossi\", nelle cronache cinesi), immigrati nella regione a partire dall'VIII secolo d.C. e attuali abitatori del Xinjiang-Uigur, tra i quali compaiono legami genetici e talvolta pure caratteristiche somatiche (occhi chiari, forma del viso ecc.) comuni con gli europei. I popoli delle citt\u00e0-stato di Tarim si mescolarono con gli uiguri, la cui lingua uigura antica si diffuse in tutta la regione. Si ritiene che la lingua tocaria si sia estinta nel corso del IX secolo.\nLa controversia sui Tocari.\nIl nome \u00e8 storicamente usato per la prima volta da Strabone, Tocharoi. Di questi Tocari non \u00e8 chiara n\u00e9 la lingua n\u00e9 l'appartenenza etnica.\n\u00c8 stato proposto che siano popolazioni iraniche dell'Asia centrale affini agli Sciti.\nSi pu\u00f2 far notare che Thagurus \u00e8 anche il nome con cui era nota la cosiddetta Serindia, ossia il paese della Seta, cio\u00e8 l'antica Cina occidentale.\nIn epoca medioevale una parte dell'Afghanistan divenne nota come Tokharistan (nelle cronache cinesi \"Tu-hu-lo\", e nella cultura indiana \"Tukaras\", \"Tusharas\").\nOltre alla precedente accezione, \"Tocari\" \u00e8 anche il nome con il quale convenzionalmente si indicano nel contesto della linguistica gli antichi Indoeuropei non-iranici della Cina occidentale. \u00c8 verosimile che questi indoeuropei occidentali siano stati i fondatori e primi abitatori delle citt\u00e0-oasi nel deserto di Taklamakan, nel Xinjiang. \u00c8 chiaramente possibile che i Tocari di Strabone ed i Tocari della linguistica siano connessi, ma non ne esistono prove certe.\nLingua.\nTocario \u00e8 il nome convenzionale con il quale si indica una lingua letteraria indoeuropea, sorprendentemente non indo-iranica (lingua centum, affine alle lingue indoeuropee del ramo occidentale), parlata nella regione del bacino del Tarim in Xinjiang-Uigur (Cina) fino almeno al XIII secolo.\nNe sono noti due dialetti:\nIl nome \"tocario\" fu proposto dal linguista Friedrich W. K. M\u00fcller per raggruppare i due dialetti, basandosi su una catena di ragionamenti che, per quanto plausibili, difficilmente potranno mai essere provati.\nIn effetti si sa che in tocario A, il nome che la popolazione si dava \u00e8 \"Arsi\", il nome del paese \u00e8 \"Arsype\", mentre la lingua \u00e8 designata come \"arsikantu\".\nVista la somiglianza \u00e8 quindi possibile che i cosiddetti tocari siano in realt\u00e0 da accostarsi agli Aorsi che potrebbero quindi non essere iranici, come in genere si suppone.\nEsiste una vasta letteratura buddhista scritta in tocario."}
{"id": "311856", "revid": "6923", "url": "https://it.wikipedia.org/wiki?curid=311856", "title": "Colle del Monginevro", "text": "Il Colle del Monginevro (\"Col de Montgen\u00e8vre\" in francese) \u00e8 un valico alpino tra Italia e Francia, situato nelle Alpi Cozie, che collega la Val di Susa con la Valle della Durance. Denominato anticamente in latino \"Mons Matrona\", non molto lontano \u00e8 posto il Colle del Sestriere.\nStoria.\nEssendo quello di pi\u00f9 agevole transito, \u00e8 stato il colle utilizzato prima dai tempi dei Galli e poi dai Romani, sin dalle guerre di conquista delle Gallie, per attraversare le Alpi.\nSecondo alcuni potrebbe essere stato utilizzato anche dall'esercito cartaginese di Annibale nel 218 a.C. per raggiungere l'Italia e attaccare i Romani. Ci\u00f2 \u00e8 in sintonia con quanto racconta lo storico romano Livio, il cui scritto farebbe pensare alla risalita delle Alpi attraverso la valle della Durance. Percorso che non si adatta al racconto n\u00e9 dello storico greco Polibio, n\u00e9 dello storico romano Cornelio Nepote, dai quali si pu\u00f2 dedurre l'attraversamento pi\u00f9 a nord, nelle Alpi Graie e tra i valichi possibili si possono allora citare il Moncenisio, il colle dell'Autaret nelle Valli di Lanzo e il Piccolo San Bernardo (\"Cremonis iugum\").\nSempre in epoca romana il Colle del Monginevro segnava il culmine della Via Domizia, la strada romana costruita per iniziativa del console Gneo Domizio Enobarbo dal 121 a.C. ed inaugurata tre anni dopo, strada che collegava l'Italia alla recentemente conquistata Hispania attraverso il sud della Gallia.\nDurante e dopo il Medioevo il Colle fu un importante punto di transito per il tracciato della Via Francigena che iniziava qui il suo percorso in territorio italiano. L\"'Obelisco di Napoleone\" fu eretto sulla sommit\u00e0 del colle al limite dell'allora confine tra la Francia e l'Italia per celebrare la fine della costruzione della strada del Monginevro. Fu elevato alla gloria di Napoleone I ed inaugurato nel 1804.\nDescrizione.\nIl passo prende il nome dal paese di Monginevro, situato a poca distanza dal passo medesimo. Collega la Val di Susa (provincia di Torino) con Brian\u00e7on e la valle della Durance (dipartimento delle Alte Alpi). Il valico si apre tra la T\u00eate des Fourn\u00e9ous (a nord) e il Sommet de Ch\u00e2teau Jouan (o \"Monte Janus\").\nSi trova in territorio francese, a circa due chilometri dal comune italiano di Claviere. Si trovava in territorio francese gi\u00e0 prima della rettifica del confine conseguente al trattato di pace tra Francia e Italia del 10 febbraio 1947, in seguito al quale una porzione significativa del versante italiano dell'Altipiano del Monginevro fu ceduta alla Francia.\nIl valico \u00e8 situato ad un'altitudine di 1.860\u00a0m s.l.m. e rappresenta un'importante via di comunicazione tra i due paesi, oltre che una rinomata localit\u00e0 sciistica. Da esso si originano due corsi d'acqua, la provenzale Durance e la piemontese Piccola Dora, che unendosi pi\u00f9 a valle in territorio comunale di Cesana Torinese con il torrente Ripa d\u00e1 origine al fiume Dora Riparia, affluente alpino del Po. Viene percorso dalle strade statali SS\u00a024 del Monginevro sul versante italiano e RN 94 sul versante francese, praticabili tutto l'anno."}
{"id": "311858", "revid": "287204", "url": "https://it.wikipedia.org/wiki?curid=311858", "title": "Gomateshwara", "text": "Il Gomateshwara \u00e8 una statua monolitica alta circa 18 metri posta su una collina presso la localit\u00e0 Shravanabelagola nel distretto di Hassan dello stato indiano del Karnataka. \nLa statua fu eretta dal re Chavunda Raya della dinastia Ganga in onore dell'eroe e monaco Bahubali durante il settimo secolo d.C. La sua altezza rispecchia quella che secondo i giainisti doveva essere la statura originaria degli esseri umani. Ogni dodici anni migliaia di pellegrini devoti e di turisti si affollano in occasione di una fastosa cerimonia chiamata Mahamastikabhisheka, durante la quale latte, acqua e vari oggetti consacrati vengono versati sopra la testa della statua."}
{"id": "311863", "revid": "74801", "url": "https://it.wikipedia.org/wiki?curid=311863", "title": "Maurice Stevenson Bartlett", "text": "\u00c8 noto anche per i suoi lavori riguardanti la teoria dell'inferenza statistica e l'analisi multivariata.\nNel 1952 la Royal Statistical Society gli assegna la Guy Silver Medal.\nDal 1959 al 1960 \u00e8 presidente della Manchester Statistical Society.\nDal 1966 al 1967 \u00e8 presidente della Royal Statistical Society, che nel 1969 gli assegna la Guy Gold Medal."}
{"id": "311870", "revid": "1543377", "url": "https://it.wikipedia.org/wiki?curid=311870", "title": "Nazionale di calcio del Niger", "text": "La nazionale di calcio del Niger, i cui giocatori sono soprannominati i \"Mena\" (dall'hausa \"Meyna\" o \"M\u00e9nas\", cio\u00e8 gazzella dama, rara antilope della zona), \u00e8 la rappresentativa calcistica nazionale del Niger ed \u00e8 controllata dalla F\u00e9d\u00e9ration Nigerienne de Football.\n\u00c8 membro della CAF ed \u00e8 una delle sue rappresentative pi\u00f9 deboli, non avendo mai ottenuto nessun risultato rilevante in nessuna competizione. Giocatori di valore che hanno vestito la maglia del Niger sono stati Ibrahim Tankary e Ouwo Moussa Ma\u00e2zou. Entrambi hanno giocato in campionati europei.\nNella graduatoria FIFA in vigore da agosto 1993 il miglior posizionamento raggiunto \u00e8 stato il 68\u00ba posto nel novembre 1994, mentre il peggiore \u00e8 stato il 196\u00ba posto di agosto 2002; occupa il 112\u00ba posto della graduatoria.\nStoria.\nNelle eliminatorie del il Niger elimin\u00f2 Somalia e Togo per la regola dei gol in trasferta, ma fu eliminato dall'Algeria nel terzo turno, dove erano rimaste in corsa solo otto nazionali. Facevano parte di quella squadra Jacques Komlan, Hassane Adamou e Moussa Kanfideni.\nNel 1990 la squadra ottenne la vittoria pi\u00f9 larga della propria storia battendo per 7-1 la a Niamey.\nNel 2004 il Niger vinse tutte le partite casalinghe del girone eliminatorio (anche quella contro la Guinea) e ottenne nove punti, tre in meno della quota utile per qualificarsi alla Coppa d'Africa.\nNel giugno 2008 assunse l'incarico di commissario tecnico il rumeno Dan Anghelescu, che rimpiazz\u00f2 il dimissionario Hamey Amadou. Dopo sei mesi molto negativi, il 19 dicembre di quell'anno Anghelescu fu esonerato e sostituito con il CT dell'Under-17 Frederic Costa. Nel 2009 gli subentr\u00f2 Harouna Doula Gabde, ex nazionale nigerino.\nIl 10 ottobre 2010 il Niger ottenne una vittoria clamorosa (1-0) contro l'Egitto nel girone di qualificazione alla Coppa d'Africa 2012. \nNel febbraio 2011 si qualific\u00f2 per la prima volta per il Campionato delle Nazioni Africane.\nL'8 ottobre 2011 si qualific\u00f2 per la prima volta alla Coppa d'Africa vincendo il girone davanti a Sudafrica, Sierra Leone ed Egitto.\nIl 23 gennaio 2012 il Niger esord\u00ec nella Coppa d'Africa 2012 perdendo con il padrone di casa per 2-0. Quattro giorni pi\u00f9 tardi, il 27 gennaio, William N'Gounou entr\u00f2 nella storia dei \"Mena\", segnando il primo gol in Coppa d'Africa della sua nazionale nel match (poi perso per 2-1) contro la . La marcatura valse il temporaneo 1-1.\nSi qualific\u00f2 nuovamente in Coppa d'Africa per l'edizione 2013, avendo la meglio nel doppio confronto con la Guinea: la sconfitta all'andata per 1-0 fu ribalta dalla vittoria in casa per 2-0. Perso di misura (1-0) l'incontro di esordio contro il Mali, il 24 gennaio 2013 il Niger ottenne il primo punto della sua storia in una fase finale di Coppa d'Africa pareggiando per 0-0 contro la . Nel terzo incontro perse per 3-0 contro il Ghana e termin\u00f2 dunque il girone all'ultimo posto. \nIl 22 maggio 2014 il Niger affront\u00f2 per la prima volta una nazionale affiliata alla UEFA, giocando un'amichevole contro l' allo Stadio Dynamo Lobanovs'kyj di Kiev. Il gol di Oumarou Bale al 56\u00ba minuto rispose a quello segnato al 20\u00b0 da Ivan Ordets, ma una rete di Taras Stepanenko diede la vittoria per 2-1 agli ucraini.\nStatistiche dettagliate sui tornei internazionali.\nCoppa d'Africa.\nCAN 2012.\n&lt;onlyinclude&gt;&lt;/onlyinclude&gt;\nRosa attuale.\nLista dei giocatori convocati per le due gare amichevoli contro e del 10 e 13 ottobre 2020.\n\"Presenze e reti aggiornate al 17 novembre 2020\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nSponsor tecnici.\n2012: Erre\u00e0 (Coppa d'Africa 2012)"}
{"id": "311878", "revid": "21880", "url": "https://it.wikipedia.org/wiki?curid=311878", "title": "Botanico", "text": ""}
{"id": "311881", "revid": "124747131", "url": "https://it.wikipedia.org/wiki?curid=311881", "title": "Catona", "text": "Catona (IPA: , \"A Cat\u00f9na\" in dialetto reggino) insieme ai quartieri Sal\u00ecce, Rosal\u00ec e Villa San Giuseppe fa parte della VIII circoscrizione del comune di Reggio Calabria. Con circa abitanti \u00e8 nella zona costiera il quartiere pi\u00f9 a nord della citt\u00e0, confina a nord con Villa San Giovanni, a sud con Gallico; si affaccia sullo stretto di Messina.\nStoria.\nIn epoca romana si ritiene che fosse situata la stazione d'imbarco per la Sicilia detta\"ad fretum ad statuam\". Infatti a Catona giungeva la romana Via Popilia. Nel 1283 fu devastata durante la guerra del Vespro.Dante Alighieri, nel canto VIII del Paradiso, menziona il quartiere di Catona:\nAttraverso la storia di Carlo Martello d'Angi\u00f2, che mor\u00ec prematuramente senza essere incoronato re di Napoli pur conoscendo le sue terre, Dante descrive il regno come un triangolo i cui punti estremi sono costituiti da Bari a est, da Gaeta a ovest, e da Catona a sud. Un tempo infatti Catona era una roccaforte importante e fu teatro delle guerre tra Angioini e Aragonesi. Ausonia \u00e8 un eponimo che indica l'Italia. Inoltre, anche Giovanni Boccaccio, in una nota della Commedia di Dante Alighieri, menziona Catona \"\u201c(\u2026) Tra Messina in Cicilia e una punta di Calavria, ch\u2019\u00e8 di rincontro ad essa, chiamata Capo di Volpe, non guari lontana ad una terra chiamata Catona e a Reggio, \u00e8 uno stretto di mare pericolosissimo (...)\"\"\nManifestazioni.\nMolto importante nel panorama culturale reggino \u00e8 Catonateatro con appuntamenti teatrali e musicali ogni anno presso l\"Arena Neri\" sul lungomare di \"Catona\". Molto importante \u00e8 la ricorrenza della processione dedicata a San Francesco da Paola che si svolge la seconda domenica successiva alla Domenica di Pasqua e in estate la processione dei Sacri Cuori di Ges\u00f9 e Maria. Sempre in estate si svolge la festa della vela latina dello stretto, la corricatona e la Sagra della melanzana a Salice.\nEconomia.\nTurismo.\nLa spiaggia di Catona, lunga , \u00e8 tra i siti di importanza comunitaria ovvero localit\u00e0 di rilevante interesse ambientale in ambito CEE (Spiaggia di Catona IT9350183); formata da una sabbia di color bianco di granatura media e risulta gradevole per il bagnante. Il mare \u00e8 trasparente, cristallino, freddo e normalmente calmo (a meno che non ci sia vento di scirocco).La spiaggia di Catona presenta una caratteristica, basta scavare una buca nella sabbia per trovare acqua dolce, anche sulla battigia. Alcuni collegano questo fenomeno al pi\u00f9 famoso miracolo di San Francesco.\nLa leggenda vuole che nell'anno 1464 Francesco da Paola, non avendo potuto pagare il traghettamento, partendo dalla spiaggia del quartiere di Catona, attravers\u00f2 lo Stretto sul proprio mantello insieme ad un suo confratello. Una nota raffigurazione dell'evento \u00e8 nell'arazzo di \"Edward Steinle\" conservato in Vaticano alla \"Galleria delle Carte Geografiche\". La tradizione francescana ha fatto sorgere a Reggio, proprio nel quartiere Catona, il convento dei Minimi, edificato nel 1629 che, dopo varie ricostruzioni, \u00e8 tuttora esistente. Il \"miracolo di San Francesco\" \u00e8 ricordato sul \"lungomare Catona\" con un monumento di notevoli dimensioni (circa ) ad opera di \"G. Polimeni\". Un altro monumento in pietra arenaria che raffigura il Santo mentre naviga sul mantello con il suo accompagnatore, scolpito nel 1702, si trova collocato nel punto della costa dove originariamente avvenne il prodigio.\nDopo essere stato gravemente colpito dal Terremoto del 1908, nel 1927 Catona cess\u00f2 di essere comune autonomo e fu aggregato alla \"Grande Reggio\".\nMonumenti, luoghi d'interesse e sport.\nTrasporti.\nA Catona \u00e8 presente un servizio di autobus che collega il quartiere con il centro cittadino mediante le seguenti linee:\nIn alternativa \u00e8 possibile usare la stazione ferroviaria di Catona. La cittadina \u00e8 collegata pure dall'autostrada A2.\nScuole.\n\u00c8 strutturato in cinque plessi di Scuola dell\u2019Infanzia, cinque plessi di Scuola Primaria, e due plessi di Scuola Secondaria di primo grado dislocati nelle varie frazioni del territorio comunale (Salice, Rosal\u00ec, Arghill\u00e0, Villa San Giuseppe, Villa Mesa, Catona Marina, Catona centro).\nUniversit\u00e0.\nNata nel 1982 come Scuola Superiore per Interpreti e Traduttori grazie all\u2019intuizione e alla lungimiranza del Prof. don Domenico Calarco \nRicerca.\nL'attivit\u00e0 di ricerca si sviluppa su diversi fronti in collaborazione con altre istituzioni del settore (Universit\u00e0, Istituto Superiore di Sanit\u00e0, Istituti di Ricerca nazionali ed internazionali ed Enti Parco) e d\u00e0 origine ad un'ampia produzione scientifica nei settori della sanit\u00e0 animale, dell'igiene degli alimenti e della tutela ambientale.\nStatue e monumenti commemorativi.\nCostruito nel 2000, opera dello scultore Gennaro Carresi.\nCostruito nel 1937, il monumento \u00e8 formato da un basamento quadrangolare dove poggia il piedistallo con iscrizione dei nomi dei caduti della prima guerra mondiale; in alto vi \u00e8 l'aquila con le ali spiegate, mentre a sinistra vi \u00e8 la figura allegoria della vittoria. Situato in Piazza Matteotti Catona.\nSituato in loc Rosal\u00ed\nMonumento di notevoli dimensioni (circa 15m) ad opera di \"G. Polimeni\"\nSituato sul lungomare, realizzato dallo scultore Rosario La Seta\nSituata a Villa san Giuseppe e costruita nel 1875.\nArchitetture civili pubbliche e private.\nLa tradizione vuole che l'antico palazzo Ranieri sia stato costruito sulle vecchie rovine del Palazzo reale di Carlo d'Angi\u00f2. L'esistenza del Palazzo di Carlo I a Catona \u00e8 documentato nei\u300aRegesti\u300bdi Carlo I d'Angi\u00f2.\nNato nel 1959, sulla spiaggia ci sono aree ludiche attrezzate per bambini,due campi di Beach Volley, servizi igienici e docce.All'interno della struttura si trovano un bar-gelateria, un fast-food,una sala da ballo.\nLa struttura si affaccia sulla Riviera della Fata Morgana. All 'interno vi \u00e8 un Ristorante,uno Spazio Congressi, una Sala Ricevimenti. Dal bordo della piscina, passando dal Ristorante \u201cGreen Lemon\u201d , si arriva alla spiaggia privata ed al Ristorante/Pizzeria.\nSituato in loc. Rosal\u00ed\nTeatri.\nNata negli anni 1990, struttura in grado di accogliere oltre spettatori. Qui si svolge la manifestazione teatrale Catonateatro.\nAree Naturali.\n\u00c8 un parco ludico tecnologico e ambientale. Si sviluppa su una collinetta da cui \u00e8 possibile ammirare il meraviglioso panorama dello Stretto. Il parco si trova in via Antonio Scopelliti, localit\u00e0 Arghill\u00e0.\nSituato in loc. Salice\nImpianti sportivi.\nCampo di calcio, fornito di spogliatoio e parcheggio privato. \u00c8 presente, inoltre, un campo di pallacanestro all'aperto e una tribuna con una capienza di 200 spettatori.\nNato nel 2003, la struttura \u00e8 composta da tre campi da tennis in terra battuta con relative tribune spettatori, due campi polivalenti in erba sintetica, un campo per minibasket, spogliatoi, una palestra, ristorante, area parcheggio.\nDotato di un campo di calcio a 7.\nSociet\u00e0 sportive.\nCalcio\nPallavolo\nArchitetture militari.\nNel 1091 la Sicilia venne conquistata da Ruggero il Normanno. Perch\u00e9 riprendesse il porto di Catona il suo ruolo di scalo marittimo e di transito commerciale, Federico II fece edificare un castello sulle colline di Concessa (rione di Catona). Attualmente sono ancora visibili i ruderi e la documentazione dell 'esistenza del castello \u00e8 contenuta nel Regesto Angioino\u00bb.\nNel secolo XVI vennero edificate delle torri di avvistamento aragonesi lungo sulle coste della Calabria ed anche a Catona dove venne costruita in localit\u00e0 Spontone (rione di Catona). Di essa resta la base, visto che venne smantellata verso la met\u00e0 del secolo XIX."}
{"id": "311883", "revid": "47767", "url": "https://it.wikipedia.org/wiki?curid=311883", "title": "Tancredi (nome)", "text": "Origine e diffusione.\nContinua il nome \"Tancred\", forma normanna del germanico \"Thankarat\", composto da \"thank\" o \"tank\", \"pensiero\", e \"rad\" o \"rath\", \"consiglio\", e pu\u00f2 quindi significare \"pensiero e consiglio\" oppure \"colui che medita prima di deliberare\".\nVenne portato da Tancredi d'Altavilla, di cui narra Torquato Tasso nella \"Gerusalemme liberata\".\nIn Italia, \"Tancredi\" \u00e8 presente anche come cognome.\nOnomastico.\nL'onomastico si festeggia il 9 aprile in ricordo di san Tancredi, eremita in Inghilterra nel IX secolo nei pressi di Thorney."}
{"id": "311892", "revid": "104485", "url": "https://it.wikipedia.org/wiki?curid=311892", "title": "Proteina di membrana", "text": "Il termine proteina di membrana \u00e8 usato per proteine associate pi\u00f9 o meno strettamente alle membrane cellulari.\nClassificazione.\nLe proteine di membrana sono classificate in due categorie: estrinseche (periferiche) ed intrinseche (proteine transmembrana o integrali).\nProteine estrinseche.\nLe proteine estrinseche si legano alla membrana tramite legami non covalenti con proteine transmembrana o con le teste dei fosfolipidi, esse quindi non attraversano completamente la membrana cellulare, ma fuoriescono soltanto sulla faccia esterna o interna della membrana stessa. Vengono rimosse dalla membrana mediante trattamenti relativamente blandi che lasciano intatto il doppio strato lipidico.\nLe proteine estrinseche possono essere ulteriormente classificate in:\nProteine intrinseche.\nLe proteine intrinseche attraversano il doppio strato fosfolipidico una o pi\u00f9 volte e possiedono regioni idrofobiche situate fra le code del doppio strato fosfolipidico. Vengono rimosse dalla membrana solo con trattamenti drastici (ad esempio detergenti) che distruggono il doppio strato lipidico.\nLe proteine transmembrana possono essere ulteriormente classificate in:\nFunzioni.\nLe proteine di membrana hanno diverse funzioni."}
{"id": "311893", "revid": "547034", "url": "https://it.wikipedia.org/wiki?curid=311893", "title": "Pedagogia penitenziaria", "text": "La pedagogia penitenziaria, riguarda uno specifico ambito disciplinare relativo alla pedagogia sociale e/o all'educazione degli adulti, applicata al contesto penitenziario, si avvalgono del bagaglio conoscitivo di altre scienze umane: diritto, sociologia, psicologia, filosofia dell'educazione e scienza dell'organizzazione.\nCaratteristiche.\nUn insieme eterogeneo soggetto alle esigenze educative che acquista un nuovo aspetto ed un significato particolare. La pedagogia penitenziaria assume la sua peculiare struttura nel momento in cui viene associata agli interventi relativi all'osservazione ed al trattamento dei detenuti e degli internati, e mira alla caratterizzazione di varie figure professionali, tra cui quella dell\u2019\"educatore coordinatore\" e quella del \"direttore coordinatore\" di area pedagogica.\nLa moderna scienza criminologica ha dimostrato, al contrario, che la supina acquiescenza da parte del detenuto alle regole afflittive dell'ambiente carcerario \u00e8 tipica dei soggetti a carattere decisamente delinquenziale; questi soggetti si conformano facilmente alle regole spesso per motivi utilitaristici, onde ottenere vantaggi immediati, senza peraltro rinunciare alla prosecuzione della propria attivit\u00e0 criminale non appena riacquistata la libert\u00e0. Il trattamento tradizionale, basato sulla sanzione afflittiva, non ha alcun valore pedagogico, ed anzi aggrava, al posto di risolverle, le cause della dinamica criminale del soggetto. Il piano strategico di una pedagogia penitenziaria dovrebbe mirare a scalzare le basi generatrici dell'attivit\u00e0 delinquenziale; sul piano concreto penitenziario, sia considerando il delitto come fenomeno dovuto prevalentemente a fattori ambientali, sia considerandolo una conseguenza di fattori prevalentemente bio-psicologici, risulta che, essendo il crimine non tanto legato alla volont\u00e0 dell'individuo quanto alla sua parziale capacit\u00e0 di essere responsabile, occorre agire mediante una tecnica che allarghi la libert\u00e0 psichica del soggetto sino a renderlo atto a bloccare le cause esogene ed endogene che lo avevano indotto a delinquere.\nIl ruolo delle pene.\nSecondo il concetto tradizionale della pena (delitto come libera manifestazione della volont\u00e0 dell'agente), il trattamento del detenuto dovrebbe basarsi sul comportamento dello stesso; elementi probatori di miglioramento sarebbero da considerarsi la buona condotta, il rendimento del lavoro e il conformarsi a determinate regole limitative.\nLa chiave di volta del trattamento pu\u00f2 essere soltanto l'osservazione scientifica della personalit\u00e0 (OST, di competenza dello psicologo penitenziario), o meglio della condotta del condannato. Occorre tuttavia rinunciare alla pretesa di leggere con esattezza nella psiche umana (l'uomo, del resto, \u00e8 in rapporto dialettico con ci\u00f2 che lo circonda ed \u00e8, quindi, soggetto a mutare). Pi\u00f9 semplicemente e pi\u00f9 utilmente, l'osservazione deve cercare di fornire una traccia su cui ci si possa basare per la successiva azione rieducativa. La quale, a sua volta, deve essere attuata tenendo presenti i risultati pratici raggiunti, modificata secondo i suggerimenti di questi ultimi, e trovare coronamento finale nella liberazione anticipata del soggetto. Questa misura non deve assumere la veste della \"clemenza\", ma quella del \"diritto\" da parte di chi ne beneficia.\nFinalit\u00e0.\nCirca le finalit\u00e0 dell'azione educativa, un trattamento \"principe\" (e cio\u00e8 che si svolga in fasi successive ed in diversi stabilimenti specializzati) dovrebbe mirare a far s\u00ec che la reclusione:"}
{"id": "311894", "revid": "123495588", "url": "https://it.wikipedia.org/wiki?curid=311894", "title": "Sono solo canzonette", "text": "Sono solo canzonette, pubblicato nel 1980, \u00e8 un concept album, quale 7\u00ba album in studio del cantautore italiano Edoardo Bennato, ispirato alla storia di Peter Pan.\n\u00c8 stato pubblicato un mese dopo il precedente LP \"Uff\u00e0! Uff\u00e0!\"\nTracce.\nLATO A\nLATO B"}
{"id": "311895", "revid": "599013", "url": "https://it.wikipedia.org/wiki?curid=311895", "title": "Franco Balmamion", "text": "Professionista dal 1961 al 1972, vinse due edizioni consecutive del Giro d'Italia senza mai vincere una tappa.\nCarriera.\nNella sua carriera ottenne complessivamente dodici vittorie, tra cui spiccano per importanza le due edizioni del Giro d'Italia (1962 e 1963) dove riusc\u00ec ad imporsi nella classifica finale, vestendo per dodici giorni la Maglia Rosa, ma senza vincere alcuna tappa.\nNel 1966 fu il capitano di una squadra appositamente creata per lui da Sanson, con la quale per\u00f2 non ottenne risultati. L'anno seguente pass\u00f2 alla Molteni con la quale vinse il Giro di Toscana, valido come Campionato italiano.\nNel suo palmar\u00e8s anche una Milano-Torino, il Giro dell'Appennino del 1962 e il Campionato di Zurigo del 1963. Negli ultimi cinque anni di attivit\u00e0 agonistica non riusc\u00ec pi\u00f9 a vincere (nel 1967 arriv\u00f2 secondo al Giro e terzo al Tour de France).\nNel 2002 usc\u00ec la biografia, curata dal giornalista ciriecese Bruno Bili, \"Il Campione silenzioso\", edita da Bradipolibri.\nNel 2008 usc\u00ec una biografia scritta dal giornalista inglese Herbie Sykies dal titolo \"The Eagle of the Canavese\"."}
{"id": "311910", "revid": "119820978", "url": "https://it.wikipedia.org/wiki?curid=311910", "title": "Duccio", "text": "Origine e diffusione.\n\u00c8 un nome tipicamente toscano che nasce come ipocoristico di altri nomi quali Ubaldo, Guido, Leonardo, Manfredo, Baldassarre. Da vezzeggiativi come Balduccio, Barduccio, Corraduccio, Daviduccio, Leonarduccio, Manfreduccio, Tebalduccio e simili, si giunge cos\u00ec per aferesi a Duccio. Con il tempo \u00e8 diventato nome a s\u00e9 stante.\nPresente fin dalla fine del 1100 nei registri anagrafici fiorentini, conosce un incremento nel corso dei secoli XIII e XIV, per poi scomparire quasi del tutto, ritornando in auge a partire dagli anni settanta del secolo scorso. Duccio \u00e8 oggi diffuso in Toscana (con punte massime nel senese), e a bassa frequenza \u00e8 riscontrabile anche nel nord Italia.\nOnomastico.\nL'onomastico si pu\u00f2 festeggiare il 1\u00ba novembre, essendo nome adespota, oppure lo stesso giorno dei nomi di cui costituisce un derivato."}
{"id": "311916", "revid": "8897", "url": "https://it.wikipedia.org/wiki?curid=311916", "title": "Bisex", "text": ""}
{"id": "311917", "revid": "33689", "url": "https://it.wikipedia.org/wiki?curid=311917", "title": "Puerto Samariapo", "text": "Puerto Samariapo \u00e8 un piccolo villaggio del Venezuela sulla sponda dell'Orinoco ed \u00e8 l'ultimo collegato tramite strada.\nDista circa un'ora da Puerto Ayacucho ed \u00e8 raggiungibile solo tramite strada a causa delle rapide del fiume presenti tra Puerto Samariapo e Puerto Ayacucho. In origine era stato fondato per trasferire le merci in arrivo dall'alto Rio Orinoco su strada fino a Puerto Ayacucho per poi essere di nuovo trasportate via fiume. Raggiungendolo si oltrepassano la \"Piedra de la tortuga\" e \"El tobogan de la selva\".\nA causa della sua posizione Puerto samariapo \u00e8 spesso utilizzato come punto di partenza per spedizioni, sia scientifiche che turistiche, nella Foresta Amazzonica lungo il rio Orinoco."}
{"id": "311923", "revid": "4175", "url": "https://it.wikipedia.org/wiki?curid=311923", "title": "Chinotto (bevanda)", "text": "Il chinotto \u00e8 un estratto analcolico del \"citrus \u00d7 myrtifolia\", agrume diffuso sulla costa tirrenica dell'Italia.\nSi tratta di una bevanda scura simile a una cola, di gusto amarognolo ma anche dolciastro, vista la presenza di zucchero.\nStoria.\nLa bevanda \u00e8 di origine incerta: alcuni sostengono che sia stata inventata nel 1932 dalla San Pellegrino, che ne \u00e8 la principale produttrice; una differente ipotesi \u00e8 che sia stato prodotto dalla azienda \"Neri\" di Capranica (VT) nel 1949. Altri affermano che la formula industriale fu inventata presso i laboratori della Costantino Rigamonti Giovanni a Milano, il cui proprietario divenne successivamente presidente della Recoaro. Un'ulteriore leggenda narra che questa bevanda sia stata inventata a Campascio nel piccolo comune svizzero di Brusio.\nIntorno al 1950 il chinotto pi\u00f9 diffuso era quello prodotto dalla Recoaro.\nAziende produttrici.\n\u00c8 prodotto oggi da diverse aziende italiane:\nDiffusione.\nOccorre far notare che rispetto alle versioni storiche originali, i chinotti attualmente in commercio sono generalmente pi\u00f9 zuccherati.\nA Malta esiste la Kinnie: una bevanda simile ma prodotta con arance amare. In Canada la bevanda viene commercializzata con il marchio \"Brio\", mentre in Australia il chinotto viene venduto con il marchio \"Bisleri\" (di propriet\u00e0 di Coca-Cola Amatil). Nella maggior parte degli altri paesi esteri \u00e8 reperibile solo in negozi specializzati in cibi e bibite italiane.\nIn Italia, comunque, il chinotto \u00e8 di recente tornato ad avere un ampio mercato. Questo testimoniano i notevoli investimenti effettuati dalle due maggiori compagnie produttrici e il lancio di nuove versioni della bevanda, come il \"Chin\u00f2 energy\", con aggiunti stimolanti come il ginseng e la pappa reale che, per\u00f2, non ha avuto molta fortuna: messo in vendita nel 2005 ha avuto una commercializzazione molto breve; oggi non viene pi\u00f9 prodotto a vantaggio del \"Chin\u00f2 Zero\" nuova versione senza zuccheri aggiunti. Accanto ai chinotti tradizionali, Kinnie, pi\u00f9 di nicchia e particolare, \u00e8 ora distribuito da Easydrink anche in Italia."}
{"id": "311934", "revid": "8897", "url": "https://it.wikipedia.org/wiki?curid=311934", "title": "Grammy awards", "text": ""}
{"id": "311935", "revid": "1652635", "url": "https://it.wikipedia.org/wiki?curid=311935", "title": "Leonardo Loredan", "text": "Abile e saggio politico, riusc\u00ec in vita a tutelare gli interessi della citt\u00e0 Venezia in un periodo molto difficile della sua storia.\nEletto il 2 ottobre 1501 dovette, durante il suo dogado, accettare un'onerosa pace con l'Impero ottomano (1503), e affrontare la Lega di Cambrai, che port\u00f2 a lungo la guerra nei territori veneziani di terraferma (1509 - 1517) con l'intento, fallito, di distruggere la potenza di Venezia.\nRispettato in vita, dopo la sua morte fu fatto oggetto di un'inchiesta per appropriazione di fondi statali e gli eredi vennero condannati a risarcire lo Stato.\nBiografia.\nGiovinezza, educazione e vita precedente al potere.\nPrimogenito di Gerolamo e di Donata Don\u00e0, Leonardo pot\u00e9 dedicarsi fin dall'infanzia agli studi letterari e classici, per poi dedicarsi al commercio familiare, non particolarmente florido, in particolar con l'Africa e il Levante.\nSi spos\u00f2 con Morosina Giustinian nel 1461 e da lei ebbe cinque figli e quattro figlie: Lorenzo (1462-1534), Girolamo (1468-1532), Alvise (1472-1521), Vincenzo (morto a Tripoli nel 1499), Bernardo (1481-1519), Donata, Maria, Paola, Elisabetta.\nLa sua intelligenza e il suo acume politico (uniti al denaro e alle conoscenze) gli permisero di proseguire una discreta carriera politica, anche se non risultano situazioni nelle quali si distinse per davvero; nel complesso, rimase un funzionario di secondo piano per tutta la vita precedente al dogado.\nDogado.\nLeonardo Loredan raggiunse il dogado quasi a sorpresa il 2 ottobre 1501, con il minimo di voti richiesti per l'elezione; era venuto infatti a mancare il suo pi\u00f9 importante avversario politico, Filippo Tron, figlio del doge Nicol\u00f2 Tron. Secondo alcuni storici (Rendina, Da Mosto) questa elezione forse fu dovuta pi\u00f9 alle importanti parentele, sia proprie che dalla moglia, che alle sue vere capacit\u00e0. Afferma anche la storiografia veneziana ufficiale, l'opera 'Dell'Istoria Viniziana' del Bembo: \"Ma in luogo del Barbadico, che morto essere dicemmo, M. Leonardo Loredano, di molti amici e parenti e di grande affinit\u00e0 abbondevole, e da loro , fu dalla Citt\u00e0 eletto a Prencipe.\"\nPrimi anni: 1501 - 1503, pace coi turchi.\nQuando raggiunse il potere, il Loredan trov\u00f2 lo stato in guerra con l'Impero ottomano che, dopo un primo periodo in cui le forze dei contendenti riuscivano ad equivalersi, iniziava a prendere sempre pi\u00f9 il sopravvento sulle minori forze militari veneziane.&lt;br&gt;\nI danni al traffico commerciale e le eccessive spese di sostenimento bellico convinsero la Repubblica a chieder una pace che, come ci si poteva aspettare, risult\u00f2 parecchio onerosa: vennero cedute alla Porta le citt\u00e0 di Corone, Modone, Lepanto e Santa Maura.&lt;br&gt;\nNegli anni successivi si manifest\u00f2 un periodo di crisi economica che pur preoccupando le autorit\u00e0 lagunari, non min\u00f2 eccessivamente le risorse della citt\u00e0.\nGuerra della lega di Cambrai, 1509-1516.\nAlla morte di Papa Alessandro VI (1503), Venezia occup\u00f2 svariati territori dello Stato Pontificio. Quando venne eletto Giulio II come successore del Borgia, i Veneziani si aspettavano che le loro conquiste all'interno dello Stato Pontificio sarebbero state tacitamente accettate, poich\u00e9 Giulio era stato soprannominato \"Il Veneziano\" per le sue simpatie a favore di Venezia. Invece il nuovo Papa scomunic\u00f2 la Repubblica e strinse un'alleanza con la Francia, il Sacro Romano Impero e diversi Stati cristiani. La potenza economica e politica e le sue eccessive ingerenze negli affari della terraferma italiana si coagularono una coalizione (Lega di Cambrai) formata principalmente dalla Francia, dalla Spagna, dal Papato, dall'imperatore Massimiliano ed altri principi italiani con il preciso scopo di distruggere la potenza lagunare e dividersene le spoglie. Venezia si cur\u00f2 solo troppo tardi di questa situazione, e non fu in grado d'organizzare un'efficace campagna diplomatica per arginare questo attacco.\nTrovandosi sola contro massicce forze nemiche, Venezia form\u00f2 un poderoso esercito di oltre 30.000 soldati per resistere in attesa d'un accordo. L'avventatezza e la scarsa disciplina delle truppe venete per\u00f2 port\u00f2 alla sconfitta nella Battaglia di Agnadello (17 maggio 1509) e alla perdita quasi totale della terraferma veneta. Le terre venete furono messe a ferro e fuoco e alcuni colpi di bombarda raggiunsero i margini della laguna veneziana. Il panico generale della nobilt\u00e0 e del popolo venne arginato proprio dallo spirito del Loredan che, sorretto dalle notizie di rivolte popolari a favore di Venezia nelle citt\u00e0 occupate, celebre quella di Treviso, spron\u00f2 i Senatori e i cittadini ad arruolarsi e a donare grandi somme di denaro per la difesa di Padova che stava per essere assediata dall'esercito dell'imperatore Massimiliano. Si offr\u00ec egli stesso, ma dopo il rifiuto da parte del Senato, alcuni suoi figli mossero verso Padova con armi, provviste e denaro. Le prime vittorie veneziane e lo sfaldarsi della Lega permisero a Venezia di passare all'offensiva, grazie anche all'instancabile opera del provveditore e futuro doge Andrea Gritti, e riconquistare la maggior parte dei territori.\nNel 1510, in un turbinoso mutare di alleanze, il papato dell'irrequieto e bellicoso Giulio II s'alle\u00f2 con Venezia in funzione anti-straniera e la guerra si spost\u00f2 in Romagna.\nLa guerra, passato il punto culminante, prosegu\u00ec a fasi alterne fino alla pace con la Francia a Blois (1513); l'unico avversario rimasto, l'imperatore Massimiliano, prosegu\u00ec sempre meno convinto e nel 1517 si decise ad aderire anch'egli alla pace in cambio di Rovereto e Riva. Durante questo periodo, secondo i cronisti, il Loredan, dimentico dell'esempio del 1509, si comport\u00f2 in modo poco serio, senza dare i giusti incitamenti e pensando pi\u00f9 ai suoi affari che a quelli dello Stato. Comunque nel 1515 commission\u00f2 all'ingegnere militare Sebastiano Mariani la realizzazione delle fortificazioni della citt\u00e0 di Padova.\nUltimi anni e morte: 1518-1521.\nLa fine della guerra e il comportamento del doge, dedito pi\u00f9 agli affari personali che alla cura e alla buona amministrazione dello stato, accentuarono nella societ\u00e0 veneziana una certa frivolezza, perpetuatasi nei numerosi scandali finanziari dello stato, e nella pratica sempre pi\u00f9 diffusa dell'acquisto delle cariche pubbliche. Il doge stesso compr\u00f2 titoli e cariche per figli e parenti, sfruttando al massimo la propria influenza.\nIn questi anni la salute del doge, mai realmente salda, inizi\u00f2 rapidamente a peggiorare. Attorno ai primi giorni del giugno del 1521 la sua salute decadde, e presto gli si form\u00f2 una gangrena ad una gamba. Ogni intervento a partire dall'amputazione d'un dito del piede fu inutile, e l'infezione, ormai di grave entit\u00e0, spense il doge nella notte tra il 21 ed il 22 giugno.\nSi dice che la notizia della sua morte venne taciuta dagli stessi figli del doge ai consiglieri e reggenti dello Stato, e venne comunicata solo nel tardo pomeriggio, per poter permettere loro di trasportare via mobili e oggetti dall'appartamento dogale alle loro abitazioni."}
{"id": "311937", "revid": "11792", "url": "https://it.wikipedia.org/wiki?curid=311937", "title": "Galaxy Express", "text": ""}
{"id": "311938", "revid": "765341", "url": "https://it.wikipedia.org/wiki?curid=311938", "title": "Gosho", "text": "Con il nome Gosho (dal giapponese \"go-\" prefisso onorifico, \"sho\" scritti) si intende la raccolta di tutti gli insegnamenti, i trattati, le lettere che Nichiren Daishonin scrisse ai suoi discepoli, autografi o ricopiati dall'originale autografo andato perduto, e delle lezioni orali che vennero trascritte dal suo successore, il secondo Patriarca (prete)|Nikk\u014d Shonin.\nCon il nome \"Gosho Zenshu\" negli anni cinquanta in Giappone il presidente della Soka Gakkai Josei Toda con il Patriarca Nichiko Ori ha raccolto per la prima volta tutti i 426 Gosho rimasti in un unico volume.\nQuesti scritti rappresentano tutt'oggi la prova documentaria per i fedeli della Soka Gakkai."}
{"id": "311958", "revid": "339392", "url": "https://it.wikipedia.org/wiki?curid=311958", "title": "Jigs", "text": ""}
{"id": "312005", "revid": "125231428", "url": "https://it.wikipedia.org/wiki?curid=312005", "title": "Amnesiac (album)", "text": "Amnesiac \u00e8 il quinto album in studio del gruppo rock inglese Radiohead. \u00c8 stato pubblicato nel 2001.\nIl disco figura alla posizione numero 320 nella lista dei 500 migliori album secondo Rolling Stone.\nIl disco.\nRappresenta un ulteriore passo avanti nella trilogia della decostruzione partita con \"Kid A\" e terminata poi con \"Hail to the Thief\"; musicalmente sintetizza in s\u00e9 varie ispirazioni, dalla musica elettronica, al noise, all'ambient e al jazz.\n\u00c8 stato registrato nelle stesse sessioni che hanno prodotto il precedente \"Kid A\", pubblicato l'anno prima, e ci\u00f2 ha portato qualcuno a considerare questo come un album di \"B-sides\" da \"Kid A\", ma la band ha ripetuto che i due devono essere presi in considerazione separatamente. Inoltre, \"Amnesiac\" contiene una versione differente di una canzone di \"Kid A\", \"Morning Bell\".\nLa critica generalmente lo vede come un lavoro meno coeso dell'acclamato e celebrato precedente, anche se recentemente ci si \u00e8 riferiti a questa mancanza di continuit\u00e0 come uno strumento usato dai Radiohead proprio per differenziare i due album.\nNello spiegare la decisione di pubblicare due album separati, Thom Yorke dice: \u00ab\"Sono separati perch\u00e9 non possono essere presi uno dopo l'altro come in una linea retta. Si cancellano l'un l'altro come lavori completi. Credo che \"Amnesiac\" dia un'altra interpretazione di \"Kid A\", una specie di spiegazione\" [..] \"Qualcosa di traumatico \u00e8 accaduto in \"Kid A\", e questo \u00e8 il girarsi a contemplarlo, provando a rimettere in sesto i pezzi. Torna ad ascoltare \"Kid A\" dopo \"Amnesiac\", e credo che lo capirai\"\u00bb.\nSulle differenze con il lavoro precedente: \u00ab\"\"Kid A\" era come uno shock elettrico. \"Amnesiac\" \u00e8 come essere nei boschi, in campagna. Penso che l'artwork sia il modo migliore per spiegarlo. L'artwork di \"Kid A\" era tutto sviluppato sulla distanza. I fuochi erano tutti dall'altra parte della collina. Con \"Amnesiac\", tu sei nella foresta mentre divampa il fuoco\"\u00bb.\nUn'edizione speciale dell'album consiste in un libro a copertina rigida, con il CD inserito nella seconda di copertina. Il libro \u00e8 strutturato come un libro di biblioteca dalla \"Catachresis College Library\" completo di date stampate, e contiene molte pagine artistiche disegnate da Stanley Donwood e Thom Yorke, che si \u00e8 firmato con lo pseudonimo di 'Tchocky'.\nFormazione.\nMusicisti aggiuntivi:"}
{"id": "312007", "revid": "1494169", "url": "https://it.wikipedia.org/wiki?curid=312007", "title": "Taking a Chance on Love", "text": ""}
{"id": "312008", "revid": "1632387", "url": "https://it.wikipedia.org/wiki?curid=312008", "title": "Teatro Gaetano Donizetti", "text": "Il teatro Donizetti di Bergamo nasce verso la fine del XVIII secolo col nome di teatro nuovo o teatro di Fiera in un'area anticamente adibita a fiera, di fronte al Sentierone, il pi\u00f9 famoso viale della parte bassa cittadina.\nLa storia.\nLa zona dove sorge il teatro si presentava al viaggiatore dell'epoca come un insieme di baracche di legno in cui i mercanti esponevano le loro merci. In quel luogo di grande afflusso sorgevano alcuni teatri temporanei in legno, che venivano demoliti alla fine della stagione e riedificati la stagione successiva con il medesimo materiale appositamente conservato.\nFu proprio in quel luogo che Bortolo Riccardi, ricco commerciante, senza curarsi troppo delle polemiche che ne conseguirono, edific\u00f2 il primo nucleo del teatro stabile che conosciamo, che prese il nome di teatro Riccardi. Quando ancora il teatro era in costruzione si cominciarono a dare alcune rappresentazioni artistiche: la prima opera vi fu rappresentata nel 1784 e fu \"Medonte re di Epiro\" di Giuseppe Sarti.\nL'inaugurazione ufficiale invece avvenne il 24 agosto 1791. La struttura originaria, completamente diversa da quella poi ricostruita, fu distrutta da un incendio nel 1797. L'architetto Giovanni Francesco Lucchini, che gi\u00e0 aveva progettato l'interno del teatro andato distrutto, ricevette la commissione di guidare i lavori di costruzione del nuovo teatro. Bisogna aspettare il 30 giugno 1800 per l'inaugurazione della struttura cos\u00ec come la conosciamo. I cinque finestroni centrali hanno incisi alcuni titoli di opere del musicista bergamasco Gaetano Donizetti: Lucia di Lammermoor, Favorita, Don S\u00e9bastian, Don Pasquale e Linda. L'interno fu decorato con stucchi dorati e affrescato dal pittore Francesco Domenighini.\nLe vicende storiche risorgimentali passano da Bergamo e coinvolgono il teatro, tra fortune alterne e amministrazioni illuminate. Vincenzo Bellini vi cura la messinscena della \"Norma\" nel 1831.\nNel 1840 per la prima volta Bergamo tributa una pubblica manifestazione al bergamasco Gaetano Donizetti, presente in teatro per la rappresentazione della sua opera \"L'esule di Roma\". Giuseppe Verdi, presente in sala, debutter\u00e0 al Riccardi con \"Ernani\" nel 1844. Tra i direttori d'orchestra pi\u00f9 celebri dell'Ottocento che hanno diretto al Teatro Ricciardi di Bergamo, si annovera il M\u00b0 Antonino Palminteri, presente sul podio del Ricciardi nel 1883 portando in scena \"La favorita\" di Gaetano Donizetti. Nell'agosto e nel settembre del 1891, Il M\u00b0 Antonino Palminteri ritorna al Riccardi, portando in scena opere quali: \"Aida\" di Giuseppe Verdi, \"Cavalleria rusticana\" di Pietro Mascagni. La stampa ne ha esaltato gli esiti con queste parole: \"Il giovane maestro che con molta disinvoltura reggeva la bacchetta del comando, ebbe la soddisfazione di parecchi ben nutriti applausi e del dono di una corona di alloro\"..\nNel 1897, in occasione del centenario della nascita del compositore, il teatro Riccardi assume il nome di \"teatro Gaetano Donizetti\". Nell'occasione furono avviati i lavori per la costruzione della nuova facciata neoclassica, opera dell'architetto romano Pietro Via. Gli interni sono stati ristrutturati nel 1964.\nNel 2017 iniziano i lavori di restauro dell'intero teatro che si concludono nel 2020. Le attivit\u00e0 del Donizetti Opera, festival dedicato alla riscoperta delle opere del compositore, vengono trasferite al Teatro Sociale in citt\u00e0 alta. Nell'ambito del Donizetti Opera Festival del 2019, il cantiere del Teatro Donizetti accoglie la prima rappresentazione italiana e in forma scenica dell'opera considerata perduta del compositore bergamasco, \"L'ange de Nisida\". L'edizione del festival 2020, pur funestata dalla pandemia di Covid e dalle restrizioni relative agli spettacoli teatrali, viene inaugurata da \"Marin Faliero\", con Michele Pertusi nel ruolo del titolo."}
{"id": "312011", "revid": "109218481", "url": "https://it.wikipedia.org/wiki?curid=312011", "title": "Pavana", "text": "La pavana (da Padova: \"padovana\", \"padoana\", \"paduana\"; franc. \"pavane\", \"pavenne\"; ingl. \"pavan\", \"paven\",\n\"pavin\") \u00e8 una danza di corte in metro binario e di andamento moderato, che sostitu\u00ec nel primo quarto del XVI secolo la bassadanza, e che ebbe il suo periodo di splendore nel XVI e XVII secolo e anche nel XVIII secolo.\nIl nome si faceva derivare (per es. gi\u00e0 da Walther nel 1732) dallo spagnolo \"pavo\" (pavone) e la danza veniva vista come proveniente dalla Spagna. Oggi pavana viene ricondotta a una forma idiomatica di Padova (\"alla pavana\": \"al modo di Padova\"). \nLa pavana \u00e8 la danza aristocratica per eccellenza e trionfa in tutte le corti italiane ed europee: si tratta di una sorta di passeggiata cerimoniale, cui \u00e8 affidata l'apertura di ogni ballo di corte e pu\u00f2 persino accompagnare l'ingresso della sposa in chiesa. All'incedere solenne e austero della pavana segue la danza della gagliarda.\nLa pavana s'incontra per la prima volta nel libro per liuto di Joan Ambrosio Dalza (stampato da Petrucci nel 1508), che contiene 5 pavane \"alla venetiana\" e 4 \"alla ferrarese\" sotto il titolo \"Padoane diuerse\". Altre testimonianze si trovano, tra l'altro, in Hans Judenk\u00f6nig (1523), Pierre Attaingnant (dal 1529), Luis de Mil\u00e1n (1535) e Antoine Arena nel suo \"Ad suos compagnones studiantes\" (1520 - 1530).\nLa pavana viene descritta da Michael Praetorius come aa bb cc.\nMolti compositori rinascimentali e barocchi hanno scritto pavane, ma la pi\u00f9 famosa pavana rinascimentale rimane la anonima \"Belle qui tiens ma vie\".\nIn tempi pi\u00f9 recenti la pavana \u00e8 stata ripresa da Gabriel Faur\u00e9 e da Maurice Ravel nella sua \"Pavane pour une infante d\u00e9funte\" per pianoforte (1899), in seguito da lui stesso orchestrata (1910)."}
{"id": "312021", "revid": "81298", "url": "https://it.wikipedia.org/wiki?curid=312021", "title": "Cabin in the Sky", "text": "Cabin In the Sky \u00e8 una commedia musicale con musica di Vernon Duke, testi delle canzoni di John Latouche (con la collaborazione di Ted Fettler) e libretto di Lynn Root.\nLa commedia debutt\u00f2 il 25 ottobre del 1940 e chiuse l'8 marzo 1941 dopo 156 repliche. La regia dello spettacolo fu affidata a George Balanchine, che ne ha anche curato le coreografie in collaborazione con Katherine Dunham. Fra gli interpreti originali ricordiamo Ethel Waters, Rex Ingram e Todd Duncan. Fra le canzoni pi\u00f9 popolari di questa produzione ricordiamo \"Honey in the Honeycomb\" e la celeberrima \"Taking a Chance on Love\".\nNumeri musicali.\nAtto I\nAtto II"}
{"id": "312022", "revid": "2175", "url": "https://it.wikipedia.org/wiki?curid=312022", "title": "Garry B. Trudeau", "text": ""}
{"id": "312024", "revid": "122797685", "url": "https://it.wikipedia.org/wiki?curid=312024", "title": "Buddhismo Nichiren", "text": "Il Buddhismo Nichiren (in lingua giapponese detto \"Hokke-sh\u016b\", \u6cd5\u83ef\u5b97, cio\u00e8 \"scuola del Loto\" (28 aprile 1253), originariamente \"Nichiren-sh\u016b\", \u65e5\u83b2\u5b97, \"scuola di Nichiren\") \u00e8 l'insieme di scuole buddhiste mah\u0101y\u0101na giapponesi che fanno riferimento alla figura e agli insegnamenti del monaco buddhista Nichiren (\u65e5\u84ee, 1222-1282), vissuto in Giappone nel XIII secolo.\nQueste scuole sorgono direttamente dalla sua figura storica di monaco riformatore, ordinato secondo la piattaforma monastica della scuola Tendai. Il loro lignaggio monastico \u00e8 fatto risalire direttamente al Buddha \u015a\u0101kyamuni e al bodhisattva Bhai\u1e63ajyar\u0101ja (\"Re della Medicina\", giapp. \u85e5\u738b Yaku\u014d) e ripercorre il lignaggio della scuola cinese Ti\u0101nt\u00e1i arrivando al fondatore della scuola giapponese Tendai, Saich\u014d, e infine a Nichiren ritenuto a sua volta la manifestazione del bodhisattva Vi\u015bi\u1e63\u1e6dac\u0101ritra (giapp. \u4e0a\u884c\u610f J\u014dgy\u014d).\nLe dottrine di queste scuole hanno in comune la venerazione e lo studio del \"Sutra del Loto\" (sanscrito \"Saddharmapundar\u012bkas\u016btra\", giapp. \u5999\u6cd5\u84ee\u83ef\u7d93 \"My\u014dh\u014d renge ky\u014d\" o \"Hokkeky\u014d\": \u6cd5\u83ef\u7d93), considerato il pi\u00f9 importante e completo insegnamento buddhista, lo studio dei relativi commentari da parte dei maestri cinesi di scuola Ti\u0101nt\u00e1i, Zh\u00ecy\u01d0 (\u667a\u9857, 538-597), Gu\u00e0nd\u01d0ng (\u704c\u9802, 561-632) e Zh\u00e0nr\u00e1n (\u6e5b\u7136 o Miaole 711-782) nonch\u00e9 dello stesso Saich\u014d. Inoltre venerano la pergamena del \"gohonzon\", lo stesso Nichiren e il Buddha eterno rappresentato da \u015a\u0101kyamuni (con l'eccezione della Nichiren Sh\u014dsh\u016b che considera Nichiren stesso un buddha e non un bodhisattva). La pratica principale \u00e8 la recitazione di \"Nam my\u014dh\u014d renge ky\u014d\" (detto \"odaimoku\" o \"daimoku\") davanti allo stesso gohonzon.\nSeppure siano state oggetto di dure persecuzioni religiose, la vitalit\u00e0 delle scuole del Buddhismo Nichiren \u00e8 comunque dimostrata dal fatto che esse sono sempre riuscite a rinascere e a diffondersi, e rappresentano oggi il ramo di insegnamento buddhista relativamente pi\u00f9 diffuso in Giappone, con oltre 35 milioni di seguaci (pressappoco il 28 % della popolazione nipponica) e circa 7.000 tra templi e monasteri, assieme al buddhismo di Nara, alla Jodo-shu e al buddhismo Zen (spesso intrecciati fra essi e con lo shintoismo in un particolare amalgama sincretico detto \"shinbutsu-sh\u016bg\u014d\"). Nel 34 % dei giapponesi che ha dichiarato nel 2008 di essere esplicitamente e solamente buddhista, la scuola di Nichiren rappresenta quindi la maggioranza assoluta.. Secondo altre stime \u00e8 di poco superato dalla scuola amidista. Assieme allo Zen \u00e8 anche una delle forme di buddhismo pi\u00f9 diffuse nel mondo fuori dall'Asia, specialmente tramite la scuola laica Soka Gakkai (e SGI) che ha circa 12 milioni di membri (8 milioni in Giappone e 4 milioni nel resto del mondo, 70.000 in Italia).\nLa nascita delle Scuole.\nChiamato alla nascita con il nome di Zennichimaro (\u5584\u65e5\u9ebf), dal 1238 Zesh\u014d-b\u014d Rench\u014d (\u662f\u751f\u623f\u84ee\u9577) quando fu ordinato monaco e infine dal 1253 (quando proclam\u00f2 ufficialmente il daimoku) in poi conosciuto come Nichiren (\u65e5\u84ee, \"sole-loto\"), fu una figura controversa durante l'intero arco della sua vita, e lo \u00e8 tuttora per via delle diverse dottrine religiose che si rifanno ai suoi insegnamenti, riformati e radicali rispetto al buddhismo pre-esistente. Nato in una famiglia amidista, entr\u00f2 nel lignaggio del buddhismo Tendai per poi abbandonarlo.\nPrima di morire, Nichiren affid\u00f2 a sei suoi discepoli il compito di organizzare la diffusione della sua dottrina e quello di curare il monastero Kuon-ji da lui fondato sul monte Minobu nella provincia di Kai. Le turbolenze politiche e militari del Giappone alla fine del XIII secolo non consentivano la presenza costante e contemporanea nel monastero Kuon dei sei discepoli: Nikk\u014d (1246-1333), Niko (1253-1314), Nichiro (1245-1320), Nissho (1221-1323), Nichiji (1250-?), Nitcho (1252-1317). Cos\u00ec Nikk\u014d, riuscendo a garantire una presenza costante nel monastero di Kuon-ji ricopr\u00ec, a partire dal 1285, il ruolo di abate. In seguito alla separazione tra Niko e Nikk\u014d vertono i due principali rami scolastici Nichiren: il Nichiren-sh\u016b che fa riferimento a Niko e il Nichiren-shoshu che invece fa riferimento a Nikk\u014d. \u00c8 da tener presente che la polemica in questione non \u00e8 di poco conto. Il ruolo assegnato alla figura di Nichiren dalla Nichiren-shoshu (e la scuola laica Soka Gakkai) \u00e8 quello di Buddha dell'ultimo giorno della Legge e quindi di fatto \u00e8 venerato al posto del Buddha Shakyamuni, l'atteggiamento nei confronti delle altre fedi religiose e delle altre confessioni buddhiste \u00e8 di gran lunga pi\u00f9 rigido rispetto alla Nichiren-sh\u016b che continua invece nella venerazione del Buddha Shakyamuni ed \u00e8 decisamente pi\u00f9 tollerante e aperto nei confronti delle altre scuole buddhiste. E sono proprio il rapporto con le altre scuole buddhiste e il ruolo da assegnare al proprio fondatore Nichiren la linea di discrimine di tutte le successive separazioni scolastiche all'interno del Buddhismo Nichiren. In seguito Nichiju, un ex monaco Tendai convertitosi nel 1378 agli insegnamenti della Nichiren-shu, decise nel 1385 di separarsi da questa scuola, fondando a Kyoto la sottoscuola denominata Myomanji-ha, in quanto riteneva la Nichiren-sh\u016b troppo conciliante con le altre scuole buddhiste. Tra coloro che preferirono porre l'attenzione (e la venerazione) al Buddha eterno ci furono Nichiryu (1385-1464) che fond\u00f2 la scuola \"Happon-ha\", Nichijin (1339-1419) che fond\u00f2 la scuola \"Honjoji-ha\" e Nisshin (1444-1528) fondatore della \"Nisshin-monryu\". Queste scuole, insieme alla \"Myomanji-ha\" fondata da Nichiju e alla \"Komon-ha\" (nome originario della Nichiren-shoshu) fondata da Nikko, fanno parte della \"Shoretsu-ha\" che \u00e8 la contrazione della frase giapponese \"Honsho sakuretsu\" (i primi 14 capitoli inferiori, i secondi 14 capitoli superiori) riferita al Sutra del Loto.\nDopo un avvio difficile, la scuola Nichirenfu riconosciuta dalle autorit\u00e0 di governo nel 1334, rischiando tuttavia un secondo annientamento nel XVI secolo. L'aperta ostilit\u00e0 da parte delle altre scuole buddhiste nei confronti delle scuole del Buddhismo Nichiren fu determinata dal fatto che queste ultime pretendevano di incarnare l'unico, autentico insegnamento del Buddha \u015a\u0101kyamuni, considerando le altre scuole alla stregua di insegnamenti \"provvisori,\" quando non \"falsi\". Certamente ogni scuola buddhista di ogni periodo e Paese si \u00e8 sempre considerata portatrice del pi\u00f9 autentico o pi\u00f9 profondo insegnamento buddhista; la novit\u00e0 in questo senso del Buddhismo Nichiren \u00e8 consistita nell'aver esplicitato e diffuso apertamente questa convinzione nella pratica del proselitismo tra i laici e tra i monaci. Tutto questo port\u00f2 le altre comunit\u00e0 monastiche, segnatamente quella del monastero dell'Enryaku-ji sul monte Hiei, ormai trasformatesi come in Occidente in ordini monastico-cavallereschi (\"s\u014dhei\", \u50e7\u5175), a combattere apertamente contro i monaci Nichiren. Le tensioni giunsero spesso a provocare il massacro dei monaci rivali e l'incendio dei loro monasteri. Le autorit\u00e0 laiche appoggiarono ora questa ora l'altra fazione in base ai propri convincimenti religiosi. Sopravvissute a numerose persecuzioni e al rinnovamento Meiji, oggi costituiscono una gran parte delle scuole buddhiste giapponesi.\nCritiche.\nD\u2019altro canto, il cosiddetto buddismo di Nichiren nasce all\u2019insegna delle contraddizioni, come sostenuto anche da uno dei massimi esperti italiani di buddismo, Pio Filippani Ronconi, il quale scrive: \nDottrine.\nFondamenti.\nIl buddhismo Nichiren (o buddhismo di Nichiren) \u00e8 basato sul Sutra del Loto (\"Saddharmapu\u1e47\u1e0dar\u012bkas\u016btra\", cio\u00e8 \"Sutra del Loto della buona dottrina\", titolo in giapponese \u5999\u6cd5\u84ee\u83ef\u7d4c, \"My\u014dh\u014d-renge-ky\u014d\" nell'espressione traslata dal cinese antico, o \u6cd5\u83ef\u7d4c, \"Hokkeky\u014d\"). Comune a tutti i lignaggi \u00e8 la recitazione o il canto del mantra \"Nam(u) myoho renge kyo\" come principale pratica e la venerazione della pergamena detta \"Gohonzon.\"\nIl buddhismo Nichiren accetta buona parte delle idee del buddhismo Mah\u0101y\u0101na e del buddhismo Tendai, riviste da Nichiren: la dottrina dei Dieci mondi di vita, le Dieci Condizioni di esistenza, le Dieci Talit\u00e0, i Tre Dharma Segreti, il principio dei Tremila Mondi in ogni momento di vita (\"ichinen sanzen\") nel Triplice Mondo, i Tre Gioielli, i Tre Corpi del Buddha, (dharmakaya o corpo d'insegnamento, fruizione o corpo visibile eternamente nelle terre pure, ed emanazione o corpo temporaneo), la Triplice Verit\u00e0 (\"eny\u016b santai\"), la buddhit\u00e0 come condizione innata (\"hongaku\", o illuminazione intrinseca) di ogni essere senziente (che occorre solo risvegliare) e l'insegnamento delle \"tre prove\" per la verifica della validit\u00e0 dell'insegnamento. La maggior parte di questi insegnamenti sono uguali per tutte le scuole Nichiren. Nichiren \u00e8 chiamato spesso Shonin (\"santo, saggio\", titolo dato anche a molti suoi allievi diretti) dalla Nichiren-shu, o Nichiren Daishonin (\"Nichiren il grande santo\" o \"il grande saggio\"), dalla Nichiren Shoshu e dalla Soka Gakkai, tutti titoli di rispetto religioso.\nVenerazione verso Nichiren, il Buddha Shakyamuni e il Sutra del Loto.\nGli insegnamenti delle scuole del Buddhismo Nichiren si rifanno sostanzialmente, pur con numerose e drastiche differenze dottrinali, alla dottrina esposta da Nichiren durante le sue predicazioni e riportata nei suoi scritti. Dopo la morte del Maestro tuttavia i suoi sei discepoli diretti iniziarono a differenziare i propri insegnamenti e questo port\u00f2 alla nascita delle differenti scuole del Buddhismo Nichiren che hanno in comune la pratica del \"daimoku\" (una invocazione in giapponese al titolo del sutra del Loto, \"Nam myoho renge kyo\") come unica pratica per l'era di \"mappo\" e la venerazione del Sutra del Loto (nella versione di Kum\u0101raj\u012bva) considerato, come nella scuola Tendai, l'insegnamento completo impartito dal Buddha Shakyamuni. Sempre come nel Tendai, particolare attenzione viene prestata a due capitoli di questo sutra: (\"hoben\": mezzi abili o espedienti) e il (\"juryo-hon\": durata della vita del Buddha). In particolare, il secondo capitolo tratta dei mezzi con cui ottenere lo stato di buddhit\u00e0 (giapp. \"bussho\") e il sedicesimo capitolo della durata della vita del Buddha che si \u00e8 \"illuminato\" nell'infinito passato perci\u00f2 \u00e8 per s\u00e9 stesso da sempre \"illuminato\". Tali capitoli vengono a volte recitati come pratica (\"gongy\u014d\") di solito in lingua originale (giapponese antico o cinese antico), ma la Nichiren-shu ammette anche la lettura nella propria lingua. Il daimoku viene spesso effettuato per alcune ore, e il gongyo tradizionalmente ripetuto mattina e sera (con anche cinque preghiere silenziose la mattina e tre la sera; oppure quattro preghiere silenziose, la prima delle quali solo al mattino, prima della lettura del sutra, mentre le ultime tre sia al mattino sia alla sera al termine della lettura del testo). Inizialmente la pratica concordata dal patriarca della Nichiren Shoshu comprendeva almeno la recitazione del capitolo XVI in forma completa, ma la Soka Gakkai lo ha ridotto, per i propri fedeli, alla lettura di brani dei due capitoli del Sutra del Loto solo una volta per cerimonia (il capitolo XVI viene recitato solo nella parte in versi chiamata \"Jiga-ge\"), eliminando anche le preghiere riferite ai patriarchi della Nichiren Shoshu e ad alcuni divinit\u00e0 buddhiste della scuola, sostituite da preghiere di gratitudine rivolte ai presidenti della Soka Gakkai.\nA seconda della tradizione Nichiren, il fondatore \u00e8 considerato una manifestazione del bodhisattva Vi\u015bi\u1e63\u1e6dac\u0101ritra (\u4e0a\u884c\u83e9\u85a9, J\u014dgy\u014d bosatsu) o bodhisattva \"Pratiche Superiori\" (nominato nel sutra del Loto come uno dei quattro Bodhisattva della Terra) oppure, al pari di Shakyamuni, un vero Buddha, in quanto manifestazione del \"Buddha originale eterno dell'ultimo periodo del Dharma\" (\u672c\u4ecf, Hombutsu), da sempre illuminato secondo le parole riferite a s\u00e9 stesso da Shakyamuni nel sutra del Loto: \nNichiren vede inoltre Maitreya, il bodhisattva e prossimo Buddha futuro come una metafora per indicare tutti i bodhisattva e i devoti del Sutra del Loto.\nCi\u00f2 che differenzia, tra loro, le scuole del Buddhismo Nichiren \u00e8, nella suddivisione in due parti (\u672c\u8ff9\u4e8c\u9580, giapp. \"honjaku nimon\", cin. \"b\u011bnj\u012b \u00e8rm\u00e9n\") del \"Sutra del Loto\", la considerazione della prevalenza o meno delle dottrine esposte negli ultimi 14 capitoli (\u672c\u9580, giapp. \"honmon\", cin. \"b\u011bnm\u00e9n\") rispetto ai primi 14 capitoli (\u8ff9\u9580, giapp. \"sakumon\", cin. \" j\u012b m\u00e9n\"). Secondo la Nichiren sh\u016b tale prevalenza non esiste a differenza della Nichiren Sh\u014dsh\u016b per cui invece essa sussiste.\nQuesta differenziazione dottrinale non \u00e8 di poco conto. Nei secondi 14 capitoli del \"Sutra del Loto\" viene esposta la dottrina del Buddha eterno (giapp. \u672c\u4f5b \"Honbutsu\" o \"Hombutsu\"), emanazione del quale sono tutti i Buddha e rappresentato nel sutra da Sakyamuni. Nel Sutra del Loto le sue caratteristiche non sono definite ma richiamano, comunque, la dottrina dell\u0100dibuddha\" (\u672c\u521d\u4f5b cin. \"B\u011bnch\u016bf\u00f3\", giapp. \"Honshobutsu\") o \"\u0100din\u0101tha\" (\u672c\u521d\u4e3b), detto anche \"Buddha originario\" o \"primordiale\", origine della natura di Buddha, e raffigurato anche, nella forma Dharmak\u0101ya, dalla figura di Vairocana. In accordo col sutra, secondo Nichiren il Buddha eterno \u00e8 raffigurato da Sakyamuni, mentre le altre raffigurazioni venerate dalle scuole giapponesi (Amitabha, Vairocana) sono emanazioni temporanee del Sakyamuni eterno e non Buddha a s\u00e9 stanti (peraltro anche nella stessa Jodo-shu amidista, Amitabha \u00e8 considerato \u00abespressione simbolica della natura ultima\u00bb di Shakyamuni, cio\u00e8 del Buddha eterno). Contro l'amidismo e lo Shingon che venerano una triade o un duo di Buddha - Amida come corpo di Fruizione, Vairocana come corpo del Dharma e Shakyamuni come corpo di Emanazione nello Shingon, Amida (oggetto principale del culto) come emanazione Dharmakaya e corpo di Fruizione della Terra Pura e Sakyamuni come sola Emanazione nell'amidismo - Nichiren ritiene questi degli errori dottrinali e vede un unico Buddha trascendente con tutte queste caratteristiche raffigurato in tutti i tre corpi da Sakyamuni, anche se altri Buddha e bodhisattva sono oggetto di venerazione.\nPer la Nichiren Shoshu, l'ultima apparizione del Buddha eterno \u00e8 Nichiren stesso; se il Buddha \u00e8 eterno e chiunque pu\u00f2 divenire Buddha, allora il Buddha dell'ultimo giorno della Legge (\"mapp\u014d\") non pu\u00f2 che essere colui che ha predicato la corretta dottrina del \"Sutra del Loto\", ovvero Nichiren. La Nichiren Sh\u014dsh\u016b sostiene che nel rivelare e propagare i suoi insegnamenti, Nichiren stava realizzando la missione del suo avvento secondo la profezia fatta dal Buddha storico \u015a\u0101kyamuni, che avrebbe predetto che il \"Vero Buddha\" sarebbe apparso nel \"quinto periodo di cinquecento anni dopo la morte di \u015aakyamuni\", agli inizi di un'et\u00e0 malvagia chiamata Mapp\u014d, e avrebbe diffuso l'estremo insegnamento Buddhista (di \"Honmon\", o \"vero\" insegnamento) per permettere alle persone di quell'epoca di conseguire l'illuminazione, dato che da quel momento in poi i suoi insegnamenti (di \"Shakumon\", o insegnamento \"provvisorio\") avrebbero perso il loro potere. L'interpretazione di Nichiren come Vero Buddha e questa svalutazione dei primi capitoli del sutra (che rimandano anche alle Quattro Nobili Verit\u00e0 e al Nobile Ottuplice Sentiero), fatta propria dalla Nichiren Sh\u014dsh\u016b e dalla Soka Gakkai, non \u00e8 condivisa invece dalla Nichiren sh\u016b che, come anche la Rissh\u014d K\u014dsei Kai, ritiene che il Buddha eterno si sia espresso nella forma del Buddha \u015a\u0101kyamuni a cui va offerta la venerazione restando Nichiren \"solo\" una manifestazione del bodhisattva Vi\u015bi\u1e63\u1e6dac\u0101ritra. Col distacco dalla Nichiren Shoshu, anche la Soka Gakkai International ha cominciato a vedere Nichiren come un grande maestro illuminato come descritto nella Nichiren-shu, ma non il Buddha eterno in persona, posizione riservata a Shakyamuni.\nDa tenere presente che a parte gli aspetti popolari che sconfinano in una pratica pressoch\u00e9 devozionale e quasi \"teistica\", da punto di vista dottrinale, riscontrabile nei trattati e nei commentari di queste scuole, il punto di partenza di tutte queste manifestazioni \u00e8 sempre e solo la vacuit\u00e0 (giapponese \"k\u016b\") cos\u00ec come viene espressa nelle dottrine, di matrice Ti\u0101nt\u00e1i e riprese dal Tendai, denominate in giapponese eny\u016b santai (\u5713\u878d\u4e09\u8ae6) e ichinen sanzen (\u4e00\u5ff5\u4e09\u5343) anche se nella particolare interpretazione di Nichiren.\nDaimoku e Gohonzon.\nLa pratica pi\u00f9 importante \u00e8 il daimoku o odaimoku di fronte al gohonzon, ossia la recitazione di \"Nam-my\u014dh\u014d-renge-ky\u014d\" o \"Namu myoho renge kyo\", resa scritta in pronuncia sino-giapponese (cinese antico secondo la pronuncia del giapponese antico), della frase \"N\u00e1nw\u00fa mi\u00e0of\u01ce li\u00e1nhu\u0101 j\u012bng\", che significa \"rendo omaggio alla mistica legge del sutra del Loto\" o \"dedico la mia vita alla mistica legge perfettamente dotata del sutra del loto\". L'odaimoku fu proclamato da Nichiren il 28 aprile 1253. La Nichiren-sh\u016b (pi\u00f9 aperta verso le altre forme di buddhismo), a differenza della Nichiren Sh\u014dsh\u016b e anche della Soka Gakkai, pratica anche, secondariamente, la meditazione buddhista silenziosa classica (analoga al \u015bamatha-vipassana del Theravada o allo zazen dello zen, incentrate sul respiro e sulla contemplazione della vacuit\u00e0) ricavata dallo zh\u01d0gu\u0101n/shikan praticato dalla scuola Tendai e chiamata \"joshingyo\" e \"jishingyo\", pur essendo la recitazione del daimoku, spesso davanti alla pergamena del \"gohonzon\" (un ma\u1e47\u1e0dala che raffigura, in caratteri cinesi antichi, la cerimonia del Sutra del Loto e l'illuminazione di Nichiren) e congiungendo le mani nella postura di saluto detta \"gassho\" (facoltativamente tenendo in mano uno \"juzu\"), la pratica principale dei buddhisti Nichiren. \"Myoho renge kyo\" \u00e8 propriamente il titolo del sutra, \"Nam\" simboleggia l'omaggio; la parola \"ren\" significa appunto loto, che in giapponese si traduce anche con \"hokke\", da cui deriva il nome della scuola di Nichiren. Il daimoku ha secondo Nichiren il potere di migliorare il karma e la vita quotidiana del fedele, concendendogli benefici, virt\u00f9 e meriti, e risvegliando cos\u00ec la sua natura di Buddha. \nIl vero significato del Gohonzon \u00e8 quello di \u201cOggetto di culto per osservare la propria mente\u201d (kanjin no honzon): definizione che equivale a quella di \u201cOggetto di culto della fede\u201d. Il Gohonzon di Nichiren Daishonin, secondo l'interpretazione della Soka Gakkai, non solo \u00e8 il punto di riferimento \u201cesterno\u201d della fede, ma la stessa vita \u201cdiviene\u201d il Gohonzon quando si crede in esso e si recita Nam-myoho-renge-kyo. A tale proposito Nichiren scrive: \u00abNon cercare mai questo Gohonzon al di fuori di te. Il Gohonzon esiste solo nella carne mortale di noi persone comuni che abbracciamo il Sutra del Loto e recitiamo Nam-myoho-renge-kyo\u00bb. In sintesi il Gohonzon rappresenta in questo caso l'elemento principale per l'ottenimento dell'illuminazione.\nIl primo gohonzon fu inciso da Nichiren stesso, e riporta il daimoku circondato dal nome di \u015a\u0101kyamuni, quello di Vi\u015bi\u1e63\u1e6dac\u0101ritra e di altri buddha e bodhisattva che compaiono nel sutra del Loto (es. Avalokite\u015bvara/Kannon, Ma\u00f1ju\u015br\u012b, Maitreya...); contiene anche diversi nomi della tradizione buddhista Tendai, quelli di alcuni kami (\u795e) shintoisti (come Hachiman - il dio della guerra considerato da Nichiren un bodhisattva allievo del Buddha e un protettore del dharma nonch\u00e9, in un altro gosho, un'emanazione dello stesso Shakyamuni - da lui invocato e rimproverato pi\u00f9 volte perch\u00e9 rispettasse il suo voto di proteggere il Giappone all'epoca a rischio di invasione mongola e i devoti e l'inviato del Sutra del Loto, ossia Nichiren stesso, dalla persecuzione religiosa dello sh\u014dgun e del reggente Hojo, o alcune divinit\u00e0 legate al Sole e alla Luna), di tutti i personaggi nominati nel sutra e di arhat della tradizione buddhista; tutti questi protettori del mandala sono detti \"shoten zenji\".\nIl gohonzon ufficiale viene custodito nei templi o, per quello personale (pratica di tutte le scuole Nichiren), in un altare chiuso nelle case dei fedeli, detto \"butsudan\", assieme a statue del Buddha Shakyamuni, di Nichiren, di Tah\u014d nyorai (Buddha \"Molti Gioielli\" citato nel sutra del Loto), a volte dei quattro bodhisattva principali del sutra del Loto (Vi\u015bi\u1e63\u1e6dac\u0101ritra/J\u014dgy\u014d, Muhengy\u014d, Jy\u014dgy\u014d, Anry\u016bgy\u014d) e oggetti rituali. La Nichiren shu si riferisce alla pratica rituale di invocazioni, gongyo e recitazione di \"Nam(u) myoho renge kyo\" (nella Shu detto sempre \"Odaimoku\") col nome di \"Otsutome\".\nNichiren Shoshu e Soka Gakkai vietano di fotografare e riprodurre gohonzon e di consegnarli senza cerimonia di consegna da parte dei monaci o dei capigruppo (detta \"apertura degli occhi\"); la prima ha autorizzato un'unica foto del Dai Gohonzon nel 1917; la Nichiren-shu autorizza la fotografia a fini illustrativi e la diffusione massima dei gohonzon, mentre praticanti in proprio e gruppi indipendenti contrari al settarismo diffondono anche le immagini dei gohonzon anche nei propri siti internet per chi desideri praticare su di essi, sostenendo che Nichiren inscrisse il primo gohonzon a beneficio dell'umanit\u00e0 intera e non solo dei seguaci. Inoltre nelle sue lettere spesso descrisse come realizzare gohonzon a beneficio dei praticanti o ne dipinse di personalizzati per i fedeli, i quali li portavano anche in apposite borse al collo; essendo la pergamena un \"riassunto\" del sutra del Loto, la sua riproduzione e stampa (vietata invece dalla Soka Gakkai) sarebbe autorizzata secondo alcuni dallo stesso sutra come atto meritevole: \nIl tempio tradizionale della scuola Nichiren si compone di un Hond\u014d, santuario principale che custodisce il Gohonzon in forma calligrafica e tridimensionale, statua di Nichiren con rappresentazioni alle sue spalle dei Buddha Sakyamuni e Taho Nyorai, uno Shakaden (sala dedicata al Buddha Sakyamuni), un Soshid\u014d (tempio dedicato a Nichiren), un Kyakuden (sala per il ricevimento dei credenti e degli ospiti), nonch\u00e9 giardini per meditazione, sale per lo studio e alloggi dei monaci residenti. La Nichiren-shu italiana svolge anche pratiche in diretta video, utilizzando i nuovi mezzi di comunicazione.\nLe pratiche osservate nella Nichiren-shu verso il Sutra del Loto sono cos\u00ec elencate tradizionalmente:\nTerra Pura del Buddha Shakyamuni.\nIl Triplice Mondo dove viviamo (mondo di sah\u0101) \u00e8 ritenuto costituente la Terra Pura immanente del Buddha Shakyamuni, ma visibile solo ai bodhisattva. Se durante la vita Nichiren aveva parlato di raggiungimento della buddhit\u00e0 nell'esistenza, sul finire della sua vita cap\u00ec che bisognava approfondire l'aspetto ultraterreno, fondamentale ad esempio nell'amidismo. Riprese cos\u00ec, in maniera complementare, la dottrina Tendai della Terra Pura trascendente come luogo di passaggio in attesa della rinascita o di raggiungimento del nirvana dopo la morte: essa \u00e8 rappresentata simbolicamente dal Picco dell'Aquila o Picco dell'Avvoltoio (dal nome del monte indiano G\u1e5bdhrak\u016b\u1e6daparvata dove il Buddha predic\u00f2 il sutra del Loto), che diviene la Terra Pura del \"Ryozen jodo\", letteralmente \"Terra Pura della Montagna dello Spirito\" - dove il Buddha Shakyamuni in persona risiede e accoglie i discepoli fedeli che l\u00ec possono rinascere nella successiva esistenza.\nRapporti con altre scuole e proselitismo.\nDella scuola Tendai, il Buddhismo Nichiren rigett\u00f2 la pratica meditativa dello \"shikan\", in quanto ritenuta inadatta nell'epoca attuale denominata \"mapp\u014d\" (\u672b\u6cd5), le pratiche esoteriche (\u5bc6\u6559 \"mikky\u014d\") del \"taimitsu\" (\u53f0\u5bc6), ritenute non conformi alle dottrine originali, e la pratica del \"nembutsu\" (\u5ff5\u4f5b, recitazione del nome di Buddha Amit\u0101bha/Amida Butsu, ossia il mantra \"Nam Amida Butsu\") quest'ultima sostituita dal \"daimoku\" (\u984c\u76ee, letteralmente \"titolo\", ma riferito a letteratura sacra come i \"s\u016btra\", giapp. \u7d4c \"ky\u014d\") ovvero dalla recitazione del titolo giapponese del \"Sutra del Loto\", \"Nam my\u014dh\u014d renge ky\u014d\".\nIn particolare furono molto note le critiche di Nichiren - uso a esprimersi anche con molta durezza verbale al fine di convertire i rivali - alle altre principali scuole buddhiste giapponesi dell'epoca, riportate nel \"Rissh\u014d Ankoku Ron\" e nelle sue lettere (\"gosho\"), ed esse vertevano:\nIl confronto pi\u00f9 acceso (tra le critiche mosse a Nichiren quella di essere intollerante e di essere in contrasto con il del sutra), che gener\u00f2 scontri armati e la persecuzione fino al rischio della vita dello stesso Nichiren (condannato, graziato ed esiliato per aver messo in relazione le calamit\u00e0 naturali con la miscredenza del governo; Nichiren racconta del fenomeno celeste che gli permise di salvarsi in un gosho), fu con i monaci amidisti dello Jodo-shu e la loro pratica del Nembutsu (invocazione ad Amitabha), che aveva ampio seguito tra i governanti ma era considerata da Nichiren un'eresia, in quanto non incentrata sul Buddha Shakyamuni, e non riportata nel Sutra del Loto.\nMolti discepoli dell'amidismo avevano modificato le statue di Shakyamuni, pratica denunciata dal monaco, e alcuni seguaci di Nichiren fecero poi il contrario, o arrivarono a distruggere le statue e le immagini dei templi rivali, nonostante Nichiren non avesse prescritto ci\u00f2, concentrandosi sulla preminenza del sutra del Loto e del gohonzon piuttosto che sull'aspetto esteriore delle statue. Il monaco aveva subito anche un attentato alla sua vita da parte di seguaci laici della Jodo-shu, che il 27 agosto 1260 incendiarono la capanna dove viveva. Altri scontri si ebbero con i templi Tendai, che consideravano pericoloso lo scisma apportato dai Nichiren alla loro scuola.\nOltre ai tre veicoli (Hinayana, Mahayana, Vajarayana), si parla anche, nel sutra del Loto, delle tre vie all'illuminazione: la via degli \u015br\u0101vaka o \"uditori\" (che divengono arhat), la via dei pratyekabuddha o \"buddha solitari\" e infine la via del bodhisattva/samyaksa\u1e43buddha; nel sutra il Buddha Shakyamuni rivela che non vi \u00e8 differenza, sono solo espedienti per indicare l'unica via, il \"buddhaekay\u0101na\", o via per illuminazione dei buddha, detta anche \"grande illuminazione\" (mah\u0101bodhi) o \"illuminazione perfetta\" (anuttar\u0101-samyak-sa\u1e43bodhi). Il Mahayana indica come tale l'unione dei vari veicoli, mentre nella specificit\u00e0 Nichiren il \"vero buddhismo\" \u00e8 rappresentato dal sutra del Loto stesso, ritenuto il centro e il fondamento del buddhadharma. Tale buddhekayana viene spiegato ai soli bodhisattva, ma con il sutra del Loto, Shakyamuni ha voluto esporlo a tutti.\nQuesta affermazione di rappresentare l'insegnamento fondamentale e vero, esplicitato in maniera pi\u00f9 evidente nei rapporti con altre tipologie di buddhismo, \u00e8 stato spesso causa di numerose controversie e scontri religiosi tra i buddhisti Nichiren e le altre scuole giapponesi. Il buddhista Nichiren spesso assume inoltre come dovere personale la diffusione attiva del dharma secondo l'interpretazione della scuola: infatti la via del Bodhisattva \u00e8 intesa da Nichiren in due aspetti reciprocamente integrati: la \u201cpratica per s\u00e9\u201d (daimoku e gongyo) e \u201cla pratica per gli altri\u201d o shakubuku; per \"shakubuku\" (in giapponese \"confutare\") viene oggi inteso il parlare agli altri di come la pratica buddhista Nichiren ha avuto degli effetti positivi nella propria vita per convincerli ad aderire; all'epoca di Nichiren esso consisteva in una predicazione anche aggressiva per combattere la malvagit\u00e0 altrui e gli insegnamenti \"provvisori\" delle scuole rivali, contrapposta alla predicazione pi\u00f9 morbida (\"shoju\", in cui si cerca di persuadere senza mettere in discussione le convinzioni altrui), per tempi e luoghi privi di nemici potenti. Questi due modi di argomentare vengono usati per convincere gli interlocutori della bont\u00e0 delle proprie posizioni. Nichiren sostenne che vi sono tempi adatti all'Hinayana, altri alle dottrine Mahayana \"provvisorie\" e allo shoju, altri al \"vero dharma\" e allo shakubuku.\nLe tre leggi segrete, i tre gioielli e le tre prove.\nLe Tre grandi Leggi segrete (\"Sandai-Hiho\") sono: l\u2019Oggetto di culto (gohonzon) dell'insegnamento originale, il Daimoku dell'insegnamento originale e il santuario dell'insegnamento originale (butsudan). \nIl termine segrete non significa \"esoteriche\", ma nascoste nel Sutra del Loto (i seguaci di Nichiren credono che lui le rivel\u00f2 per primo). Le Tre grandi Leggi segrete corrispondono e sono l'equivalente dei tre cardini del buddhismo: precetti (sila), meditazione (sam\u0101dhi), saggezza (praj\u00f1\u0101 ): il gohonzon corrisponde alla meditazione, il santuario ai precetti, il daimoku alla saggezza.\nI tre gioielli (Buddha, Dharma, Sangha), sono costituiti, nel buddhismo di Nichiren, rispettivamente dal Buddha eterno Shakyamuni, dal Sutra del Loto e da Nichiren con i suoi monaci e seguaci.\nPer le tre prove si intendono tre verifiche della validit\u00e0 della pratica e della scuola: la \"prova documentaria\", ossia se l'insegnamento sia in accordo con i sutra del Buddha (specialmente il sutra del Loto) e i gosho di Nichiren; la \"prova teorica\", cio\u00e8 se gli insegnamenti sono compatibili con la ragione e il senso comune, fino a dove essi possano giungere; la \"prova concreta\", ovvero verificare su s\u00e9 stessi e gli altri gli effetti della pratica, avvertendo intimamente il cambiamento in s\u00e9 dovuto al risveglio della natura di Buddha, o vedendolo attorno a s\u00e9 nei miglioramenti del mondo.\n Secondo le biografie antiche di Nichiren egli manifest\u00f2 anche i poteri del Buddha o del bodhisattva come prova. Egli distingue quattro poteri (del Buddha e della Legge, legati al gohonzon, della fede e della pratica, propri dell'essere umano), i quali permettono, se si ha fede nel daimoku e nel gohonzon, di realizzare l'illuminazione nella vita quotidiana.\nLa dottrina dei tremila mondi.\nI dieci mondi (equivalenti Mahayana dei sei mondi di esistenza del Theravada) sono stati mentali insiti in ogni possibile momento dell'esistenza degli esseri senzienti nel mondo degli uomini (senza costituire luoghi fuori dal mondo degli uomini). La dottrina dei \"Dieci mondi\" differisce sostanzialmente da quella dei \"Sei destini\" non solo per il numero e le classi dei \"regni\" descritti (dieci e sei) quanto piuttosto nel fatto che la prima considera coesistenti in un medesimo mondo gli altri nove (e quindi presenti nella medesima vita di un individuo), mentre la seconda pur trattando degli esseri che passano da una condizione di esistenza all'altra lo fa nel senso della rinascita degli stessi; nel Mahayana (specie nelle scuole di derivazione Ch\u00e1n e Tendai) tale rinascita solitamente \u00e8 ritenuta avvenire in unico mondo fisico. I dieci mondi sono: \"Inferno\" (sanscrito \"naraka\"; cinese \u5730\u7344 \"d\u00ecy\u00f9\"; giapponese \"jigoku\"); \"Spiriti affamati\" (sanscrito \"preta\"; cinese \u9913\u9b3c \"\u00e8gu\u01d0\"; giapponese \"gaki\"); \"Animalit\u00e0\" (sanscrito: \"tiryagyoni\"; cinese: \u755c\u751f \"ch\u00f9sh\u0113ng\"; giapponese: \"chikush\u014d\"); \"Asura\" (sanscrito; cinese \u963f\u4fee\u7f85 \"\u0101xi\u016blu\u00f3\"; giapponese \"ashura\"): stato di ira, dove l'istinto animale del mondo precedente \u00e8 controllato e finalizzato da attivit\u00e0 egoistiche privo di interesse nei confronti dell'altro da s\u00e9; \"Umanit\u00e0\" (sanscrito \" manu\u1e63ya\"; cinese \u4eba\u9593 \"r\u00e9nji\u0101n\"; giapponese \"ningen\"); \"Divinit\u00e0\" (sanscrito \"deva\"; cinese: \u5929\u4e0a \" ti\u0101nsh\u00e0ng\"; giapponese \"tenj\u014d\"); \"\u015ar\u0101vaka\" (sanscrito; cinese: \u8072\u805e \"sh\u0113ngw\u00e8n\"; giapponese \"sh\u014dmon\"): ascoltatori del Dharma, \"arhat\"; \"Pratyekabuddha\" (sanscrito; cinese \u7de3\u89ba \"yu\u00e1nju\u00e9\", giapp. \"engaku\"): Buddha da s\u00e9; \"Bodhisattva\" (sanscrito; cinese \u83e9\u85a9 \"p\u00fas\u00e0\", giapp. \"bosatsu\"); \"Buddha\" (cinese \u4f5b \"f\u00f3\" o \"fotuo\", giapp. \"butsu\" o \"butsuda\"). Nella concezione di Nichiren essi possono anche coesistere in un istante, fino ai \"tremila mondi in ogni singolo momento dell'esistenza\" (ichinen sanzen).\nTramite la pratica del daimoku si possono cancellare anche le colpe pesanti (Nichiren stesso afferma di averne accumulate nelle sue vite precedenti), anche quelle peggiori, che conducono tramite il karma a rinascite lunghe anche dei kalpa negli \"inferni\" buddhisti (\"naraka\").\nEtica.\nIl buddhismo Nichiren accetta i precetti buddhisti (\"shila\", giapponese \"kai\"), come le sei p\u0101ramit\u0101, i precetti del Bodhisattva (cfr. voto del Bodhisattva e Quattro Voti del Bodhisattva), in un'ottica particolare, ad esempio nella scuola Nichiren \u00e8 sufficiente abbracciare il daimoku per perseguire la via del bodhisattva senza la pronuncia solenne dei voti. Essi sono visti come l\u2019impulso originale della vita a soccorrere gli altri, che la pratica consente di ricordare e approfondire. Come altre scuole Mahayana, si segnala per un approccio pi\u00f9 flessibile alle regole del vinaya (giapponese \"ritsu\") e dei kai (ad esempio l'astensione dalle bevande alcoliche per i laici \u00e8 letta come astensione dall'ubriachezza pi\u00f9 che dalle bevande in s\u00e9, e anche il precetto del vegetarianismo delle scuole Mahayana \u00e8 pi\u00f9 elastico, e riservato ai monaci). \nLe numerose regole in vigore anche nel Mahayana furono sostituite dal \u201cprecetto del calice di diamante\u201d (\"kongo-oki-kai\" in giapponese): osservando il sutra del Loto, che contiene i meriti dei Buddha passati e delle loro pratiche ascetiche ed etiche, nessuna trasgressione alla regola pu\u00f2 scalfirlo ed esso riemerge con la pratica, che spontaneamente porta ad evitare comportamenti vietati o autodistruttivi. \nOltre alla pratica, sono raccomandate la disposizione alla compassione (\"jihi\" per tutti gli esseri) e alla bodhicitta, da raggiungere anche attraverso la diffusione massima della dottrina secondo il principio di kosen rufu, inteso come \u00abpace e la prosperit\u00e0 del mondo secolare raggiunte attraverso la diffusione dell'insegnamento corretto del Buddha\u00bb.\nCol termine nichirenismo si indic\u00f2 l'ideologia nazionalista di molti buddhisti Nichiren specie tra il periodo Meiji e la seconda guerra mondiale, anche se vi sono correnti che difendono il valore della pace e ostili al militarismo che fu propugnato in sincretismo con lo shintoismo imperiale (ad esempio l'ideologia dei fondatori della Soka Gakkai, Tsunesabur\u014d Makiguchi e J\u014dsei Toda era contraria all'ideologia dominante nel Giappone dell'epoca, propugnante l'unificazione di tutte le scuole sotto lo shintoismo in sostegno morale allo sforzo bellico). Modernamente, i buddhisti Nichiren sostengono solitamente la nonviolenza e la pace, almeno questa \u00e8 la posizione ufficiale di gruppi come la Soka Gakkai.\nSecondo Nichiren, influenzato anche dallo shintoismo, ogni aspetto della vita \u00e8 sacro, e in accordo con le dottrine Mahayana, non esistono confini veri tra sa\u1e43s\u0101ra e nirvana, si tratta solo di un espediente retorico espositivo usato dal Buddha. Anche gli stessi desideri terreni, oggetto di cui liberarsi secondo il buddhismo dei Nik\u0101ya e la dottrina delle quattro nobili verit\u00e0, come in altre scuole Mahayana possono essere usati a scopo benefico per ottenere la bodhi e risvegliare la natura di Buddha presente in ogni essere senziente (\u8846\u751f sh\u016bj\u014d) giungendo alla buddhit\u00e0: \nQuesto insegnamento \u00e8 sintetizzato con la frase \"i desideri terreni sono illuminazione\", in giapponese \"bonno soku bodai\", per cui, attraverso il daimoku - ponendo l'obiettivo nel \"qui e ora\" come nello zen e nel Tendai - i desideri e le illusioni (visti con connotazione negativa nel buddhismo h\u012bnay\u0101na derivato dalla cultura indiana) diventano \"hoben\", mezzi abili ed espedienti usati dal Buddha per insegnare a conseguire l'illuminazione a tutti gli esseri in tempo minore, in stile Mahayana e secondo quanto dichiarato nel Sutra del Loto. Moralmente, come altri buddhisti, anche i Nichiren sono contrari all'aborto, anche se la Soka Gakkai lascia libert\u00e0 di coscienza; la Soka Gakkai \u00e8 contraria alla pena di morte e favorevole a una libera scelta di suicidio ed eutanasia in casi di grave malattia, e ai diritti degli omosessuali; la morale sessuale raccomandata per i laici, odiernamente, non condanna il sesso non procreativo ed extramatrimoniale ma esprime preferenza per la monogamia e la fedelt\u00e0 contro una sessualit\u00e0 promiscua, promuove il rispetto della donna, ribadisce i divieti dei precetti buddhisti tradizionali (incesto, stupro, zoofilia), afferma la sincerit\u00e0 assoluta nel rapporto di coppia. L'insegnamento di Nichiren \u00e8 comunque da alcuni considerato rivoluzionario e \"progressista\", dato che egli fu il primo pensatore giapponese a dichiarare che le donne potessero ottenere la piena illuminazione, e la pari dignit\u00e0 sociale delle donne praticanti, discussa da secoli nel buddhismo (in Giappone le donne erano tradizionalmente tenute invece all'obbedienza verso padri, mariti e figli maggiori). La Soka Gakkai riporta che Nichiren attribu\u00ec il titolo di Shonin (santa) a numerose sue discepole.\nGli ostacoli.\nNon tutti i desideri sono positivi: i desideri negativi, gli impedimenti e gli impulsi che invece distraggono dalla pratica sono invece chiamati come i demoni della tradizione buddhista, visti da alcuni come entit\u00e0 spirituali da altri come simboli della fragilit\u00e0 del meditatore (essi sono presenti anche nel gohonzon in quanto si sottomettono al Buddha Shakyamuni, alcuni diventano perfino suoi seguaci e fanno voto, nel sutra del Loto, di proteggere il sutra stesso e i fedeli del Buddha, allo stesso modo \u00e8 presente il traditore ); Nichiren afferma che il \"demone del sesto cielo\" (Tenji-ma, o M\u0101ra, il dio che cerc\u00f2 di distogliere il Buddha dal risveglio) \u00e8 il loro capo: \u00abQuando la pratica progredisce e aumenta la conoscenza, i tre ostacoli e i quattro demoni emergono, facendo a gara per interferire. Non dovete farvi influenzare n\u00e9 spaventare da loro. Se vi fate influenzare, sarete trascinati nei cattivi sentieri. Se vi fate spaventare, vi sar\u00e0 impedito di praticare il vero Buddhismo ( [...] ) quando incontra qualcuno che ha rivolto il suo cuore al bene, cerca di ostacolarlo (...) L'oscurit\u00e0 fondamentale si manifesta come Re demone del sesto cielo\u00bb; metaforicamente \u00e8 rappresentato come un re con dieci eserciti, e simboleggia i pensieri e le azioni negative, gli eccessi, il disprezzo, la voglia di dominare gli altri, l'attaccamento eccessivo al piacere, la voglia di accumulare ricchezza, le persecuzioni e i tre veleni della mente (ignoranza, avidit\u00e0 e odio/rabbia). I quattro demoni sono raffigurazione di impedimenti: impedimento dovuto ai cinque aggregati; impedimento dovuto alle illusioni e ai desideri; impedimento della morte, poich\u00e9 la propria morte prematura impedisce la pratica, oppure la morte di un altro praticante provoca dubbi nel praticante; l'impedimento del re demone del sesto cielo.\nLa pi\u00f9 temibile manifestazione di quest'ultimo impedimento \u00e8 per\u00f2 rappresentata e personificata dalla persecuzione da parte di autorit\u00e0, famigliari o altri, che diventano nemici del devoto. Per \"i tre potenti nemici\", Nichiren intende appunto tre tipi di esseri umani che perseguitano per ignoranza o motivi di interesse coloro che propagano il Sutra del Loto, come descritti nel sutra stesso e raggruppati in: laici che ignorano il vero buddhismo e parlano male dei devoti del Sutra del Loto, attaccandoli con spade e bastoni; preti arroganti e astuti che calunniano i devoti; preti rispettati che, per timore di perdere potere, inducono le autorit\u00e0 a perseguitare i devoti, come il Buddha fu perseguitato e osteggiato anche nelle sue vite precedenti da numerosi religiosi (); ma come i suoi persecutori furono puniti con la retribuzione karmica, il Buddha e Nichiren predicono che anche i persecutori dei seguaci futuri del sutra subiranno la stessa sorte.\nInfine, con l'espressione \"hendoku iyaku\" (\"trasformare i veleni in medicina\", ripresa da N\u0101g\u0101rjuna) Nichiren indica la trasformazione delle esperienze negative in positive.\nLe denominazioni e le varie scuole.\nEsistono 46 denominazioni scolastiche che si rifanno all'insegnamento di Nichiren; di seguito l'elenco di alcune, tra parentesi il tempio (o la sede centrale) di riferimento:\nNichiren-shu (\u65e5\u83b2\u5b97).\nLa Nichiren Shu pone Nichiren in una posizione elevata, come il messaggero dell'Eterno Buddha Shakyamuni Buddha o originale, ma non lo considera pi\u00f9 importante di Shakyamuni. L'originale Buddha occupa il ruolo centrale nella Nichiren Shu. Nichiren - denominato Nichiren Daishonin (\"Nichiren Grande Maestro\"), \u00e8 il profeta che ha rifocalizzato l'attenzione su Shakyamuni tanto da rimproverare alle altre scuole buddhiste di enfatizzare altri buddha o pratiche esoteriche o di trascurare il Sutra del Loto. Il Sutra del Loto \u00e8 fondamentale nello studio e nella pratica, e gli scritti di Nichiren, i cosiddetti Gosho (\u5fa1\u4e66) o Goibun (\u5fa1\u9057\u6587) sono visti come commenti o guide alle dottrine del buddhismo. Essi comprendono i cinque maggiori scritti di Nichiren in cui egli stabilisce la dottrina, le credenze e la pratica, cos\u00ec come in molte altre lettere pastorali scritte ai suoi seguaci. Nichiren ha scritto spesso, e i lettori possono verificare o correggere la loro comprensione delle dottrine del Buddismo di Nichiren attraverso le sue opere superstiti. A differenza della Nichiren Shoshu, la Nichiren Shu \u00e8 molto pi\u00f9 selettiva sui Gosho da considerare autentici. Molti Gosho che sono accettati dalla Nichiren Shoshu non sono accettati come autentici dalla Nichiren Shu in quanto gli studiosi non sono stati in grado di garantirne l'autenticit\u00e0. Questo non significa che questi Gosho o le presunte trasmissioni orali (come il Kuden Ongi) vengono respinte, ma significa che essi sono visti come secondari ai materiali autenticati e si precisa che, mentre essi potrebbero avere un valore pastorale, non possono essere definitivamente ritenuti un insegnamento di Nichiren.\nDall'originale Nichiren-shu, praticante gli insegnamenti dottrinali originari, si sono scisse le altre diverse scuole, a loro volta ritenenti di praticare il vero insegnamento di Nichiren.\nPresso il tempio principale sul monte Minobu \u00e8 presente la tomba di Nichiren, dove sono conservate le sue ceneri, considerato un luogo sacro dai fedeli.\nScuola Nichiren Sh\u014d (\u65e5\u84ee\u6b63\u5b97, \"Nichiren Sh\u014dsh\u016b\").\nLa prima divisione all'interno delle scuole del Buddhismo Nichiren nasce pochi anni dopo la morte del fondatore. Prima di morire, Nichiren affid\u00f2 a sei dei suoi discepoli anziani il compito di organizzare la diffusione della sua dottrina e quello di curare il tempio Kuon-ji (\u4e45\u9060\u5bfa) da lui fondato sul monte Minobu nella provincia di Kai.\nLe turbolenze politiche e militari del Giappone alla fine del XIII secolo non consentivano la presenza costante e contemporanea nel tempio Kuon-ji da parte di questi sei discepoli: Nikk\u014d (\u65e5\u8208, 1246-1333), Nik\u014d (\u65e5\u54111253-1314), Nichir\u014d (\u65e5\u6717, 1245-1320), Nissh\u014d (\u65e5\u662d, 1221-1323), Nichiji (\u65e5\u6301, 1250-?) e Nitch\u014d (\u65e5\u9802, 1252-1317). Cos\u00ec Nikk\u014d, riuscendo invece a garantire una presenza costante nel monastero Kuon-ji ricopr\u00ec, a partire dal 1285, il ruolo di abate. Dopo qualche anno venne raggiunto da Nik\u014d, che ottenne di diventare responsabile della formazione dei monaci, finch\u00e9 non ebbe con lui un duro scontro dottrinale relativo alla condotta di un importante devoto laico della scuola, Hakiri Sanenaga (\u6ce2\u6728\u4e95\u5b9f\u9577, 1222\u201397), signore della parte meridionale dell'attuale provincia di Kai, dove aveva sede il monastero Kuon-ji. Sanenaga aveva infatti reso omaggio ai \"Kami\" (\u795e, gli d\u00e8i scintoisti) violando, secondo Nikk\u014d ma non secondo Nik\u014d, l'insegnamento del maestro Nichiren.\nPerso nel 1289 il controllo del monastero Kuon-ji, Nikk\u014d si trasfer\u00ec in un altro monastero, il Taiseki-ji (\u5927\u77f3\u5bfa), situato alle pendici del Fuji portando con s\u00e9 il Dai Gohonzon (\u79a6 \u672c\u5c0a), una tavola lignea su cui, il 12 ottobre del 1279, Nichiren aveva inciso un mandala rappresentante il Dharma, l'universo e la vita in esso contenuta. Su questa separazione dottrinale vertono i due principali rami scolastici Nichiren: il Nichiren-sh\u016b che fa riferimento a Nik\u014d e il Nichiren Sh\u014dsh\u016b che invece fa riferimento a Nikk\u014d.\nIl ruolo assegnato alla figura di Nichiren dalla Nichiren Sh\u014dsh\u016b \u00e8 quello di Buddha dell'ultimo giorno della Legge, come previsto nel capitolo Jury\u014d (\u58fd\u91cf\u54c1 Durata della vita del Buddha) del Sutra del Loto, e quindi di fatto viene venerato al posto del Buddha \u015a\u0101kyamuni.\nL'atteggiamento nei confronti delle altre fedi religiose e delle altre confessioni buddhiste \u00e8 di gran lunga pi\u00f9 rigido rispetto alla Nichiren-sh\u016b, che continua invece nella venerazione del Buddha \u015a\u0101kyamuni ed \u00e8 decisamente pi\u00f9 tollerante e aperta nei confronti delle altre scuole buddhiste. Ed \u00e8 proprio il rapporto con le altre scuole buddhiste e il ruolo da assegnare al proprio fondatore Nichiren la linea di discrimine di tutte le successive separazioni scolastiche all'interno del Buddhismo Nichiren.\nLe principali associazioni laiche.\n\"Associazione per il sostegno della nazione\" fondata nel 1879 da Tanaka Chigaku (\u7530\u4e2d\u667a\u5b78, 1861-1939), un monaco della scuola Nichiren che rinunci\u00f2 ai voti per fondarla. Tanaka era convinto che il Buddhismo Nichiren in grave crisi verso la fine del XIX secolo, occorresse di una spinta dall'esterno delle istituzioni monastiche e decise di rivolgersi ai laici ottenendo grande consenso che, tuttavia, scem\u00f2 al termine della Prima guerra mondiale.\nNel 1922 Tanaka ottenne dal governo imperiale il titolo postumo di Rissh\u014d Daishi conferito a Nichiren.\n\"Associazione degli amici spirituali\" fondata nel 1925 da Kotani Kimi (\u5c0f\u8c37\u559c\u7f8e, 1901\u20131971) una devota laica del Buddhismo Nichiren con poteri sciamanici e da suo cognato Kubo Kakutar\u014d (\u4e45\u4fdd\u89d2\u592a\u90ce, 1890-1944). La Reiy\u016bkai pratica il \"daimoku\" ma afferma di venerare solo il Gohonzon. Celebra il culto degli antenati, riti di divinazione e pratiche di guarigione . Anche . Ha una tendenza fortemente spiritualista.\nImportante organizzazione laica fondata nel 1938 da Niwano Nikky\u014d (\u5ead\u91ce\u65e5\u656c, 1906-1999) e dalla sua discepola Naganuma Myok\u014d (\u9577\u6cbc\u5999\u4f7c, 1889-1957).\n\u00c8 il movimento di maggior successo nato da una separazione dalla Reiy\u016bkai. Sostiene che l'unico soggetto di venerazione deve essere il Buddha Shakyamuni mentre il Gohonzon va riverito ma non venerato. Combina lo studio dei sutra con pratiche di edificazione morale dei suoi membri, riuniti in sessione di crescita personale (\u6cd5\u5ea7, giapp. \"h\u014dza\", cin. \"f\u01cezu\u00f2\", dal sanscrito \"dharm\u00e2sana\", luogo dove si discute del Dharma).\nCon i suoi circa sei milioni di seguaci e i 239 luoghi di pratica in Giappone, Rissh\u014d K\u014dsei Kai si pone come la seconda associazione laica dopo la S\u014dka Gakkai. Fuori del Giappone presenta sette centri di pratica ed \u00e8 in rapporti di collaborazione con la Chiesa cattolica, condividendo importanti iniziative comuni con il Movimento dei focolari fondato da Chiara Lubich.\nLa Rissh\u014d K\u014dsei Kai \u00e8 attivamente impegnata nel dialogo interreligioso e il suo precedente presidente, Nikky\u014d Niwano (\u5ead\u91ce\u65e5\u656c, 1906 - 1999), \u00e8 stato tra i fondatori della World Conference Religions for Peace (WCRP).\n\u00c8 la pi\u00f9 diffusa e discussa associazione laica buddhista di scuola Nichiren. Fu fondata da Tsunesabur\u014d Makiguchi (\u7267\u53e3\u5e38\u4e09\u90ce, 1871-1944) e da J\u014dsei Toda (\u6238\u7530\u57ce\u8056, 1900-1958) nel 1930 con il nome \"S\u014dka ky\u014diku gakkai\" (\u5275\u4fa1\u6559\u80b2\u5b66\u4f1a, Associazione pedagogica per la creazione di valore). Makiguchi svolgeva l'attivit\u00e0 di educatore e il suo scopo iniziale era la promozione di nuovi modelli pedagogici fondati sulla responsabilit\u00e0 individuale e sul pragmatismo allo scopo di realizzare le proprie potenzialit\u00e0 sia in ambito spirituale sia materiale. Divenne presto un seguace della scuola Nichiren Sh\u014dsh\u016b e ritenne di poter applicare le sue convinzioni pedagogiche alle dottrine religiose propugnate da questa scuola. Ostile al militarismo giapponese, allo Shintoismo e al culto dell'imperatore, Makiguchi fu arrestato nel 1943 per essersi rifiutato di rispettare una legge che obbligava i cittadini giapponesi a conservare nelle loro abitazioni dei simboli scintoisti di buon augurio per la nazione. Mor\u00ec in prigione nel 1944. Dopo la morte di Makiguchi, T\u014dda, divenutone presidente nel 1950, rilanci\u00f2 l'associazione cambiandole il nome in \"S\u014dka gakkai\" (\u5275\u4fa1\u5b66\u4f1a, Associazione per lo sviluppo dei valori).\nDopo la morte di T\u014dda, che pot\u00e9 assistere direttamente alla grande diffusione per tutto l'arcipelago giapponese della associazione da lui fondata, divenne presidente, nel 1960, Daisaku Ikeda il quale, nel 1975, fond\u00f2 la S\u014dka Gakkai internazionale al fine di svolgere un'attivit\u00e0 missionaria in tutto il mondo, attivit\u00e0 che ha raccolto circa un milione di seguaci non giapponesi.\nNel novembre 1991, preoccupata per il crescente modernismo e occidentalismo (nonch\u00e9 in disputa per questioni dottrinali e di culto) della Soka Gakkai, la Nichiren Sh\u014dsh\u016b ha condannato apertamente l'associazione, scomunicandone tutti i suoi membri.\nDal punto di vista dottrinale, tuttavia, la S\u014dka Gakkai si discosta ben poco dalle dottrine diffuse dalla Nichiren sh\u014dsh\u016b. Nella pratica religiosa di questa associazione, Nichiren secondo alcuni ha infatti sostituito il Buddha \u015a\u0101kyamuni (che pure \u00e8 figura fondamentale), questo perch\u00e9 il fondatore del Buddhismo Nichiren viene identificato, come in altre denominazioni del Buddhismo Nichiren di derivazione Nichiren Sh\u014dsh\u016b, con il Buddha dell'ultimo giorno della Legge, proclamato nel XVI capitolo del Sutra del Loto dal Buddha \u015a\u0101kyamuni. Come altri seguaci del Sutra del Loto, vedono tutti i Buddha come manifestazioni del Buddha eterno.\nLa S\u014dka Gakkai venera il Gohonzon e pratica la recitazione e la venerazione del titolo del \"Sutra del Loto\" (\"Daimoku\") e la pratica di Gongy\u014d.\nDiffusione fuori dal Giappone.\nCirca 21 milioni di buddhisti Nichiren vivono fuori dal Giappone (35 milioni vivono nel Paese del Sol Levante, 27 appartengono alle scuole tradizionali, 8 alla Soka Gakkai), e in buona parte sono occidentali convertiti, gli altri immigrati giapponesi, oppure cinesi, taiwanesi e di altri paesi. 4 milioni appartengono alla Soka Gakkai (che conta in tutto 12 milioni di membri). Negli Stati Uniti \u00e8 stato calcolato in uno dei censimenti che erano pi\u00f9 di 215.300, di cui il 7% affiliato alla Nichiren-shu, l'8% alla Nichiren Shoshu, il 20% alla Soka Gakkai; circa il 45 % del totale sono ex membri della Soka Gakkai che praticano ancora o hanno smesso la pratica pur mantenendo credenze buddhiste Nichiren; il 15 % praticano al di fuori delle principali organizzazioni, l'1% aderisce a scuole Nichiren minori, e il 4 % pratica il buddhismo di Nichiren assieme ad altre pratiche buddhiste provenienti da altre scuole (Vipassana dal Theravada, Zazen dallo zen, ecc.). In Italia alla Soka Gakkai aderiscono circa 70.000 fedeli, pressappoco la met\u00e0 dei buddhisti italiani.\nFestivit\u00e0.\nLe festivit\u00e0 principali delle scuole del Buddhismo Nichiren sono le seguenti. \nPer la Nichiren Shoshu e la Soka Gakkai:\nPer la Nichiren-sh\u016b:"}
{"id": "312027", "revid": "436907", "url": "https://it.wikipedia.org/wiki?curid=312027", "title": "Pino Daniele (album)", "text": "Pino Daniele \u00e8 il secondo album in studio del cantautore italiano omonimo, pubblicato nel 1979 dalla EMI Italiana."}
{"id": "312034", "revid": "7336", "url": "https://it.wikipedia.org/wiki?curid=312034", "title": "Leggi di Murphy", "text": ""}
{"id": "312037", "revid": "287204", "url": "https://it.wikipedia.org/wiki?curid=312037", "title": "Aeroporto di Firenze", "text": ""}
{"id": "312041", "revid": "16073", "url": "https://it.wikipedia.org/wiki?curid=312041", "title": "P-180 Avanti", "text": ""}
{"id": "312042", "revid": "484362", "url": "https://it.wikipedia.org/wiki?curid=312042", "title": "Vaughan", "text": "Vaughan \u00e8 una citt\u00e0 del Canada di 306.233 (anno 2016) abitanti nella regione di York, a nord di Toronto, nella provincia dell'Ontario. \u00c8 la citt\u00e0 canadese che pu\u00f2 vantare la crescita pi\u00f9 rapida degli ultimi anni, avendo quasi raddoppiato la sua popolazione dal 1991. Vaughan fa parte della Grande Toronto.\nStoria.\nIl primo europeo ad aprirsi la strada per Vaughan fu l'esploratore francese \u00c9tienne Br\u00fbl\u00e9, che percorse la pista Humber nel 1615.\nComunque Vaughan non vide alcuna costruzione prima della creazione degli insediamenti canadesi nel 1792, poich\u00e9 si trovava in posizione remota e la mancanza di strade nella regione rendevano difficoltoso il viaggiare.\nNonostante le privazioni della vita del pioniere, i coloni accorsero a Vaughan in numero considerevole. La popolazione crebbe da diciannove uomini, cinque donne e trenta bambini del 1800 a 4.300 persone nel 1840.\nI primi coloni furono, prevalentemente, tedeschi della Pennsylvania, con alcune famiglie di discendenza inglese e alcuni realisti francesi. L'immigrazione dagli Stati Uniti fu rimpiazzata da quella britannica entro il 1814. Mentre molti dei predecessori erano agricoltori, i nuovi venuti dimostrarono la loro abilit\u00e0 nel commercio, abilit\u00e0 utile per una comunit\u00e0 in crescita.\nAttorno alle strutture fondate da questo gruppo crebbero diversi villaggi rurali, il pi\u00f9 antico dei quali fu Thornhill, che vide la costruzione di una segheria nel 1801 e di un mulino per cereali nel 1815, raggiungendo il considerevole traguardo di 300 abitanti nel 1836. Altre realt\u00e0 dello stesso tipo includono Kleinburg, Coleraine, Maple, Richmond Hill, Teston, Claireville, Pine Grove, Carrville, Patterson, Burlington, Concord, Edgeley, Fisherville, Elder's Mills, Elgin Mills, Jefferson, Nashville, Purpleville, Richvale, Sherwood, Langstaff, Vellore e Burwick (Woodbridge).\nLa contea di Vaughan \u00e8 cambiata relativamente poco dal 1840, quando il numero degli abitanti raggiunse quota 4.300 persone, al 1935 quando se ne contavano 4.873. Tuttavia la Seconda guerra mondiale diede il via ad un forte incremento dell'immigrazione e per il 1960 il numero degli abitanti era salito a 15.957.\nCon l'aumentare della popolazione cominci\u00f2 a cambiare anche la composizione etnico-culturale della zona, grazie all'arrivo, tra gli altri, di Italiani, ebrei ed emigranti dall'Europa dell'Est.\nGeografia fisica.\nVaughan confina ad ovest con Caledon e Brampton, a nord con King e Richmond Hill, ad est con Markham e Richmond Hill e con Toronto a sud. Le sue coordinate geografiche sono .\nInfrastrutture e trasporti.\nLa citt\u00e0 \u00e8 servita dalla linea Yonge-University della metropolitana di Toronto attraverso le due stazioni di Vaughan Metropolitan Centre e Highway 407.\nLegislazione e governo.\nIl consiglio della citt\u00e0 di Vaughan \u00e8 composto di nove membri; il sindaco, tre consiglieri regionali e cinque locali. Il sindaco eletto a maggioranza popolare, \u00e8 il capo del consiglio di Vaughan e rappresentante al consiglio regionale di York. I tre consiglieri regionali sono eletti per rappresentare Vaughan\na livello locale e regionale. I cinque consiglieri locali, uno per circoscrizione di Vaughan, sono eletti per rappresentare la circoscrizione al consiglio.\nDal 2010 Il sindaco di Vaughan \u00e8 Maurizio Bevilacqua, che ha ricevuto il 64% dei voti.\nI membri del Consiglio della citt\u00e0 di Vaughan:\nCultura.\nLa McMichael Canadian Art Collection a Kleinburg ospita la pi\u00f9 importante collezione delle opere del Group of Seven.\nIstruzione.\nLa Universit\u00e0 York a North York si trova sul lato di Toronto del confine Toronto-Vaughan. \u00c8 una grande universit\u00e0, con pi\u00f9 di 43.000 studenti e dieci facolt\u00e0. \nCi sono anche un elevato numero di scuole elementari e superiori a Vaughan che operano sotto il distretto della regione di York."}
{"id": "312068", "revid": "287204", "url": "https://it.wikipedia.org/wiki?curid=312068", "title": "Guido di Lusignano", "text": "Il regno di Guido e Sibilla fu caratterizzato da un aumento delle ostilit\u00e0 con gli Ayyubidi governati dal sultano Saladino (\"\u1e62al\u0101\u1e25 ad-D\u012bn\"), culminate nella battaglia di Hattin (\"\u1e24a\u1e6d\u1e6d\u012bn\") nel luglio del 1187 - durante la quale Guido fu catturato - che diede l'avvio alla disfatta di Gerusalemme stessa, la cui caduta avvenne tre mesi dopo (2 ottobre 1187)\nDopo la morte della moglie Sibilla nel 1190, si apr\u00ec una disputa che alla fine si concluse con la salita al trono di quel che rimaneva del Regno di Gerusalemme di Isabella I, sorellastra di Sibilla, e del marito Corrado degli Aleramici, gi\u00e0 marchese del Monferrato. Per compensare la perdita del Regno, Guido, nel 1192, acquist\u00f2 dai Cavalieri Templari la terra di Cipro e vi regn\u00f2 come re (anche se non vi era nessuna concessione legale) fino alla morte; alla sua dipartita gli successe il fratello Amalrico II, il quale ottenne il titolo regio da Enrico VI di Svevia, imperatore del Sacro Romano Impero.\nBiografia.\nInfanzia.\nSesto figlio di otto di Ugo VIII di Lusignano, sembra non brillasse per la sua intelligenza. Pi\u00f9 tardi, tuttavia, il poeta Ambrogio Normanno scriver\u00e0 che egli aveva tutte le qualit\u00e0:\nGiovinezza.\nNel 1168 Guido e i suoi fratelli catturarono e uccisero Patrick, primo conte di Salisbury, di ritorno da un pellegrinaggio. La pena per il delitto fu l'espulsione dal Poitou, disposta dal loro signore feudale, Enrico II Plantageneto, re d'Inghilterra, duca di Normandia, conte d'Angi\u00f2 e del Maine e duca consorte del ducato d'Aquitania, e del ducato di Guascogna.\nGuido lasci\u00f2 la terra natale e giunse a Gerusalemme fra il 1174 e il 1180. Proprio nel 1174 suo fratello Amalrico spos\u00f2 la figlia di Baldovino di Ibelin ed ebbe accesso alla corte reale di Gerusalemme. Su di lui cadde presto la protezione di Agnese di Courtenay, madre divorziata di re Baldovino IV di Gerusalemme, detentrice della contea di Giaffa e Ascalona e risposata con Reginaldo di Sidone.\nAmalrico fu nominato connestabile di Agnese a Giaffa e in seguito Connestabile del Regno. Fra i suoi oppositori correva voce che egli fosse l'amante di Agnese, ma questa notizia non \u00e8 storicamente attendibile.\nCon tutta probabilit\u00e0, comunque, fu proprio il modo in cui avvennero le sue promozioni ad allontanarlo dall'orbita politica della famiglia Ibelin, alleata con Raimondo III di Tripoli, cugino di Amalrico I ed ex \"Bailli\" (\"reggente\") del regno. Quello che \u00e8 certo \u00e8 che il successo di Amalrico di Lusignano agevol\u00f2 notevolmente l'ascesa politica e sociale di Guido, quale che sia la data dell'arrivo di quest'ultimo a Gerusalemme.\nSecondo alcune fonti (in particolare Guglielmo di Tiro ed Ernoul) Agnese era preoccupata del fatto che i suoi rivali politici, capeggiati di Raimondo di Tripoli, fossero determinati ad esercitare un sempre maggiore controllo sulla corte di Gerusalemme, facendo pressioni affinch\u00e9 la principessa Sibilla, figlia di Agnese, accettasse di sposare una persona di loro gradimento. Giocando d'anticipo, Agnese mise in guardia suo figlio, il re Baldovino IV dai piani degli avversari e lo convinse dell'opportunit\u00e0 di dare Sibilla, vedova di Guglielmo del Monferrato e incinta di un figlio, in moglie a Guido di Lusignano.\nA questo proposito, Ernoul afferma che Amalrico, protetto della madre del re, condusse Guido a Gerusalemme proprio per concludere l'accordo di nozze con Sibilla. Tuttavia pare che il re - molto meno malleabile di come rappresentato dagli storici di allora - cercasse di fare del matrimonio della sorella un valido investimento per il futuro: per Baldovino era di vitale importanza che Sibilla sposasse un principe straniero che, all'occorrenza, potesse offrire un concreto appoggio esterno, piuttosto che qualche esponente della nobilt\u00e0 locale.\nVenuta meno la possibilit\u00e0 di un legame con la Francia per l'avvento al trono del nuovo re Filippo II, ancora minorenne, la principale speranza di un aiuto esterno fu incarnata dal cugino di Baldovino, Enrico II d'Inghilterra, il quale doveva al papa un pellegrinaggio di penitenza per l'assassinio di Tommaso Becket. Guido era un vassallo ribelle di Enrico II, il quale aveva quindi un interesse concreto a che il Lusignano rimanesse all'estero.\nMatrimonio.\nGuido e Sibilla furono frettolosamente uniti in matrimonio la domenica di Pasqua del 1180, a quanto pare per prevenire un colpo di mano della fazione di Raimondo, che tentava di imporre il matrimonio di Sibilla con Baldovino di Ibelin, cognato di Amalrico di Lusignano, o con qualche altro nobile alleato. Dall'unione con la sorella del re, Guido ottenne anche il titolo di Conte di Giaffa e Ascalona e quello di \"bailli\" di Gerusalemme. La coppia mise al mondo due figlie, Alice e Maria. All'epoca, Sibilla aveva gi\u00e0 un figlio, Baldovino, avuto dal primo marito Guglielmo Lungaspada del Monferrato.\nReggente.\nAmbizioso com'era, Guido convinse re Baldovino a nominarlo reggente all'inizio del 1182. Ma il rapporto di fiducia fra lui e il sovrano era destinato a vita breve: il regno di Gerusalemme viveva un periodo di tregua col Saladino, al quale Guido, insieme a Rinaldo di Ch\u00e2tillon, lanci\u00f2 ripetute provocazioni. La reazione non si fece attendere, ma le doti di Guido sul campo di battaglia lasciarono molto a desiderare, soprattutto in occasione dell'assedio di Krak. L'episodio contribu\u00ec a spegnere definitivamente la fiducia del re nei suoi confronti, al punto che tra la fine del 1183 e il 1184 Baldovino IV cerc\u00f2 ostinatamente di ottenere l'annullamento del matrimonio fra Guido e la sorella, il che dimostrava anche quanto il re tenesse a cuore Sibilla. Baldovino aveva desiderato un cognato leale e fu perci\u00f2 fortemente contrariato dal temperamento caparbio e spesso disobbediente di Guido. In questi anni, Sibilla rimase relegata ad Ascalona, ma forse non contro la sua volont\u00e0.\nFallito il tentativo di forzare la sorella ed erede al proprio volere e di allontanarla da Guido, il re e l\"'Alta Corte\" si risolsero a modificare la linea di successione, ponendo il piccolo Baldovino in precedenza rispetto alla madre Sibilla. Inoltre, istituirono un processo col compito di individuare la legittima erede fra Sibilla e l'altra sorella Isabella, alla quale Baldovino e l'Alta Corte riconobbero pari diritti di successione. Guido fu sostanzialmente tenuto ai margini della famiglia reale e tale rimase fino al 1186, anno dell'ascesa al trono di sua moglie.\nRe Consorte di Gerusalemme.\nNel 1185 Baldovino IV, gi\u00e0 da tempo malato, mor\u00ec di lebbra, e il nipote Baldovino V divenne re. Di appena sette anni e di salute cagionevole, il giovanissimo sovrano mor\u00ec appena un anno dopo, nell'estate del 1186. Guido e Sibilla giunsero a Gerusalemme per i funerali, accompagnati da una scorta armata che egli pose a guarnigione della citt\u00e0. Mentre Raimondo III di Tripoli, intenzionato a difendere ad ogni costo la propria influenza, avviava trattative per convocare l\"'Alta Corte\" con l'appoggio della Regina Madre Maria Comnena, Sibilla fu incoronata regina di Gerusalemme dal Patriarca Eraclio.\nReginaldo di Chatillon guadagn\u00f2 alla nuova sovrana un vasto consenso popolare affermando che ella era \u00ab\"li plus apareissanz et plus dreis heis dou rouame\"\u00bb (\u00abla pi\u00f9 evidente e legittima erede del regno\u00bb). Col manifesto appoggio della Chiesa, Sibilla fu sovrana indiscussa.\nRestava per\u00f2 da chiarire la posizione di Guido: prima della sua incoronazione, infatti, Sibilla aveva concordato con gli oppositori interni alla corte che avrebbe annullato il proprio matrimonio con Guido per venire incontro alle loro richieste, purch\u00e9 avesse avuto piena libert\u00e0 nello scegliere il successivo consorte. Ma proprio in forza del suo diritto a scegliere un nuovo marito, con grande stupore della fazione rivale, Sibilla spos\u00f2 di nuovo Guido. Con un gesto dal grande significato simbolico, la regina rimosse la corona dal proprio capo e la pose nelle mani del marito, permettendogli di incoronarsi da solo.\nCome scrisse Bernard Hamilton:\nIsabella, sorellastra di Sibilla, e suo marito Umfredo IV di Toron erano invece i candidati al trono sostenuti da Maria Comnena, Raimondo III e la famiglia Ibelin. L'ascesa di Sibilla non spense le loro rivendicazioni, poich\u00e9 essi potevano contare su un'importante argomentazione: il matrimonio di Amalrico I ed Agnese di Courtenay, genitori di Sibilla e Baldovino, era stato annullato e i due figli erano stati legittimati solo grazie all'intervento della Chiesa. Isabella, invece, figlia legittima di Amalrico e Maria Comnena, era investita di pieni diritti e pertanto vista da molti come l'erede legittima.\nTuttavia, Umfredo non volle appoggiare le pretese della moglie e si dissoci\u00f2 dalle rivendicazioni della fazione a lei favorevole, giurando fedelt\u00e0 alla regina Sibilla. Proprio Umfredo sarebbe diventato uno dei pi\u00f9 stretti alleati di Guido nel regno.\nBattaglia di Hattin e caduta di Gerusalemme.\nLa prima e pi\u00f9 immediata urgenza da affrontare per i nuovi sovrani fu la necessit\u00e0 di tenere sotto controllo l'avanzata di Saladino. Nel 1187, contro i consigli di Raimondo III, Guido tent\u00f2 di rompere l'assedio dei musulmani alla citt\u00e0 di Tiberiade, ma le sue milizie furono circondate e tagliate fuori dai rifornimenti di acqua. Il 4 luglio, l'esercito di Gerusalemme fu completamente annientato in quella che pass\u00f2 alla Storia come la battaglia di Hattin. Guido fu uno dei pochissimi prigionieri catturati dai nemici dopo la battaglia, insieme al fratello Goffredo, a Rinaldo di Chatillon e Umfredo di Toron.\nIntorno all'episodio della loro prigionia presso il campo dei musulmani, sono giunti fino a noi alcuni racconti significativi sul carattere e il temperamento del Saladino. Secondo le cronache, i prigionieri, esausti, furono condotti nella tenda del capo saraceno, che mostr\u00f2 tutta la sua generosit\u00e0 offrendo a Guido un calice d'acqua per placare la sua sete. Mentre beveva, Rinaldo tolse il boccale dalle labbra del compagno e, senza il permesso di Saladino, bevve dallo stesso calice.\nSaladino, subito con la spada gli tolse il bicchiere dalle mani, e con pesanti accuse, gli mozz\u00f2 la testa. Guido si mise in ginocchio pensando di essere il prossimo. Saladino cerc\u00f2 di tranquizzarlo dicendogli \u00abI re non uccidono altri re\u00bb.\nMentre Guido restava in prigionia a Damasco, Sibilla affront\u00f2 la difesa di Gerusalemme, ma il 2 ottobre la citt\u00e0 cadde nelle mani del Saladino. La regina preg\u00f2 allora il suo nemico di rilasciare il marito, che fu infatti riconsegnato nel 1188. Guido e Sibilla trovarono riparo a Tiro, l'unica citt\u00e0 rimasta nelle mani dei Cristiani grazie alla difesa opposta da Corrado del Monferrato, fratello minore del primo marito di Sibilla.\nRivalit\u00e0 con Corrado.\nCorrado neg\u00f2 l'ospitalit\u00e0 ai due coniugi, che rimasero accampati fuori le mura della citt\u00e0 per mesi. Poi Guido prese l'iniziativa e pose d'assedio la citt\u00e0 di San Giovanni d'Acri in anticipo sull'arrivo dell'avanguardia della Terza Crociata. La regina lo segu\u00ec, ma mor\u00ec durante un'epidemia nell'estate del 1190 insieme alle due giovani figlie. I membri superstiti dell\"'Alta Corte\" dichiararono che la morte di Sibilla privava Guido della sua autorit\u00e0 di re consorte e assegnarono la corona a Isabella. La famiglia Ibelin impose un rapido divorzio di Isabella da Umfredo e combin\u00f2 un nuovo matrimonio con lo stesso Corrado. Guido continu\u00f2 comunque a rivendicare la dignit\u00e0 regia fino al 1192.\nAssedio di Acri.\nNel 1191 Guido lasci\u00f2 San Giovanni d'Acri con una piccola flotta e sbarc\u00f2 a Limassol, sull'isola di Cipro.\nQui cerc\u00f2 l'appoggio di Riccardo I d'Inghilterra, di cui era stato vassallo in Poitou, gli giur\u00f2 fedelt\u00e0, partecip\u00f2 al suo matrimonio con Berengaria di Navarra e prese parte alla campagna contro Isacco Comneno di Cipro.\nIn cambio, Riccardo arriv\u00f2 a San Giovanni d'Acri ed offr\u00ec il proprio supporto a Guido nello scontro con Corrado, sostenuto quest'ultimo da Filippo II di Francia e Leopoldo V d'Austria, suoi parenti.\nIl conflitto prosegu\u00ec con un nuovo assedio di San Giovanni d'Acri, ma ci\u00f2 non imped\u00ec a Guido di salvare la vita a Corrado quando questi si ritrov\u00f2 circondato dai propri nemici. A questo punto fu raggiunto fra le parti un accordo temporaneo in base al quale Guido avrebbe mantenuto la dignit\u00e0 regia per tutta la vita. Ma la successione sarebbe stata comunque riconosciuta a Corrado e Isabella o ai loro eredi. Nell'aprile del 1192 Riccardo comprese di non poter far ritorno in patria senza aver definitivamente risolto la questione. Cos\u00ec, il destino della corona fu sottoposto al voto dei baroni del regno: Corrado fu eletto re all'unanimit\u00e0 e Guido accett\u00f2 la sconfitta. Appena qualche giorno dopo, per\u00f2, Corrado mor\u00ec assassinato e Isabella spos\u00f2 Enrico II di Champagne, nipote di Riccardo. Quando questi mor\u00ec, nel 1197, Isabella spos\u00f2 in quarte nozze Amalrico, fratello di Guido, riportando sul trono la stirpe dei Lusignano.\nSignore di Cipro.\nNel frattempo, Guido ottenne la sua ricompensa per la perdita del regno con l'acquisto di Cipro dai Cavalieri Templari. Questi l'avevano ottenuta a loro volta da Riccardo I d'Inghilterra, che l'aveva sottratta a Isacco Comneno. Guido fu riconosciuto giuridicamente \"Signore di Cipro\", ma all'epoca l'isola non era ancora stata costituita in regno. Egli us\u00f2 comunque il titolo reale come una sorta di continuazione di quello di Gerusalemme, anche se non era un'operazione pienamente legale.\nEgli fond\u00f2 inoltre, nel giorno dell'Ascensione del 1193 nella Cattedrale di Santa Sofia di Nicosia, l'Ordine della Spada e del Silenzio.\nMorte.\nGuido di Lusignano mor\u00ec nel 1194 senza lasciare eredi e fu sepolto a Nicosia, nella Chiesa dei Templari. Gli successe il fratello Amalrico, che ottenne la corona dall'imperatore Enrico VI. I discendenti della Casa di Lusignano continuarono a reggere il trono di Cipro fino al 1474.\nDiscendenza.\nGuido da Sibilla ebbe due figlie:\nRiferimenti nella cultura di massa.\nLetteratura.\nLa figura di Guido di Lusignano \u00e8 protagonista di una novella del \"Decameron\" di Giovanni Boccaccio (giornata I, novella 9), dove una \"gentil donna di Guascogna\", passata per Cipro di ritorno dal Santo Sepolcro di Gerusalemme, viene vilmente oltraggiata da alcuni uomini. Dopo essere venuta a conoscenza della vilt\u00e0 e incapacit\u00e0 del re, decide comunque di presentarsi a lui. Arrivata al suo cospetto, con l'intenzione di mettere alla prova la sua mediocrit\u00e0, non chiede vendetta, ma gli chiede come egli abbia la pazienza di sopportare ogni giorno oltraggi simili e cosa debba fare lei per superare una tale vergogna. Al che il re \"\"quasi dal sonno si risvegliasse\" [...]\" rigidissimo persecutore divenne di ciascuno che contro all'onore della sua corona alcuna cosa commettesse da indi innanzi\"\".\nGuido di Lusignano appare anche in numerosi romanzi storici, tra cui \"Kr\u00f3l tr\u0119dowaty\" (\"Il re lebbroso\") di Zofia Kossak-Szczucka, \"The Knight of Dark Renown\" (\"I Cavalieri dalla Fama Oscura\") di Graham Shelby e \"Jerusalem\" (\"Gerusalemme\") di Cecilia Holland. In essi, Guido viene ritratto generalmente come un giovane uomo di bell'aspetto ma dal carattere essenzialmente debole e sciocco. Ronald Welch, nel suo \"Knight Crusader\" (\"Il Cavaliere Crociato\") e Jean Plaidy (alias Eleanor Hibbert) in \"The Heart of the Lion\" (\"Il Cuore del Leone\") lo dipingono come un personaggio simpatico e cavalleresco. Ma entrambi danno la fuorviante impressione che Guido fosse pi\u00f9 giovane di re Riccardo: in realt\u00e0, egli era di sicuro pi\u00f9 anziano di diversi anni.\nCinema.\nNel film \"Al Nasser Salah Ad-Din\" (1963) del regista egiziano Yusuf Shahin, Guido \u00e8 ritratto come un anziano difensore della pace. Un'altra versione del personaggio fortemente romanzata, in cui Guido \u00e8 rappresentato come un arrogante ma affascinante delinquente, \u00e8 interpretata da Marton Csokas nel film \"Kingdom of Heaven\" (in Italia \"Le crociate - Kingdom of Heaven\"), uscito nelle sale nel 2005. Questo film distorce completamente la verit\u00e0 storica del suo rapporto con Sibilla; inoltre, lascia intendere che Guido fosse l'unico marito della regina, anche se questa imprecisione viene rettificata nella versione integrale del film, dove appare il figlio di Sibilla, Baldovino V di Gerusalemme, nato appunto dalla sua unione col primo marito defunto."}
