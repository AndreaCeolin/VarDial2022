{"id": "287874", "revid": "1318658", "url": "https://it.wikipedia.org/wiki?curid=287874", "title": "Storia della Svizzera", "text": "Dal 1848, la Confederazione svizzera \u00e8 uno Stato federale composto da unit\u00e0 amministrative relativamente autonome denominate cantoni. La confederazione originaria risale a pi\u00f9 di 700 anni fa; la Svizzera \u00e8 dunque tra i pi\u00f9 vecchi stati esistenti al mondo. Fu l'Imperatore Federico II von Hohenstaufen a concedere alla Confederazione svizzera, che reputava un bene imprescrittibile della corona, l'autonomia e diretta dipendenza dall'Impero, per la loro fedelt\u00e0 al loro imperatore, stabilendo che gli eredi al trono rinnovassero tale fidecommisso. Per le epoche antecedenti al 1291, questo articolo riassume gli eventi accaduti sul territorio della moderna Svizzera. A partire dal 1291, si concentra principalmente sui destini della Confederazione che, inizialmente costituita dai tre cantoni centrali di Uri, Svitto e Untervaldo, gradualmente si espanse fino a comprendere i confini odierni (tali permangono dal 1815).\nSintesi della storia svizzera prima del 1291.\nLe evidenze archeologiche suggeriscono che i cacciatori-raccoglitori erano gi\u00e0 presenti nelle pianure a nord delle Alpi nel Paleolitico Medio, circa 150 000 anni fa. Durante il periodo neolitico, la zona era densamente popolata. Resti di villaggi di palafitte databili dal 3800 a.C. in poi sono stati rinvenuti presso diversi laghi svizzeri.\nI primi abitanti degni di nota che si stabilirono nella zona dell'odierna svizzera, furono alcune trib\u00f9 di origine celtica, verso l'anno 1500 a.C. . I Reti si stabilirono nella zona ad Est, mentre gli Elvezi si stabilirono ad Ovest.\nNell'anno 58 a.C., gli Elvezi cercarono di sfuggire alla spinta migratoria delle trib\u00f9 germaniche spostandosi in Gallia, ma vennero sconfitti dagli eserciti di Giulio Cesare a Bibracte e respinti.\nNell'anno 15 a.C., Augusto conquist\u00f2 la regione alpina che venne integrata nell'Impero Romano: l'area della colonia Elvetica divenne parte prima della Gallia Belgica e poi della provincia della Germania Superiore, mentre la parte orientale venne integrata nella provincia romana della Rezia.\nI trecento anni successivi videro un'intensa colonizzazione romana, inclusa la costruzione di una rete stradale e la fondazione di molte colonie e citt\u00e0. Il centro dell'occupazione romana era situato in Aventicum (Avenches), mentre altre citt\u00e0 che vennero fondate dai romani furono: Arbor F\u00e9lix (Arbon), Augusta Raurica (vicino a Basilea), Basilea, Curia (Coira), Genibra (Ginevra), Losanna, Octodurum (Martigny), Saytlodurum (Soletta), Turicum (Zurigo) e altri luoghi. Le guarnigioni militari risiedevano a Tenedo (Zurzach) e Vindonissa (Windisch).\nNel 259, le trib\u00f9 degli alemanni superarono i confini dell'impero romano in Germania, e crearono colonie nel territorio svizzero.\nFormazione ed espansione della Vecchia Confederazione 1291-1515.\nA seguito della nascita del Sacro Romano Impero nel 962, le citt\u00e0 della Svizzera vengono affidate a dei feudatari, i pi\u00f9 importanti erano gli Z\u00e4hringen.\nNel 1218, dopo la morte senza eredi di Bertoldo V, la casata degli Z\u00e4hringen si estingue. Le citt\u00e0 di Zurigo, Berna, Sciaffusa e Friborgo, prima sotto il controllo degli Z\u00e4hringen, vengono erette a Citt\u00e0 imperiali. In modo simile, Uri (1231) e Svitto (1240) ottengono il privilegio dell'immediatezza imperiale. Cos\u00ec facendo, l'imperatore Federico II si garantisce l'accesso ai principali passi alpini, in particolare quello del Gottardo, di vitale importanza per le sue guerre contro le citt\u00e0 lombarde e il papato di Innocenzo IV.\nNel 1273, alla fine del Grande Interregno, Rodolfo I d'Asburgo diventa il nuovo imperatore e riorganizza il regno ripristinando il ducato di Svevia, i cui territori erano passati in mano asburgica dopo l'uccisione di Corradino di Svevia da parte di Carlo d'Angi\u00f2. Per aumentare il controllo sui territori imperiali, Rodolfo invia un balivo in ognuno di essi, rendendoli \"de facto\" possedimenti asburgici. Alla morte di Rodolfo nel 1291, i Paesi Forestali di Uri e Svitto si alleano al fine di prevenire ulteriori ingerenze da parte del nuovo imperatore. La fondazione della Svizzera viene fatta risalire al 1\u00ba agosto 1291 con la firma del Patto Confederale sul praticello del Gr\u00fctli, sebbene sul patto stesso non sia riportata alcuna data. Con la morte di Rodolfo I cominciano le guerre svizzero-asburgiche che dureranno fino al 1511 per il controllo dei territori d'oltralpe. Queste guerre contro gli Asburgo furono di fondamentale importanza nel mantenimento dell'unit\u00e0 tra i membri della confederazione, .\nNel 1315 Leopoldo I d'Austria \u00e8 costretto ad intervenire per dirimere la disputa tra l'abbazia di Einsiedeln, sotto dominio asburgico e il Waldst\u00e4tte di Svitto. Gli svittesi avevano infatti saccheggiato e danneggiato pi\u00f9 volte i possedimenti dell'abbazia durante il cosiddetto Marchenstreit. I vassalli asburgici furono per\u00f2 attaccati e severamente sconfitti nella battaglia di Morgarten del 15 novembre 1315. Con questa vittoria ebbe inizio l'espansione della confederazione.\nLa Confederazione degli otto cantoni.\nDopo la vittoria di Morgarten, i Waldst\u00e4tte diedero il benvenuto a nuovi alleati, primo su tutti la citt\u00e0 asburgica di Lucerna (1332), che in quel momento era in crescente sviluppo. Era un evento importante perch\u00e9 rendeva possibile navigare liberamente sul Lago dei Quattro Cantoni, da quel momento racchiuso completamente nel territorio della confederazione.\nNel 1336 nella citt\u00e0 di Zurigo (la cui popolazione raggiungeva gi\u00e0 le 12 000 unit\u00e0) le corporazioni delle arti e mestieri si sollevarono contro il potere dei nobili. Il conflitto diede origine a molte divisioni interne che costrinsero il sindaco Rudolf Brun ad allearsi con i Waldst\u00e4tte nel 1351. L'anno successivo gli Asburgo, con il duca Alberto II, vollero vendicarsi e dichiararono guerra a Zurigo e ai Waldst\u00e4tte. I confederati reagirono occupando i territori asburgo di Glarona e Zugo. Glarona fu annesso alla Confederazione con il \u00abB\u00f6sen Bund\u00bb (il cattivo patto), che rendeva il cantone un protettorato della Confederazione e non un membro a pieno titolo. Gli abitanti di Zugo invece chiesero aiuto all'imperatore ma questi rispose che non aveva interesse a difendere la citt\u00e0. Dopo aver tentato di respingere con la forza gli invasori, la citt\u00e0 firm\u00f2 l'alleanza coi confederati nel 1352. Tuttavia i territori di Glarona e Zugo dovettero essere restituiti agli Asburgo, ma entrambi tornarono in seguito a far parte della confederazione (Zugo nel 1365, Glarona nel 1388). Anche Berna si trovava in una difficile situazione militare. Nel 1339 un'alleanza formata tra gli altri dai ducati di Basilea, Friburgo e Losanna attacc\u00f2 la fortezza di Laupen nella battaglia di Laupen. La citt\u00e0 era preparata a un assalto e pot\u00e9 altres\u00ec contare sull'aiuto dei tre Waldst\u00e4tte. Nel 1353 l'alleanza venne suggellata con l'entrata di Berna nella confederazione.\nLa struttura formatasi viene chiamata Confederazione degli otto cantoni. Va per\u00f2 notato che essa non era molto unita ma si trattava piuttosto di un agglomerato di patti tra diversi partner. Ad esempio Berna era alleata solo coi Waldst\u00e4tte, ma non con Lucerna n\u00e9 con Zurigo. Lucerna non era alleata con Glarona, che, a sua volta, non era alleata con Zugo. Gli unici territori alleati a tutti gli altri erano i 3 Waldst\u00e4tte orginari. A differenza del patto originario stipulato al Gr\u00fctli (che impediva questa pratica) i \"nuovi\" cantoni avevano facolt\u00e0 di siglare alleanze separate con citt\u00e0 o regimi esterni alla Confederazione. Ad esempio Berna aveva istituito la Confederazione Burgunda che comprendeva anche Soletta e Bienne.\nIl 9 luglio 1386 a causa delle ripetute invasioni da parte di Lucerna nella provincia asburgo dell'Entlebuch, il duca Leopoldo III si vide costretto ad un nuovo intervento militare. Mentre era in viaggio verso Lucerna l'esercito austriaco sub\u00ec un agguato da parte dei confederati. Nella battaglia di Sempach Lucerna e i Waldst\u00e4tte (Berna e Zurigo non parteciparono) ottennero una nuova vittoria, mentre gli Asburgo, oltre ad essere sconfitti, videro morire Leopoldo. Grazie a questa vittoria la presenza degli asburgo all'interno della confederazione venne rimossa. Nel 1388 durante la battaglia di N\u00e4fels anche Glarona si liber\u00f2 definitivamente del controllo austriaco e divenne un membro della confederazione a pieno titolo.\nLa morte senza eredi del conte del Toggenburg (1436) port\u00f2 alla vecchia guerra di Zurigo tra i confederati e la citt\u00e0 di Zurigo per il possesso dei territori rimasti liberi. La citt\u00e0, alleatasi per ripicca all'imperatore Federico III fu sconfitta nella battaglia di San Giacomo sulla Sihl e costretta dai cantoni confederati a rompere il patto con l'imperatore. I territori dei Toggenburgo vennero perci\u00f2 divisi tra Glarona e Svitto, mentre Zurigo ne usc\u00ec notevolmente ridimensionata anche per la perdita dei territori che circondavano la parte alta dell'omonimo lago.\nIl duca Sigismondo d'Austria sigl\u00f2 la pace con i confederati a Costanza nel 1474 e pose fine all'annoso conflitto tra Asburgo e Confederazione. Contemporaneamente la Confederazione si alle\u00f2 con le citt\u00e0 imperiali di Strasburgo, Basilea, Colmar e S\u00e9lestat, cos\u00ec come con i vescovati principeschi di Basilea e Strasburgo.\nTra il 1474 e il 1478 la Confederazione fu coinvolta nelle guerre borgognone contro il duca Carlo di Borgogna detto il Temerario, il terzo incomodo nella lotta tra francesi e asburgo per il dominio dell'Europa centrale. La guerra cominci\u00f2 a causa dell'espansione di Berna verso il Vaud e dell'Alto Vallese verso il Basso Vallese, entrambi possedimenti del Ducato di Savoia, alleato del Ducato di Borgogna. Nel 1476 Carlo il Temerario attacc\u00f2 Berna. Grazie all'aiuto dei suoi alleati alsaziani, l'esercito bernese riusc\u00ec a sconfiggere Carlo a due riprese, nella battaglia di Grandson e in quella di Morat. Nell'anno successivo i confederati e i duchi di Lorena sconfissero definitivamente Carlo nella battaglia di Nancy.\nSe si esclude il prestigio e il rispetto militare acquisito dalla Confederazione nelle guerre borgognone, la Confederazione non ebbe grandi guadagni dalle vittorie su Carlo il Temerario e, in particolare, non partecip\u00f2 alla spartizione territoriale del grande regno di Borgogna. Inoltre i metodi di divisione dei bottini di guerra rappresentarono una nuova fonte di screzi tra cantoni cittadini (capaci di fornire pi\u00f9 uomini all'esercito) e cantoni di campagna, accentuata ulteriormente dall'entrata nella confederazione di altre due citt\u00e0, Soletta e Friborgo. I contrasti assunsero dimensioni tragiche e solo la dieta di Stans (attraverso la mediazione di Nicolao della Fl\u00fce) riusc\u00ec a ricompattare una Confederazione mai come ora divisa in alleanze separate.\nLa Confederazione dei tredici cantoni.\nDopo le vittorie nelle guerre borgognone, la Confederazione divent\u00f2 la vera potenza militare della zona alpina. Gli Asburgo e la Lega Sveva cercarono di fermare la crescente influenza dei confederati nel sud della Germania (in particolare nel Sundgau, Klettgau, Hegau e in Brisgovia) durante la guerra di Waldshut del 1468 e soprattutto quella sveva del 1499, mossa con la scusa di attuare la riforma imperiale del 1495 di Massimiliano I; in realt\u00e0 era l'ultimo tentativo degli Asburgo di riprendere il controllo della regione a sud del Reno. Con la Pace di Basilea (1499) i rapporti tra impero e Confederazione si rappacificarono. La tesi secondo la quale l'imperatore avrebbe riconosciuto l'indipendenza \"de facto\" della Confederazione \u00e8 stata contestata di recente. Al contrario, i confederati tenevano ancora in grande considerazione l'impero e basavano le loro pretese proprio sul diritto imperiale e in particolare sull'immediatezza imperiale ricevuta in passato. L'indipendenza arriver\u00e0 solo nel 1648.\nLa guerra sveva mise freno all'espansione della Confederazione verso nord. Dopo l'annessione di Basilea e Sciaffusa nel 1501, e Appenzello nel 1513 il confine nord non sub\u00ec pi\u00f9 cambiamenti di rilievo. La citt\u00e0 di Costanza rimase fuori dai confini nonostante la forte alleanza con Berna e Zurigo, mentre le citt\u00e0 di Rottweil e Mulhouse rimasero alleate fino al 1632 e 1798, rispettivamente. Gli alleati pi\u00f9 importanti restavano l'abbazia e la citt\u00e0 di San Gallo, la Repubblica delle Tre Leghe, il Vallese e la citt\u00e0 di Bienne.\nNel 1509 il vescovo vallesano Matteo Schiner convinse la Confederazione a fermare l'invio di mercenari ai francesi e ad accettare l'offerta di papa Giulio II, desideroso di scacciare proprio i francesi dalla Lombardia. Durante le campagne transalpine del 1512-1513 i confederati e i loro alleati grigionesi si garantirono cos\u00ec il controllo del Ticino, della Valtellina e resero il Ducato di Milano un loro protettorato.\nLe divisioni all'interno della Confederazione si accentuarono con l'inizio della riforma protestante e questo la indebol\u00ec notevolmente sul fronte lombardo, dove fu sconfitta nel 1515 da Francesco I durante la battaglia di Marignano. La pace con il re francese fu siglata nel 1516. I territori a sud delle Alpi conquistati in precedenza non vennero reclamati e restarono perci\u00f2 in mano ai confederati (con pochi cambiamenti fino al 1798) e furono amministrati come baliaggi comuni. Nel 1521 fu stipulato un accordo con i francesi per l'invio di 16\u00a0000 mercenari. Per questo motivo la presenza dei confederati nella lotta tra Asburgo e Francia per il controllo della Lombardia continu\u00f2 fino alla definitiva sconfitta del 1525 nella battaglia di Pavia. Cos\u00ec si concluse il periodo di grande espansione militare della Confederazione. L'invio di mercenari continuer\u00e0 fino alla definitiva proibizione del 1859, con l'unica attuale eccezione della Guardia Svizzera Pontificia.\nLa Riforma protestante in Svizzera 1519-1712.\nLa Svizzera fu uno dei paesi dove ebbe inizio la riforma protestante. I primi promotori della riforma furono Ulrico Zwingli e Giovanni Calvino, che cercarono di espandere la riforma a tutto il paese. Il primo era il curato di Glarona e l'altro un rifugiato francese in Basilea.\nDurante questa epoca di cambiamenti, la confederazione soffr\u00ec molti conflitti interni, dato che la religione era diventata simbolo di disunione. Questo port\u00f2 la confederazione quasi al collasso, dato che i cantoni cominciarono ad attaccarsi l'un l'altro.\nCattolici:\nProtestanti:\nMisti:\nIl problema peggiore per gli stati protestanti era che nella giunta della confederazione (\"Landsgemeide\") i cantoni cattolici erano pi\u00f9 numerosi. Ma in realt\u00e0 erano presenti pi\u00f9 protestanti nella confederazione, dato che i cantoni protestanti erano pi\u00f9 popolati. Fortunatamente questo problema si attenu\u00f2 quando i cantoni pi\u00f9 popolati ottennero il diritto di avere due rappresentanti nell'assemblea del paese.\nI cantoni cattolici, sette in totale, avevano solo il 30% della popolazione, mentre quelli protestanti, che erano solo quattro, avevano nei propri territori pi\u00f9 del 65% della popolazione totale.\nAncien R\u00e9gime 1712\u20131798.\nTre forme costitutive che combinavano diritto divino e tradizioni repubblicane presero piede in seguito al continuo rafforzamento del potere statale secondo il modello assolutista francese:\nNel XVIII secolo la Confederazione era cos\u00ec costituita:\nNel XVIII secolo scoppiarono diverse rivolte popolari nelle zone assoggettate al potere dei nobili, i quali riuscirono per\u00f2 a sedarle tutte, almeno fino al 1798. Ciononostante le idee illuministe si diffusero anche nella Confederazione, in particolare grazie ad Albrecht von Haller e Jean-Jacques Rousseau. A Zurigo si trovavano riuniti importanti illuminati europei quali Johann Jakob Bodmer, Salomon Gessner, Johann Heinrich Pestalozzi e Johann Caspar Lavater. Pi\u00f9 in generale, le citt\u00e0 cominciarono un'importante fase di crescita economica ed espansione territoriale grazie alle pianificazioni a lungo termine di vecchi e nuovi quartieri. Si osserv\u00f2 un avvicinamento tra riformati e cattolici in nome della tolleranza religiosa.\nI letterati confederati, esaltando le virt\u00f9 e le peculiarit\u00e0 della Confederazione, diedero vita per la prima volta ad un sentimento patriottico svizzero. Nel 1761/62 questo patriottismo diede vita alla fondazione della Societ\u00e0 Elvetica, un'associazione che si batteva per la tolleranza e l'abbattimento delle barriere che dividevano la societ\u00e0 del tempo al fine di cementare ulteriormente l'unit\u00e0 tra i confederati. Nella seconda met\u00e0 del XVIII secolo vennero (ri) scoperti gli eroi e i miti fondatori antecedenti alla battaglia di Marignano, come ad esempio la firma del Patto confederale sul praticello del Gr\u00fctli.\nIl periodo francese: Repubblica Elvetica e Mediazione 1798\u20131814.\nIl 24 gennaio 1798, la Repubblica Lemanica viene proclamata, separata e liberata da Berna. Ma la rivoluzione non fin\u00ec, perch\u00e9 i territori di Argovia, sempre in potere di Berna, si dichiararono indipendenti, com'anche l'antico ducato di Toggenburgo, che dal cantone di Svitto, diventa il canton Turgovia. Le liberazioni toccarono anche gli alleati dei confederati, dato che il Basso Vallese si liber\u00f2 dall'Alto Vallese.\nNapoleone Bonaparte, sapendo che la Svizzera era il passaggio pi\u00f9 breve tra il nord e il sud dell'Europa, e tra Francia e Italia, decise di conquistarla. Per giustificare l'invasione Napoleone approfitt\u00f2 della sollevazione del popolo del Lemano per entrare in Svizzera, con la scusa di proteggere gli abitanti di quei territori. Inoltre disse di essere stato consigliato dagli stessi svizzeri (due rifugiati svizzeri a Parigi convinsero Napoleone a liberare la loro patria, tra le quali il Lemano).\nL'invasione inizi\u00f2 il 2 marzo 1798, con la caduta di Friburgo e Soletta. Tre giorni dopo il governo di Berna era sottomesso per la prima volta. Dopodich\u00e9 ogni cantone si sottomise, alcuni senza nemmeno combattere. La confederazione aveva perso il suo grande esercito.\nL'imperatore francese obblig\u00f2 i confederati a cambiare regime nel 1799 e quella che si era chiamata per decenni Confederazione dei XIII divenne la \"Repubblica Elvetica, una e indivisibile\". I cantoni non erano pi\u00f9 tali ma semplici prefetture, la lega dei Grigioni perse il territorio della Valtellina, che venne annesso alla Repubblica Cisalpina. I territori dell'antico ducato di Basilea vennero limitati alla citt\u00e0 stessa. Le citt\u00e0 di Mulhouse e Ginevra vennero annesse alla Francia.\nIl numero di cantoni e i nomi cambiarono. Da quel momento 18 cantoni formavano la confederazione. Il cantone di Berna venne diviso in due, Berna e Oberland (Thun); Il Vallese venne annesso come prefettura; Lemano (Vaud); Friburgo; Soletta; Lucerna; Basilea; Argovia; Baden (Argovia); Lugano (Ticino); Bellinzona (Ticino); Rhetia (Grigioni); Zurigo; Sciaffusa; Linth (Glaris e San Gallo); S\u00e4ntis (San Gallo e Appenzello); Waldst\u00e4tten (Uri, Svitto, Zugo e Untervaldo) e Turgovia.\nNel 1802 Bonaparte ritir\u00f2 le sue truppe dalla Svizzera, il che permise che, un anno pi\u00f9 tardi, sei cantoni cambiassero il nome e si unissero. Il Lemano diventa Vaud, Bellinzona e Lugano si uniscono e diventano il Cantone Ticino, Rhetia si ridenomina Cantone dei Grigioni, Turgovia viene riconosciuta come cantone, Linth si divide in Glarona e San Gallo, S\u00e4ntis viene divisa in Appenzello e il resto viene annesso a San Gallo, Argovia e Baden si uniscono in Argovia, l'Oberland si riunisce con Berna, Il Waldst\u00e4tten si divide in quattro cantoni: Uri, Svitto; Untervaldo e Zugo. Il territorio dei Vallesi sparisce, diventando un dipartimento francese.\nNel 1813 i confederati si liberano finalmente di Napoleone. Nel 1814 Ginevra viene liberata grazie all'aiuto dell'Austria.\nLa Confederazione dei ventidue cantoni 1814-1848.\nDopo la sconfitta di Napoleone l'Europa si riorganizz\u00f2 o, meglio, venne riorganizzata dai capi delle potenze vincitrici nel Congresso di Vienna del 1815. In quell'occasione la Svizzera recuper\u00f2 i territori del ducato di Basilea, che passarono a far parte di Berna e vennero denominati Giura Bernese. Il principato di Neuch\u00e2tel entr\u00f2 a far parte della confederazione, diventando un cantone. Ginevra e il Vallese vennero annessi come nuovi cantoni.\nLa divisione di Basilea.\nDurante il XIX secolo i paesani non avevano molta importanza nelle decisioni del Landsgemeinde, cos\u00ec nacque a Basilea un movimento di scontento contadino che reclamava una partecipazione maggiore nel governo, ma i cittadini avevano paura di essere \"schiacciati\" dai paesani (due terzi della popolazione all'epoca). A questo punto Basilea si divise in due semi-cantoni, ossia il Canton Basilea Citt\u00e0 e il Canton Basilea Campagna.\nNegli anni '60 del XX secolo si vollero riunire le due comunit\u00e0 in un unico cantone, cos\u00ec il progetto prese forma ma un anno prima della fusione definitiva il semicantone di Basilea Campagna iscrisse nella sua costituzione un articolo nel quale si dichiarava indipendente e nel quale si annullava qualunque tentativo di riunificazione. Questo fatto si dovette al progresso economico e industriale del semicantone, perch\u00e9 a differenza del passato nel quale l'industria si trovava solo nella citt\u00e0 di Basilea, in quel momento l'industria era presente in tutto il cantone, il che sarebbe stato un ottimo affare per la campagna e avrebbe significato indipendenza totale dall'altro semi-cantone. Cos\u00ec la riunificazione non era pi\u00f9 attrattiva e la campagna non ebbe pi\u00f9 bisogno della citt\u00e0.\nSonderbund.\nIl Sonderbund \"(Lega separata)\", fu un'alleanza stretta tra sette cantoni cattolici e conservatori.\nNel 1841 l'assemblea generale svizzera, a maggioranza radicale, promuoveva un maggior centralismo oltre a prendere decisioni anticattoliche, come l'evacuazione dei conventi gesuiti di Argovia. Quando i gesuiti partirono da Argovia vennero invitati a trasferirsi nel territorio del canton Lucerna, ma questo spinse gli eserciti radicali a minacciare i popoli lucernesi.\nSentendosi minacciati, sette dei cantoni cattolici (Lucerna, Friburgo, Uri, Svitto, Untervaldo, Vallese e Glarona) decisero di allearsi in segreto nel 1845; l'alleanza venne a galla quando cerc\u00f2 di allearsi con l'Austria, paese straniero e antico nemico della Confederazione, che costituiva una violazione della costituzione.\nNel 1847 il parlamento esigette la dissoluzione del Sonderbund, ma i cantoni firmatari rifiutarono l'ordine, e cos\u00ec gli eserciti dei cantoni liberali dovettero intervenire attaccando i cantoni ribelli. Questa guerra fece poche morti (pare meno di 100) ma port\u00f2 come conseguenza l'applicazione di una riforma alla costituzione nella quale ci sarebbe stato pi\u00f9 centralismo. Inoltre i gesuiti vennero espulsi dal territorio svizzero.\nQuesta guerra port\u00f2 anche per Lucerna la perdita dello \"status\" di capitale federale, dato che nel momento in cui si scelse la capitale federale, questo fu il motivo pi\u00f9 utilizzato per rendere impossibile una candidatura di Lucerna, e Berna approfitt\u00f2 prontamente della situazione per essere nominata capitale federale.\nLa moderna Confederazione svizzera.\nDal 1848 dopo la proclamazione della costituzione svizzera, venne adottata un'unione doganale e monetaria che eliminava le frontiere, le monete regionali e le dogane. Il 7 maggio del 1850 venne approvata la creazione del franco svizzero, che inizi\u00f2 a circolare due anni dopo. Il sistema monetario era molto simile a quello francese, dato che le monete erano coniate a Parigi e a Strasburgo, il che permise alla Svizzera di far parte dell'Unione monetaria latina (1865-1926).\nIl canton Neuch\u00e2tel, che era appena entrato nella confederazione, e che era sia cantone che principato, venne rivendicato per integrare il regno di Prussia nel 1857. La contesa rischi\u00f2 addirittura di sfociare in conflitto armato e l'esercito federale venne mobilitato. Attraverso la mediazione delle potenze vicine per\u00f2 i prussiani rinunciarono alle loro pretese.\nCon l'arrivo delle guerre la Svizzera si vide isolata, bloccata e in crisi, le importazioni si fecero molto difficili e l'affluenza di rifugiati, ad esempio nel 1870 quelli francesi rese le cose ancor pi\u00f9 difficili.\nIl XX secolo.\nLa Prima guerra mondiale colse la Svizzera impreparata e fu un momento di grande tensione nel quale lo stato dovette prendere misure di emergenza, come ad esempio il monopolio della produzione e della distribuzione di alcuni prodotti, come i cereali. Nel 1918 i gravi problemi economici causati dal conflitto, nel quale la Svizzera era peraltro rimasta neutrale, portarono all'annuncio dell'armistizio alla proclamazione di uno sciopero generale di tre giorni che si concluse soltanto di fronte alla minaccia di intervento dell'esercito. Un simile conflitto, del tutto ignoto al Paese, ne segn\u00f2 per decenni la vita politica, spingendo la destra ad accogliere alcune delle richieste della sinistra, come ad esempio il sistema elettorale proporzionale (almeno per il Consiglio Nazionale) e la settimana lavorativa di 48 ore.\nDurante la Seconda guerra mondiale il clima si fece ancora pi\u00f9 teso, visto che un'invasione tedesca sembrava quantomeno probabile. L'esercito rimase mobilitato in modalit\u00e0 diverse praticamente per l'intera durata del conflitto e, sino al 1940 (quando gli svizzeri rinunciarono, fino al 1943, al pattugliamento dei cieli), la Flugwaffe fu ingaggiata in centinaia d'occasioni per reagire alle invasioni del proprio spazio aereo. Con la caduta della Francia la Svizzera si ritrov\u00f2 completamente accerchiata dalle potenze dell'Asse e accett\u00f2 compromessi riguardanti soprattutto la compravendita di oro nazista, le forniture belliche alla Germania e la chiusura temporanea delle frontiere alle popolazioni ebraiche adulte in fuga dai paesi limitrofi. Durante la seconda guerra mondiale vi furono dei bombardamenti da parte degli Alleati su molteplici localit\u00e0 della Svizzera; il pi\u00f9 grave fu il bombardamento erroneo di Sciaffusa, che caus\u00f2 la morte di 40 persone.\nNegli anni novanta sono state istituite commissioni di studio, come quelle Bergier (in Svizzera) ed Eizenstat (negli USA), per chiarire il ruolo del paese durante la seconda guerra mondiale.\nCon il termine della guerra la situazione ritorn\u00f2 alla calma, il paese conobbe un periodo di grande prosperit\u00e0 e i cantoni iniziarono a dare pi\u00f9 diritti ai cittadini; nel 1968 venne abbandonato il sistema maggioritario per adottare il proporzionale. Il suffragio universale maschile venne introdotto a livello federale, divennero obbligatorie le assicurazioni sui veicoli e sanitarie e si ebbe in tempi brevi l'introduzione della settimana lavorativa corta.\nInoltre negli anni 1960 furono avviati i maggiori progetti di infrastrutture (come tunnel, autostrade, ferrovie, ecc.). Nel 1968 la Svizzera ottenne lo \"sbocco\" al mare perch\u00e9 il Reno venne dichiarato \"acque internazionali\" dal porto di Basilea fino allo sbocco nel mare. Progetti come la creazione di un nuovo cantone (il canton Giura) vennero accettati e in quegli anni il tasso di disoccupazione non super\u00f2 il 3%.\nLa Svizzera adott\u00f2 il suffragio universale nel 1971, quando con un referendum le donne ottennero il diritto di voto anche a livello federale.\nAnni 1990 e secolo XXI.\n si ebbe la vittoria del UDC nelle elezioni del 2003, nelle quali il partito ebbe il diritto di avere un altro consigliere federale nel Consiglio Federale spezzando dopo oltre 50 anni la \"formula magica\", ovvero la composizione stabile del consiglio federale.\nNel 2002 il popolo svizzero approv\u00f2 l'entrata della Svizzera nelle Nazioni Unite. Nel 2005 gli Accordi di Schengen furono accettati dal popolo svizzero."}
{"id": "287877", "revid": "1305772", "url": "https://it.wikipedia.org/wiki?curid=287877", "title": "Paolo Borsellino (miniserie televisiva)", "text": "Paolo Borsellino \u00e8 una miniserie televisiva italiana (due puntate da 100 minuti) del 2004, diretta dal regista Gianluca Maria Tavarelli e andata in onda su Canale 5 l'8 e il 9 novembre 2004.\nAmbientata a Palermo, narra la storia dal 1980 al 1992 del pool antimafia dei giudici Giovanni Falcone e Paolo Borsellino, sotto la guida di Rocco Chinnici, e successivamente dal giudice Antonino Caponnetto, nella disperata e impegnata guerra contro la mafia.\nTrama.\nIl giudice Paolo Borsellino apprende dalle indagini del capitano dei carabinieri Emanuele Basile - in seguito assassinato in un agguato - della prossima alleanza tra la mafia palermitana (ritenuta in declino) e quella corleonese. Insieme ai colleghi Giovanni Falcone e Rocco Chinnici, Giuseppe Di Lello, Leonardo Guarnotta e ai commissari Giuseppe Montana e Ninni Cassar\u00e0, Borsellino crea un pool investigativo sulla \"nuova\" mafia dedita al traffico di droga e in grande espansione, grazie all'appoggio di banchieri e politici incensurati. I successivi clamorosi arresti trasformano Borsellino e i suoi collaboratori in un bersaglio della mafia. Il primo a cadere sar\u00e0 Rocco Chinnici nel 1983, per un'autobomba nei pressi della propria abitazione.\nIntanto le rivelazioni del boss pentito Tommaso Buscetta portano al primo maxiprocesso, che eliminer\u00e0 i grandi vertici di Cosa Nostra; i commissari Montana e Cassar\u00e0 vengono per\u00f2 assassinati a distanza di pochi giorni nell'estate del 1985, mentre la vita blindata dei superstiti si fa sentire con tutto il suo peso sulla famiglia Borsellino: \u00e8 in particolare la figlia adolescente del giudice a pagarne il prezzo pi\u00f9 alto, ammalandosi di anoressia nervosa.\nNei primi anni novanta Giovanni Falcone ottiene la creazione a Roma della Direzione nazionale antimafia, ma viene ucciso insieme alla moglie Francesca Morvillo e alla scorta, prima di poterne assumere la direzione. Ormai consapevole della fine prossima, e della presenza di traditori nello stesso Palazzo di Giustizia, Borsellino si isola sempre di pi\u00f9, continuando le indagini dei colleghi e cercando, per quanto possibile, di preparare i familiari e i fedeli agenti della scorta all'inevitabile fine, che avverr\u00e0 il 19 luglio 1992 con un attentato mafioso in pieno centro a Palermo."}
{"id": "287884", "revid": "717435", "url": "https://it.wikipedia.org/wiki?curid=287884", "title": "Antonio Delfini", "text": "Biografia.\nAntonio Delfini nasce a Modena il 10 giugno 1907 in una ricca famiglia di proprietari terrieri della bassa modenese: la villa familiare, tuttora esistente, \u00e8 locata fra Cavezzo e Disvetro. Tredicenne, si iscrive alla fine del 1920 all'avanguardia giovanile fascista, e in seguito al PNF.\nAutodidatta (non compie studi regolari), comincia a scrivere nella seconda met\u00e0 degli anni venti, grazie alla figura del filosofo Pietro Zanfrognini e a Ugo Guandalini (il futuro editore Guanda), con il quale fonda e dirige un periodico, \"L'ariete\" (1927, numero unico sequestrato e soppresso appena uscito). Scrive Delfini, nei suoi \"Diari\", come proprio dallo zio Pierino (cos\u00ec lo chiamava, in verit\u00e0 erano cugini ma con una notevole differenza d'et\u00e0) stesse imparando lo \u201cstile\u201d. Da solo fonda e dirige \"Lo spettatore italiano\" (tre numeri, 1928-1929). In seguito collabora con alcuni periodici come \"Mutina\" e \"Il Tevere\".\nNel 1931 pubblica \"Ritorno in citt\u00e0\", raccolta di brevi prose di chiara matrice baudelairiana (si vedano soprattutto i \"Petits po\u00e8mes en prose\").\nL'amico Mario Pannunzio lo introduce negli ambienti letterari di Roma, e nel maggio 1933 lo coinvolge nella redazione della rivista \"Oggi\" (dove tra altri figura anche il nome del giovane Alberto Moravia). Delfini rimane per\u00f2 estraneo al programma letterario della rivista che sarebbe destinata a diventare l'organo ufficiale del \"contenutismo\". La rivista gli rifiuta vari articoli, che troveranno spazio su \"Il Selvaggio\" di Mino Maccari. Con Pannunzio fonda nel 1935 un'altra rivista dalla breve vita (quattro numeri), \"Caratteri\".\nVenduta la casa di Modena alla fine del 1935, si trasferisce a Firenze, dove entra in contatto con l'ambiente culturale del Caff\u00e8 Le Giubbe Rosse e stringe amicizie importanti con scrittori e intellettuali come Romano Bilenchi, Carlo Bo, Carlo Emilio Gadda, Tommaso Landolfi, Mario Luzi, Eugenio Montale ecc.\nNel 1938 esce presso l'editore fiorentino Parenti il volume \"Il ricordo della basca\", raccolta di dieci racconti in cui Delfini crea l'immagine di una Modena (M***) insieme reale e immaginaria, in cui sogno e realt\u00e0 danno luogo a un intreccio di forte carica simbolica e emotiva. Nel referendum del 1946 si schier\u00f2 a favore della monarchia.\nSi impegna pi\u00f9 volte in politica, ma in maniera decisamente semiseria. Nei \"Diari\" afferma di essere entrato nel Fascio all'improbabile et\u00e0 di dodici anni e di aver preso ad odiare ben presto pi\u00f9 che il Fascio i fascisti; dichiara di essere un anarchico di destra e di considerare peggiori dei fascisti gli antifascisti. Nel 1951 scrive, senza alcun riscontro politico, il \"Manifesto per un partito conservatore e comunista\", incentrato in parte sulla difesa della propriet\u00e0 terriera, e che progettava di realizzare gi\u00e0 negli anni Trenta quando era dell'idea che dovesse esistere un Partito rivoluzionario europeo che \"a seconda dei bisogni dell'umanit\u00e0\" avrebbe dovuto essere liberale, conservatore, democratico, repubblicano e comunista in modo da conciliare costantemente rivoluzione e conservazione. Finisce per fondare un giornale dal titolo \"Il Liberale\".\nNel 1956 Delfini propone una nuova edizione del \"Ricordo della Basca\", ampliata da una lunga introduzione autobiografica considerata il vero capolavoro dello scrittore modenese. Si tratta di un testo assolutamente nuovo per la sua modernit\u00e0 all'interno della letteratura italiana degli anni cinquanta, in cui l'autore, con profonda e disperata ironia, racconta di un personaggio-scrittore sdoppiato e sparuto, divorato da un'Italia provinciale dominata da figure marginali e corrotte.\nNel 1957 esce il volume \"La Rosina perduta\" che ripropone anche il testo (gi\u00e0 pubblicato nel 1940 sulle fascistissime edizioni di \"Rivoluzione\") del \"Fanalino della Battimonda\", racconto scritto secondo il modello della scrittura automatica dei surrealisti francesi. Il surrealismo di Delfini (dalla critica letteraria spesso dato per scontato) va preso con qualche riserva, data la scarsa sistematicit\u00e0 dell'approccio surrealista dell'autore italiano: Delfini stesso preferisce parlare di \"emotivismo\".\nNel 1959 esce a Milano \"Misa Bovetti e altre cronache\" in cui Delfini d\u00e0 luogo a un'opera in cui l'immaginario risulta ricco di spunti comici e grotteschi, tesi a smascherare il volto mostruoso del capitalismo all'italiana.\nUna dolorosa vicenda amorosa lo spinge a scrivere \"Poesie della fine del mondo\", che pubblica tra il ?59 e il '60 su \"il Caff\u00e8\" dell'amico Giambattista Vicari ( e che escono presso Feltrinelli (grazie all'interessamento di Giorgio Bassani) nel 1960. Del 1962 \u00e8 \"Modena 1831, citt\u00e0 della Chartreuse\", ultimo libro edito in vita e piccolo testamento letterario dello scrittore.\nAntonio Delfini muore il 23 febbraio 1963. Pochi mesi dopo la sua morte, \"I racconti\" (titolo dato da Garzanti alla terza edizione del \"Ricordo della Basca\") vinceranno il Premio Viareggio.\nI suoi \"Diari\" sono pubblicati da Einaudi nel 1982 grazie all'interessamento di Natalia Ginzburg. Altre opere postume sono state raccolte dall'amico Cesare Garboli.\nAd Antonio Delfini \u00e8 dedicata la biblioteca civica di Modena dal novembre del 1992.\nL'Emilia Romagna Teatro ha messo in scena nella stagione 2009/2010 un testo teatrale di Roberto Barbolini incentrato sulla figura di Antonio Delfini. Lo spettacolo, dal titolo \"Io parlo ai perduti\", ha avuto come regista Claudio Longhi."}
{"id": "287889", "revid": "77332", "url": "https://it.wikipedia.org/wiki?curid=287889", "title": "Augustin Cauchy", "text": ""}
{"id": "287890", "revid": "831312", "url": "https://it.wikipedia.org/wiki?curid=287890", "title": "Giro d'Italia 1964", "text": "Il Giro d'Italia 1964, quarantasettesima edizione della \"Corsa Rosa\", si svolse in ventidue tappe dal 16 maggio al 7 giugno 1964 per un percorso totale di 4\u00a0070 km. Fu vinto da Jacques Anquetil dopo un lungo duello con l'esordiente Italo Zilioli, il quale si arrese solamente alla ventesima tappa, Cuneo-Pinerolo, per una crisi di fame. \nSquadre e corridori partecipanti.\nPartecipano alla corsa 130 ciclisti in rappresentanza di tredici squadre."}
{"id": "287892", "revid": "695564", "url": "https://it.wikipedia.org/wiki?curid=287892", "title": "Magie Sinister", "text": ""}
{"id": "287902", "revid": "729019", "url": "https://it.wikipedia.org/wiki?curid=287902", "title": "Imanol Harinordoquy", "text": "Biografia.\nBasco, cresciuto a Saint-Jean-Pied-de-Port, si form\u00f2 rugbisticamente nelle giovanili del Garazi (nome basco di Saint-Jean); si trasfer\u00ec a Pau per gli studi universitari e l\u00ec, nel 1999, fu ingaggiato dal locale club, con il quale nel 2000 vinse l'European Challenge Cup.\nNel corso del Sei Nazioni 2002 esord\u00ec in Nazionale francese, disputando 4 incontri di tale edizione del torneo; fino al fu sempre presente, vincendo le edizioni e , entrambe con il Grande Slam.\nPrese parte alla in Australia disputandovi 4 incontri (4\u00ba posto finale); nel 2004 torn\u00f2 nei Paesi Baschi, ingaggiato dal Biarritz, club con il quale si laure\u00f2 campione di Francia nella stagione d'esordio e poi in quella successiva.\nNel 2007 torn\u00f2 a disputare il Sei Nazioni, e fu convocato per la Coppa del Mondo in Francia, nella quale si classific\u00f2 nuovamente al 4\u00ba posto finale.\nAl suo attivo anche la vittoria nei Sei Nazioni 2010 con il Grande Slam.\nHa partecipato alla , chiusa dalla al secondo posto finale."}
{"id": "287903", "revid": "123905583", "url": "https://it.wikipedia.org/wiki?curid=287903", "title": "Fuffi", "text": "Fuffi, conosciuta come in Giappone, \u00e8 un personaggio immaginario della serie di videogiochi \"Animal Crossing\". \u00c8 una gentile Shih Tzu che ha debuttato nel gioco \"\" del 2012, dove ricopre il ruolo della segretaria del personaggio del giocatore. Fuffi ha ricevuto un'accoglienza positiva, al punto da diventare uno dei personaggi pi\u00f9 importanti del franchise di \"Animal Crossing\". \u00c8 inoltre un personaggio giocabile nel picchiaduro crossover \"Super Smash Bros. Ultimate\".\nApparizioni.\nFuffi \u00e8 apparsa per la prima volta nel videogioco del 2012 ' insieme al fratello gemello Digby. Nel gioco, funge da segretaria del personaggio del giocatore, che diventa il sindaco della citt\u00e0, e lo assiste in vari compiti. Da allora \u00e8 apparsa in diversi giochi di \"Animal Crossing\", tra cui ', \"\", \" e .\"\nAl di fuori del \"franchise di Animal Crossing\", Fuffi \u00e8 apparsa anche nella serie \"Super Smash Bros.\", apparendo per la prima volta come assistente in \"Super Smash Bros. per Nintendo 3DS e Wii U\" prima di diventare un combattente giocabile nel \"sequel\" per Nintendo Switch \"Super Smash Bros.\" \"Ultimate\" . Fuffi appare anche nel videogioco per Wii U \"Mario Kart 8\" come personaggio scaricabile, cos\u00ec come nel suo porting per Nintendo Switch \"Mario Kart 8 Deluxe\" . Costumi basati su Fuffi appaiono in \"Super Mario Maker\" e \"Monster Hunter 4 Ultimate\" .\nIn altri media.\nFuffi appare in un manga dedicato sulla rivista \"CoroCoro Comic\" . L'account Twitter ufficiale di \"Animal Crossing\" di Nintendo prendeva il nome da Fuffi prima che l'account fosse ceduto a Tom Nook. Mentre era sotto Fuffi, l'account era solito twittare nello stile del personaggio. Nel luglio 2020, Fuffi \u00e8 tornata sull'account Twitter ufficiale di \"Animal Crossing\".\nAccoglienza.\nFuffi ha ricevuto un'accoglienza generalmente positiva sin dal suo debutto, al punto da diventare la mascotte della serie \"Animal Crossing\". \u00c8 stata classificata tra i migliori personaggi dei videogiochi degli anni 2010 dallo staff di \"Polygon\"; Nicole Carpenter l'ha infatti definita un \"amico puro e disponibile\" e \"un'icona molto reale\". La scrittrice Amy Valens ha dichiarato che la sua popolarit\u00e0 era dovuta al suo essere un personaggio \"sano, positivo e adorabile\". La scrittrice Nadia Oxford l'ha elogiata per la sua intelligenza e altruismo, affermando che fosse in grado di \"trasformare il tuo cuore in una pozzanghera cremisi di melma pulsante\". Ha anche affermato che tutto ci\u00f2 che Nintendo deve fare per farla tornare a giocare a \"New Leaf\" \u00e8 \"pubblicare uno schizzo di Fuffi la shih tzu seduta disperatamente alla sua scrivania ricoperta di ragnatele, con una tazza di caff\u00e8 che si trasforma in ghiaccio accanto al suo gomito.\" Patricia Hernandez di Kotaku ha definito Fuffi adorabile e la sua \"amata\", mentre esprimeva tristezza per quanto fosse difficile ottenere la sua carta amiibo.\nHenry Gilbert di GamesRadar l'ha definita il suo personaggio preferito in \"Animal Crossing\" per il suo aspetto carino e l'affidabilit\u00e0. La scrittrice Brittany Vincent ha dichiarato che Fuffi era uno dei personaggi pi\u00f9 adorabili di \"Animal Crossing.\" Lo scrittore Jaime Carrillo l'ha ritenuta la migliore assistente nei videogiochi. Fuffi \u00e8 stata percepita dai fan come bisessuale o pansessuale, accennata da un'apparente cotta per il personaggio del giocatore indipendentemente dal sesso.\nL'inclusione di Fuffi in \"Super Smash Bros. Ultimate\" \u00e8 stata accolta con grande favore.. La scrittrice di \"Electronic Gaming Monthly\" Mollie L. Patterson ha elogiato la sua inclusione in \"Mario Kart 8\", definendola adorabile e affermando la sua infatuazione per il personaggio. Nadia Oxford ha considerato Fuffi come parte di uno dei migliori pacchetti di contenuti scaricabili nel 2015, definendola adorabile. La scrittrice Gita Jackson ha definito Fuffi il suo \"prezioso angelo\" e che la sua comparsa in \"Super Smash Bros.\" \"Ultimate\" fosse stato per lei una sorta di regalo di compleanno."}
{"id": "287906", "revid": "112458705", "url": "https://it.wikipedia.org/wiki?curid=287906", "title": "Luminol", "text": "Il luminol, (nome IUPAC 5-ammino-2,3-diidro-1,4-ftalazindione) \u00e8 un composto chimico utilizzato dalla Polizia Scientifica per rilevare il sangue, dai biologi e biochimici per la ricerca di rame, ferro e cianuro, e per permettere l'identificazione di specifiche proteine separate mediante elettroforesi.\n\u00c8 una sostanza molto versatile che, mischiata con un appropriato agente ossidante, esibisce una chemiluminescenza bluastra. \u00c8 un solido cristallino bianco o leggermente giallino solubile nella maggior parte dei solventi organici anche di uso comune, ma \u00e8 insolubile nell'acqua.\nSintesi.\nIl Luminol pu\u00f2 essere sintetizzato a partire dall'acido 3-nitroftalico. All'inizio si riscaldano idrazina (N2H4) e acido 3-nitroftalico in un solvente altobollente come il glicerolo (1,2,3-propantriolo). Avviene una reazione di condensazione con perdita di acqua e formazione di 3-nitroftalidrazide. Il nitrogruppo viene quindi ridotto a gruppo amminico con ditionito di sodio (Na2S2O4) portando al Luminol.\nChemiluminescenza.\nPer esibire la sua luminescenza, il Luminol deve prima essere attivato con un ossidante. Solitamente una soluzione di perossido di idrogeno H2O2 ed un sale basico in acqua sono usati come attivatori. In presenza di catalizzatori come i composti del ferro, il perossido di idrogeno si decompone in acqua e ossigeno:\nNella pratica di laboratorio il catalizzatore pi\u00f9 usato \u00e8 il ferrocianuro di potassio. Nella ricerca forense del sangue il catalizzatore \u00e8 invece il ferro presente nell'emoglobina. Anche molti enzimi biologici possono catalizzare la decomposizione del perossido di idrogeno. Quando il Luminol reagisce con un sale basico si forma un dianione che reagisce con l'ossigeno prodotto dalla decomposizione del perossido. Il prodotto di questa reazione \u00e8 un perossido organico molto instabile che decompone immediatamente, con perdita di azoto, per formare acido 5-amminiftalico con elettroni in uno stato eccitato. Tornando allo stato fondamentale, l'eccesso di energia \u00e8 liberato come fotone, visibile come una luce blu.\nApplicazioni.\nViene utilizzato come reagente generico per indurre la luminescenza a scopi ludici o scientifici e nel campo medico per condurre prove biochimiche.\nCampo investigativo.\nIl Luminol \u00e8 utilizzato dalla polizia scientifica per determinare e rilevare tracce di sangue, anche lavato o rimosso. Usando la propriet\u00e0 chimica della luminescenza, esso emette luce reagendo con il perossido di idrogeno. Il ferro presente nell'emoglobina del sangue agisce da catalizzatore nella luminescenza. Il colore del Luminol che reagisce \u00e8 blu e dura circa 30 secondi e necessita, per essere rilevato, della quasi oscurit\u00e0.\nSi documentano le tracce di Luminol con una fotografia a lunga esposizione. Il Luminol reagisce anche con altre sostanze: questo pu\u00f2 portare a falsi indizi per la polizia, pertanto \u00e8 necessario affiancare al test del Luminol altri tipi di test.\nIn particolare:"}
{"id": "287912", "revid": "117207782", "url": "https://it.wikipedia.org/wiki?curid=287912", "title": "Preggio", "text": "Preggio \u00e8 una frazione del comune di Umbertide, in provincia di Perugia.\nIl borgo si trova ad un'altezza di 613 m, a circa 18\u00a0km a SW di Umbertide, vicino al confine con il territorio del comune di Passignano sul Trasimeno. Esso giace su una collina isolata ed \u00e8 attorniato da estese aree boschive (castagno e quercia) e pascoli. Secondo i dati Istat del 2001, \u00e8 abitato da 121 residenti.\nStoria.\nNella zona rimane segno di radici etrusche: sul monte Murlo (818 m), poco a nord di Preggio, si trovano resti di mura etrusche databili al IV secolo a.C. La localit\u00e0 viene indicata con il nome di \"Bellona\" o \"Bellonia\", e costituiva un importante snodo stradale, giacch\u00e9 si trovava lungo la via pi\u00f9 breve che congiungeva Perugia a Cortona, e sulla strada che unisce l'Alta Valle del Tevere al Lago Trasimeno. Il 25 giugno 217 a.C., le truppe cartaginesi e romane si scontrarono risalendo dalla valle del torrente Niccone, verso Bellona; i romani, reduci scampati dalla battaglia del Trasimeno, ebbero la peggio. Questi avvenimenti sono ricordati da un gran numero di toponimi locali: Pugnano, Monte Corvino, Peggio (ora Preggio), Pian di Marte.\nNel 917, la Rocca di Preggio viene citata in un documento dell'imperatore Berengario I, che la confermava come signoria del marchese Uguccione II Bourbon del Monte.\nNella zona di Preggio ebbero possedimenti anche i degli Oddi, storica casata perugina antagonista dei Baglioni, e di cui Francesco degli Oddi viene ricordato per essere stato guardiano del convento francescano intorno al 1480. Gentile di Biordo degli Oddi parla nel suo testamento del 1504 di una dipinto della raffigurante la Madonna e destinato alla Chiesa della Ss. Trinit\u00e0 in San Francesco.\nEconomia.\nSi basa sullo sfruttamento sostenibile del legname boschivo, sull'allevamento e sull'agriturismo. Importante un festival di musica sacra e da camera che si tiene ogni anno e che richiama un gran numero di visitatori e la Sagra della Castagna ad ottobre, con vendita di cibi e altri prodotti tipici in rustiche botteghe ricavate nelle antiche cantine."}
{"id": "287914", "revid": "729019", "url": "https://it.wikipedia.org/wiki?curid=287914", "title": "Damien Traille", "text": "Biografia.\nFiglio d'arte (suo padre Ren\u00e9 fu un terza linea), crebbe anche rugbisticamente a Pau; con la squadra pirenaica esord\u00ec in campionato nel 1998 e, nel 2001 debutt\u00f2 in Nazionale francese (contro il ).\nDal 2002 al 2009 prese parte a tutte le edizioni del Sei Nazioni, con quattro vittorie (, , e , le prime due delle quali con il Grande Slam); manc\u00f2 il suo terzo Slam nel 2010, anno in cui non fu schierato nel Torneo a causa di un infortunio al ginocchio sinistro.\nPrese parte alla in Australia, dove la Francia si classific\u00f2 quarta e, la stagione successiva, si trasfer\u00ec al Biarritz, con il quale Traille vanta i suoi due titoli di campione nazionale.\nNel 2007 preso parte alla Coppa del Mondo in Francia, ripetendo il 4\u00ba posto dell'edizione precedente; nella in Nuova Zelanda giunse sino alla finale, poi persa contro i padroni di casa."}
{"id": "287915", "revid": "287204", "url": "https://it.wikipedia.org/wiki?curid=287915", "title": "Campionato ceco di calcio", "text": "Il campionato di calcio ceco (Syst\u00e9m fotbalov\u00fdch sout\u011b\u017e\u00ed v \u010cesku) \u00e8 un insieme di tornei nazionali istituiti dalla Fotbalov\u00e1 asociace \u010cesk\u00e9 republiky (FA\u010cR). I campionati sono suddivisi e organizzati in pi\u00f9 livelli: la massima divisione \u00e8 la ePojisteni.cz liga, la seconda divisione \u00e8 la 2. liga o Druh\u00e1 liga, il terzo livello \u00e8 diviso tra Boemia (\u010ceska fotbalov\u00e1 liga) e Moravia-Slesia (Moravskoslezsk\u00e1 fotbalov\u00e1 liga). I livelli successivi comprendono campionati dilettantistici e regionali.\nOgni squadra affronta tutte le altre squadre del torneo di appartenenza due volte, una presso il proprio campo (partita in casa) l'altra presso il campo della squadra avversaria (partita in trasferta) con uno svolgimento detto Girone all'italiana. Dalla stagione 1994-95 si assegnano tre punti alla squadra vincitrice e zero a quella perdente. In caso di pareggio viene assegnato un punto a entrambe le squadre.\nDivisioni professionistiche.\nPrimo livello.\n\u00c8 il massimo torneo nazionale in cui si affrontano 16 squadre dalla stagione 1993-94 anno in cui fu istituita la 1. liga. La squadra che accumula il maggior numero di punti nella Synot liga vince il titolo di \"campione della Repubblica Ceca\". La squadra vincitrice del campionato accede al terzo turno( l\u2019ultimo) dei preliminari di Champions League , mentre la seconda classificata accede al primo turno preliminare di Champions League , successivamente la terza classificata e la vincitrice della Coppa della Repubblica Ceca (o eventualmente la quarta classificata in campionato) accedono ai preliminari di Europa League. Le ultime due squadre nella classifica generale vengono retrocesse in seconda divisione.\nSecondo livello.\n\u00c8 il secondo torneo della Repubblica Ceca. Ogni anno sedici squadre si affrontano\nin un torneo con le stesse caratteristiche della Synot liga. La squadra che accumula il maggior numero di punti e la seconda classificata passano in prima divisione. Le ultime due finiscono nella terza divisione.\nTerzo livello.\n\u00c8 una delle due divisioni di terzo livello del calcio ceco. In questo torneo regionale si sfidano sedici squadre presso la zona della regione della Boemia. Alla fine del torneo con svolgimento all'italiana la vincitrice del torneo sale in Druh\u00e1 liga e le ultime due, tre o a volte quattro squadre retrocedono in 4. liga.\n\u00c8 una delle due divisioni di terzo livello del calcio ceco. Sedici squadre si affrontano nel torneo presso le zone della Slesia e della Moravia con svolgimento all'italiana. Alla fine delle 30 giornate la squadra che vince il campionato sale in Druh\u00e1 liga e le ultime due, tre o a volte quattro squadre retrocedono in 4. liga.\nDivisioni dilettantistiche.\nQuarto livello.\n\u00c8 il quarto livello del calcio ceco ed \u00e8 divisa in 5 gironi, 3 nella zona Boema e 2 nella zona Morava-Slesa. Ogni girone ha 16 squadre ciascuno. Questi tornei fanno parte del calcio dillentantistico ceco.\nDivisioni regionali.\nI restanti sei livelli sono divisi tra campionati regionali e campionati di Praga. Sono divisi in:\nQualificazioni alle Coppe Europee.\nLa squadra che vince la Synot liga si guadagna l'accesso ai preliminari di Champions League, la seconda, la terza e la vincitrice della coppa nazionale o nel caso in cui la coppa nazionale venga vinta da una tra le prime tre squadre in campionato, la quarta classificata partecipano alla Europa League."}
{"id": "287916", "revid": "93556", "url": "https://it.wikipedia.org/wiki?curid=287916", "title": "Aurino", "text": "L'Aurino (\"Ahr\" in tedesco, di genere femminile, talora \"Ahrnbach\") \u00e8 un torrente dell'Alto Adige.\nNasce dalla Vetta d'Italia, forma la Valle Aurina e la Val di Tures, bagnando i comuni di Predoi, Valle Aurina, Campo Tures e Gais. Confluisce da destra nella Rienza presso Brunico.\nToponimo.\nL'antico nome del torrente \u00e8 \"Pirlbach\" o \"Achenbach\", entrambi ancora attestati nel 1772. L'etimo \"Pirl-\" \u00e8 ancora conservato nel nome della Birnl\u00fccke quale zona ove il torrente sgorga."}
{"id": "287918", "revid": "4106", "url": "https://it.wikipedia.org/wiki?curid=287918", "title": "Gadera", "text": ""}
{"id": "287919", "revid": "110157", "url": "https://it.wikipedia.org/wiki?curid=287919", "title": "Convenzione di Stoccolma sugli inquinanti organici persistenti", "text": "La Convenzione di Stoccolma sugli inquinanti organici persistenti, stabilita in occasione di un convegno tenutosi a Stoccolma dal 22 al 23 maggio 2001, si pone come obiettivo l'eliminazione e la diminuzione dell'uso di alcune sostanze nocive per la salute umana e per l'ambiente definite inquinanti organici persistenti (POP o POPs). I POP sono composti chimici con propriet\u00e0 tossiche che si propagano nell'aria, nell'acqua o nel terreno e, a causa della loro scarsa degradabilit\u00e0, risiedono nell'ambiente per lungo tempo.\nIl documento riguarda 12 inquinanti principali: aldrin, clordano, dicloro difenil tricloroetano, dieldrin, endrin, eptacloro, mirex, toxafene, esaclorofene e tre intere classi di composti:\nNel caso del dicloro difenil tricloroetano (DDT) la sua produzione non \u00e8 stata vietata, ma \u00e8 limitata a modeste quantit\u00e0 e con l'unico scopo di debellare la malaria nelle zone in cui questa malattia assume carattere endemico.\nSono in seguito state incluse quattro sostanze gi\u00e0 in discussione dal 1998: pentabromodifenolo, clordecone, esabromodifenile e esaclorocicloesano (lindano). La convenzione \u00e8 stata adottata il 22 maggio 2001, ed \u00e8 entrata in vigore il 17 maggio 2004. Vi hanno aderito 181 paesi tra cui gli stati membri dell'Unione europea. L'Italia, che l'ha firmata il 23 maggio 2001, al momento non l'ha n\u00e9 ratificata, n\u00e9 messa in forza (unico stato firmatario europeo ad aver disatteso la convenzione, che non \u00e8 stata ratificata anche da Malesia, Israele e USA)."}
{"id": "287921", "revid": "1226", "url": "https://it.wikipedia.org/wiki?curid=287921", "title": "Terrorista", "text": ""}
{"id": "287922", "revid": "92723", "url": "https://it.wikipedia.org/wiki?curid=287922", "title": "Ordine di Lenin", "text": "L'Ordine di Lenin (), intitolato al leader della Rivoluzione russa, era la pi\u00f9 alta onorificenza nazionale dell'Unione Sovietica. Il riconoscimento veniva assegnato per i seguenti motivi:\nChi riceveva i riconoscimenti di Eroe dell'Unione Sovietica o di Eroe del Lavoro Socialista otteneva al contempo anche l'Ordine di Lenin. L'onorificenza venne assegnata a citt\u00e0, imprese, fabbriche, regioni, unit\u00e0 militari e navi. L'Ordine di Lenin venne istituito dal Comitato Esecutivo Centrale il 6 aprile 1930. La prima entit\u00e0 sovietica a riceverlo fu il quotidiano sovietico \"Pravda\", il 23 maggio 1930. I primi stranieri insigniti del premio furono due meccanici aerei statunitensi, il 10 settembre 1934, per la loro partecipazione alle operazioni di ricerca e soccorso della nave a vapore \"\u010celjuskin\".\nStoria.\nAll'inizio degli anni venti, fu presa in considerazione l'istituzione di un nuovo ordine, lo Stendardo di Lenin, da assegnare a coloro che erano stati insigniti di quattro medaglie dell'Ordine della Bandiera rossa. L'8 luglio 1926, il capo della direzione principale dell'Armata Rossa V. N. Levi\u010devym propose la creazione dell'Ordine di Il'i\u010d come onorificenza pi\u00f9 alta nell'ambito militare. Tuttavia, poich\u00e9 la guerra civile russa si era conclusa solo nel 1923, il progetto fu respinto. A quel tempo, il Consiglio dei commissari del popolo dell'Unione Sovietica aveva riconosciuto il bisogno della creazione di ulteriori ordini sovietici pi\u00f9 alti, non soltanto al valor militare.\nAll'inizio del 1930, iniziarono i lavori sul progetto di un nuovo ordine che prese il nome di \"Ordine di Lenin\". Gli artisti della fabbrica Goznak di Mosca ricevettero il compito di disegnare il distintivo e scegliere il ritratto di Lenin da riprodurre. Tra le bozze fu scelta quella dell'artista I. I. Dubasov, che prese come base una fotografia del defunto leader sovietico scattata durante il II Congresso dell'Internazionale Comunista a Mosca (luglio-agosto 1920) da Viktor Karpovi\u010d Bulla. Nella foto, Lenin era stato ritratto di profilo e con il volto verso sinistra, ma in seguito fu disegnato di tre quarti verso l'osservatore.\nNella primavera del 1930, gli schizzi furono inviati agli scultori Ivan \u0160\u010dadr e P\u00ebtr Ta\u00eb\u017enij della Goznak (la zecca di stato dell'URSS) per realizzare il distintivo, mentre lo stampo fu inciso da Aleksej Puga\u010d\u00ebv. La realizzazione della medaglia fu svolta grazie anche ai lavoratori della Faberg\u00e9.\nL'Ordine di Lenin fu istituito ufficialmente il 6 aprile 1930 dal Presidium Comitato esecutivo centrale dell'Unione Sovietica, mentre lo statuto fu approvato il 5 maggio 1930. Il primo assegnatario dell'Ordine fu il quotidiano \"Komsomol'skaja Pravda\", con la risoluzione del Presidium del CEC dell'URSS emessa il 23 maggio 1930 \"per l'assistenza attiva nel rafforzare il ritmo della costruzione socialista e in relazione al quinto anniversario della sua fondazione\".\nIl 1\u00ba luglio 1931, usc\u00ec dalla fabbrica Goznak di Mosca il primo lotto da 100 pezzi di medaglie dell'Ordine di Lenin e fu inviato alla Segreteria del Presidium del Comitato esecutivo centrale dell'URSS.\nLo statuto fu revisionato il 27 settembre 1934 dal CEC, il 19 giugno 1943 e il 16 dicembre 1947 dal Presidium del Soviet Supremo. La versione finale del testo fu approvata il 28 marzo 1980 dal Presidium del Soviet Supremo.\nL'Ordine fu sciolto il 21 dicembre 1991.\nStatuto.\nL'Ordine di Lenin pu\u00f2 essere assegnato anche a individui che non sono cittadini dell'URSS, e cos\u00ec anche a imprese, istituzioni, organizzazioni, insediamenti di Stati stranieri.\nFonte:\nDistintivi.\nL'aspetto, le dimensioni e i materiali utilizzati per la realizzazione del distintivo dell'ordine furono cambiati diverse volte, sia durante il processo di creazione che dopo la sua costituzione.\nInizialmente, le prime versioni comprendevano, oltre a una corona di spighe che incorniciava il medaglione rotondo centrale, una falce e un martello e l'acronimo \"\u0421\u0421\u0421\u0420\" (URSS), anche un triangolo in basso per indicare l'alleanza tra operai, contadini e intellettuali. Questa prima versione non fu approvata.\nFu proposto inoltre di aggiungere un numero ordinale in uno scudo sotto l'Ordine per coloro che avevano ricevuto pi\u00f9 volte l'Ordine, come avveniva con l'Ordine della Bandiera rossa. Tuttavia, anche quest'idea venne respinta.\nPrimo modello.\nIl primo modello dell'ordine fu approvato il 23 maggio 1930.\nL'Ordine di Lenin del 1930 era un medaglione rotondo con un bassorilievo di Lenin al centro e un paesaggio industriale sullo sfondo. Sotto il ritratto vi era l'immagine di un trattore. Il medaglione era circondato da un bordo d'oro sovrapposto e fissato mediante saldatura. Sul diritto, il bordo d'oro aveva una scanalatura riempita di smalto rosso rubino. Intorno al medaglione, al di fuori del bordo d'oro, vi erano delle spighe di grano sulle quali erano sovrapposti una falce e un martello nella parte superiore del segno, e l'acronimo \"\u0421\u0421\u0421\u0420\" nella parte inferiore. Le lettere dell'iscrizione erano dorate e ricoperte di smalto rosso ed ognuna era un elemento unico e saldato.\nL'ordine \u00e8 stato realizzato in argento sterling, lungo 38 mm e largo 37,5 mm.\nL'Ordine di Lenin del primo tipo fu emesso fino al febbraio 1932. Uno dei motivi per la cessazione dell'emissione di ordini di questo tipo era il fatto che altri premi dell'URSS e persino alcuni distintivi erano decorati con smalti colorati pi\u00f9 pregiati del premio principale del paese.\nFurono emessi circa 700 ordini del primo tipo.\nSecondo modello.\nPoich\u00e9 il primo modello dell'Ordine di Lenin era privo dei principali simboli del socialismo, ovvero la stella e la bandiera rosse, si decise di cambiare leggermente il suo aspetto.\nIl nuovo statuto dell'Ordine di Lenin fu approvato con decreto del Comitato Esecutivo Centrale dell'URSS del 27 settembre 1934. L'Ordine di Lenin ora non era pi\u00f9 d'argento, ma d'oro 750 carati. Le immagini del trattore e del paesaggio industriale furono rimosse assieme alla scritta \"USSR\" \u00e8 scomparsa. La falce e il martello furono smaltati di rosso e spostati nella parte inferiore, mentre in quella superiore fu inserito un stendardo rosso con la scritta \"\u041b\u0415\u041d\u0418\u041d\" (LENIN) in caratteri dorati e a lato fu inserita una stella rossa. La placcatura in argento fu applicata al medaglione centrale e al ritratto di Lenin, mentre le spighe erano d'oro puro.\nIl distintivo era lungo 38,5 mm e largo 38 mm, leggermente pi\u00f9 grande del modello precedente.\nTerzo modello.\nIl terzo modello dell'Ordine di Lenin fu assegnato dall'11 giugno 1936 al 19 giugno 1943.\nRispetto alla versione precedente, la modifica principale consisteva nel bassorilievo di Lenin come pezzo separato e in platino dal peso di 2,4-2,75 g. Il ritratto era attaccato alla base con tre rivetti e la superficie del medaglione centrale era ricoperta di smalto grigio-azzurro. Fu aumentata la purezza dell'oro da 750 a 950 carati.\nIl distintivo era lungo 38-39 mm e largo 38 mm.\nQuarto modello.\nIl quarto modello dell'Ordine fu assegnato dal 19 giugno 1943 fino alla dissoluzione dell'Unione Sovietica.\nUn decreto del 19 giugno 1943 stabil\u00ec la procedura per indossare gli ordini che avevano la forma di una stella sul lato destro del petto e gli ordini che avevano una forma ovale o rotonda sul lato sinistro, con sopra il nastro avvolto in una lamina pentagonale metallica. Allo stesso tempo, in considerazione del forte aumento del numero di ordini dell'URSS e del numero di premi, al posto degli ordini \u00e8 stato introdotto l'uso di cinturini con nastri in tessuto moir\u00e9. Di conseguenza, nel 1943 alla medaglia dell'Ordine di Lenin fu aggiunto un occhiello nella parte superiore dell'ordine, in cui era infilato un anello, collegato a un blocco pentagonale. Inoltre, tutti gli ordini assegnati prima dell'entrata in vigore del decreto furono soggetti a sostituzione, a partire dal personale militare. La massiccia sostituzione fu effettuata dopo la fine della Grande Guerra Patriottica.\nCon l'ultimo emendamento allo statuto dell'Ordine approvato il 28 marzo 1980, la medaglia fu cos\u00ec descritta:\nIl distintivo era lungo tra i 43 e i 45 mm (compreso l'occhiello), largo 38 mm ed il diametro del medaglione con il ritratto era di 25 mm."}
{"id": "287925", "revid": "112163110", "url": "https://it.wikipedia.org/wiki?curid=287925", "title": "Gardena", "text": ""}
{"id": "287927", "revid": "1568601", "url": "https://it.wikipedia.org/wiki?curid=287927", "title": "Rio Gardena", "text": "Il Rio Gardena (\"Gr\u00f6dner Bach\" in tedesco, gi\u00e0 \"Dirsching\"; \"Derjon\" o \"Dorsung\" in ladino) \u00e8 un fiume dell'Alto Adige. Nasce dal passo Sella a 2240\u00a0m s.l.m., forma la Val Gardena, bagnando Selva di Val Gardena, Santa Cristina e Ortisei. Confluisce da sinistra nell'Isarco presso Ponte Gardena a 471\u00a0m s.l.m.\nDescrizione.\nGli affluenti principali del rio Gardena sono a destra il rio \"Cisles\" proveniente dal gruppo delle Odle, il rio \"Val d'Anna\" proveniente dal Rasciesa e Seceda. A sinistra gli affluenti sono il rio \"Ampezzan\" proveniente dal gruppo del Sassolungo ed il rio \"I\u00ebnder\" proveniente dall'Alpe di Siusi. Tale sistema fluviale costituisce anche i confini comunali della valle. Il comune di Selva \u00e8 limitato a ovest con il comune di Santa Cristina dagli affluenti Cisles e Ampezzan. Il rio I\u00ebnder divide Santa Cristina con Castelrotto (Alpe di Siusi) a ovest. Dopo l'affluenza del fiume I\u00ebnder il rio Gardena divide a sud i comuni di Santa Cristina, di Ortisei e di Laion dal comune di Castelrotto.\nIl nome antico del rio Gardena \u00e8 \"Dirsching\" (in tedesco) e \"Dorsung\", \"Dursan\" o \"Derjon\" (in ladino), attestato nel 1264-1272 come \"Turs\u00fbn\", nel 1288 come \"wazzer Dursan\" e \"D\u00fcrsan\", nel 1547 come \"Gredner Pach genant der Tursing\" e nel 1552 come \"Duorsingbach\"."}
{"id": "287928", "revid": "31789", "url": "https://it.wikipedia.org/wiki?curid=287928", "title": "Coffea arabica", "text": "La pianta del caff\u00e8 (Coffea arabica ) \u00e8 un arbusto della famiglia delle Rubiaceae, coltivato, analogamente ad altre specie congeneri, per la produzione della nota bevanda.\nMorfologia.\nLa pianta \u00e8 un piccolo albero, alto fino a una decina di metri circa.\nLe foglie sono grandi (lunghe ), opposte, ovali o oblunghe, di color verde scuro.\nI fiori sono bianchi, riuniti in mazzetti all'ascella delle foglie, con diametro di .\nI frutti sono drupe, tondeggianti o pi\u00f9 comunemente oblunghe, che a maturit\u00e0 hanno colore rosso o violaceo e contengono tipicamente due semi.\nDistribuzione.\n\"Coffea arabica\" \u00e8 originaria dell'Etiopia, nella parte Sud Ovest del Paese (regione degli Oromo e dei Nilotici) o dell'Arabia (incerta la presenza spontanea anche in Yemen). In queste regioni ne \u00e8 iniziata la coltivazione, che si \u00e8 poi diffusa nelle regioni tropicali di tutto il mondo.\nLa storia della coltivazione del caff\u00e8, con le sue varie specie, \u00e8 approfondita nella voce apposita.\nPropriet\u00e0.\n\"Coffea arabica\" \u00e8 utilizzata come stimolante per la presenza della caffeina, un alcaloide.\nIl contenuto di caffeina dei semi di \"Coffea arabica\" \u00e8 pi\u00f9 basso di quello di altre specie del genere \"Coffea\" comunemente coltivate (in particolare \"Coffea canephora\") ed \u00e8 normalmente del 12 per mille sulla parte secca, con oscillazioni in pi\u00f9 o in meno a seconda delle variet\u00e0."}
{"id": "287932", "revid": "124226594", "url": "https://it.wikipedia.org/wiki?curid=287932", "title": "Dante Pergreffi", "text": "Dopo cinque anni di militanza nei seminali Saskatchewan, dal 1979 al 1983, entra a far parte dei Nomadi come bassista nel 1984, sostituendo il dimissionario Umberto Maggi e in vista delle registrazioni di \"Ci penser\u00e0 poi il computer\".\nMuore a pochi chilometri da casa, il 14 maggio 1992 all'et\u00e0 di 30 anni a causa di un incidente automobilistico a bordo della sua Saab 900 S turbo cabriolet di rientro dal Midnight Caf\u00e9 di Correggio. Dante muore sul colpo.\nRibattezzato affettuosamente da Augusto Daolio \"Principe Desiderio\" per il suo carattere estroverso ed allegro, Dante riposa nel cimitero di Fabbrico, la sua citt\u00e0 natale. Il suo posto in seno alla band verr\u00e0 ufficialmente preso dall'allora diciannovenne Elisa Minari.\nGli album \"Ma noi no\", \"Ma che film la vita\", \"Contro\" e \"Canzoni nel vento\" escono postumi. Seppur accreditato alla formazione del 1992 \u2013 il primo \u2013 \u00e8 una raccolta di vecchi brani dei Nomadi riregistrati principalmente da turnisti in compagnia del solo Augusto Daolio; l'album viene dedicato al bassista scomparso. Il secondo e il quarto sono due live album contenenti registrazioni della seconda met\u00e0 degli anni 80 (\"Canzoni nel vento\") e di inizio anni 90 (\"Ma che film la vita\"). \"Contro\" \u00e8 l'ultimo album di brani inediti registrato da Dante e da Augusto, pubblicato nel 1993.\nA vent'anni dalla scomparsa sua e di Augusto Daolio il 25 febbraio 2012 viene messo in commercio un nuovo live album intitolato \"\u00c8 stato bellissimo\" comprendente registrazioni che vanno dall'estate del 1984 a quella del 1990 che vedono Pergreffi in seno alla band."}
{"id": "287935", "revid": "1534511", "url": "https://it.wikipedia.org/wiki?curid=287935", "title": "Glossario di matematica finanziaria", "text": "Questa pagina \u00e8 un glossario dei termini usati in matematica finanziaria.\nA.\nAmmortamento.\nSpecificazione della modalit\u00e0 di estinzione di un debito, in termini di valute e di rate, che realizzano la restituzione e la remunerazione del debito stesso.\nA rimborso globale finale.\nIl capitale prestato e gli interessi maturati sullo stesso per l'intera durata del prestito, vengono restituiti alla scadenza in un'unica soluzione.\nA rimborso globale con interessi periodici.\nIl capitale prestato viene rimborsato integralmente alla scadenza e gli interessi formula_1, formula_2..., formula_3, maturati sullo stesso nei vari periodi, vengono corrisposti periodicamente, in via anticipata o posticipata.\nA rimborso graduale.\nIl capitale prestato viene restituito gradualmente e gli interessi maturati vengono corrisposti periodicamente. L'importo di ciascuna rata \u00e8 costituito da una parte (quota capitale) destinata alla restituzione della somma mutuata, e da una parte (quota interesse) che remunera il capitale disponibile nel periodo considerato.\nAmmortamento americano.\n\u00c8 una modalit\u00e0 composita di ammortamento di un debito caratterizzata dalla sovrapposizione di due operazioni finanziarie distinte condotte in parallelo dal debitore:\nAmmortamento francese.\n\u00c8 una modalit\u00e0 di ammortamento di un debito che prevede il pagamento di rate periodiche costanti posticipate. Questo tipo di ammortamento \u00e8 caratterizzato da quote capitale che crescono in progressione geometrica con il pagamento delle rate.\nAmmortamento italiano.\n\u00c8 una modalit\u00e0 di ammortamento di un debito che prevede rate di ammortamento di importo variabile in modo tale che le quote capitale siano di importo costante. Questo tipo di ammortamento \u00e8 caratterizzato da debito residuo, debito estinto e rate che variano in progressione aritmetica.\nAmmortamento tedesco.\n\u00c8 una modalit\u00e0 di ammortamento di un debito che prevede il pagamento alle scadenze in via anticipata delle quote di interesse e in via posticipata delle quote capitale.\nAttualizzazione.\nProcesso finanziario che consente di stabilire oggi il valore attuale di un capitale con scadenza futura, cio\u00e8 di anticiparne la disponibilit\u00e0.\nLa possibilit\u00e0 di fruire in anticipo di una somma con scadenza futura, comporta ovviamente l'onere di sopportare un costo chiamato sconto; che rappresenta la differenza in termini assoluti tra la somma anticipata e il capitale a scadenza.\nA sconto commerciale.\nRegime d\u2019attualizzazione coniugato al regime di capitalizzazione ad interesse anticipato.\nA sconto composto.\nRegime d\u2019attualizzazione coniugato al regime di capitalizzazione ad interesse composto.\nA sconto semplice.\nRegime d\u2019attualizzazione coniugato al regime di capitalizzazione ad interesse semplice\nB.\nBOT.\nBuono Ordinario del Tesoro, \u00e8 un titolo emesso dal Ministero del Tesoro in cui l'interesse viene elargito al sottoscrittore in un'unica soluzione ed \u00e8 dato dalla differenza tra il capitale finale e quello iniziale.\nBTP.\nBuono del Tesoro Poliennale, \u00e8 un titolo emesso dal Ministero del Tesoro con scadenza a tasso fisso.\nC.\nCapitale.\nQuantit\u00e0 di denaro impiegata in un'operazione finanziaria, riferita all'epoca iniziale, solitamente indicato con C.\nCapitalizzazione.\nProcedimento per cui un capitale C, investito in un'operazione finanziaria per un certo periodo di tempo t, genera un incremento del capitale stesso, detto interesse.\nA tassi variabili nel tempo.\nCapitalizzazione regolata, anzich\u00e9 da un unico tasso costante nel tempo, da una sequenza di tassi diversi, ciascuno applicabile ad un determinato intervallo di tempo.\nAd interesse composto.\nRegime di capitalizzazione in base al quale il capitale impiegato C, incorpora gli interessi maturati, ovvero gli interessi maturati sono capitalizzati e producono interesse nei periodi successivi. In questo caso il montante viene determinato dalla legge\nformula_6\ndove n \u00e8 il numero dei periodi che hanno prodotto interesse e i \u00e8 il tasso d'interesse periodale.\nAd interesse semplice.\nRegime di capitalizzazione in base al quale gli interessi sono calcolati sul capitale C alla fine del periodo d'impiego. In tale regime il montante viene determinato dalla relazione\nformula_7\ndove i \u00e8 il tasso d'interesse periodale.\nComposta frazionata.\nForma di capitalizzazione eseguita pi\u00f9 volte in un anno.\nDegli interessi.\nTrasformazione degli interessi in un nuovo capitale.\nMista.\nApplicazione di due differenti leggi di capitalizzazione, per esempio regime composto per un lasso di tempo, regime semplice per un altro lasso di tempo. \u00c8 il criterio correntemente utilizzato dalle banche per valutare il montante relativo a durate di tempo diverse da multipli interi della periodicit\u00e0.\nCondizione di chiusura elementare.\nCondizione che sancisce l'uguaglianza tra la somma delle quote capitale e il capitale preso in prestito.\nCondizione d'equit\u00e0.\nCondizione che sancisce l'uguaglianza tra la somma dei valori attuali delle rate e il capitale preso in prestito.\nConvenzione esponenziale.\nConvenzione che, nel regime di capitalizzazione ad interesse composto, applicato per durate non intere, comporta l'applicazione del regime ad interesse composto alla frazione del periodo.\nConvenzione lineare.\nConvenzione che, nel regime di capitalizzazione ad interesse composto, applicato per durate non intere, comporta l'applicazione del regime ad interesse composto per il numero intero di periodi e l'applicazione del regime ad interesse semplice per la rimanente frazione di periodo.\nCorso tel quel.\nCon corso tel quel si intende il prezzo di negoziazione del titolo che include, oltre al valore del capitale, anche il rateo d'interesse dal giorno dell'ultimo godimento al giorno della negoziazione. Al venditore del titolo negoziato a corso tel quel spetta la parte di interessi fino alla conclusione della contrattazione.\nCostituzione di un capitale.\nSequenza di prestazione finanziarie periodiche (rendita) utilizzata per costituire una disponibilit\u00e0 finanziaria di importo stabilito in un'epoca futura.\nMediante un unico versamento.\nCostituzione di un capitale attraverso un unico versamento effettuato all'epoca iniziale.\nCostituzione graduale di un capitale.\nIl capitale viene costituito attraverso pi\u00f9 versamenti effettuati tra l'epoca iniziale e quella finale.\nCon versamenti posticipati.\nIl capitale da costituire sar\u00e0 disponibile all'atto in cui viene effettuato l'ultimo versamento.\nCon versamenti anticipati.\nIl capitale da costituire sar\u00e0 disponibile un periodo dopo l'ultimo versamento.\nD.\nDebito.\nIl dovere giuridico di eseguire una determinata prestazione avente un valore economico nei confronti di un soggetto determinato.\nEstinto.\nLa parte di debito, in termini di quote capitale, gi\u00e0 rimborsata.\nResiduo.\nLa parte di debito, in termini di quote capitale, da rimborsare.\nDurata frazionaria.\nLa durata dell'impiego di capitale si dice frazionaria se corrisponde a una frazione di periodo.\nDurata intera.\nLa durata dell'impiego di capitale si dice intera se corrisponde ad un numero intero di periodi.\nDurata media finanziaria o \"duration\".\n\u00c8 la media ponderata delle scadenze di tutti i pagamenti, a titolo d'interesse e di capitale, i cui fattori di ponderazione sono costituiti dal rapporto tra il valore attuale del singolo pagamento e il valore attuale della somma di tutti i pagamenti. La duration \u00e8 misurata in unit\u00e0 di tempo e risulta espressa nella stessa unit\u00e0 temporale utilizzata per misurare la scadenza dei pagamenti.\nE.\nEpoca.\nTempi in cui vengono effettuati i versamenti per costituire il capitale o i pagamenti nel caso di una rendita.\nF.\nFattore di montante.\nFunzione che permette di calcolare il montante noti il capitale iniziale e le epoche iniziali e finali dell'impiego. Esprime il montante M, al tempo t, di un capitale C unitario. Ha espressioni diverse a seconda del regime di capitalizzazione.\nFattore di sconto.\nFunzione che permette di calcolare il valore attuale, noti il capitale disponibile ad un'epoca futura e le epoche iniziali e finali. Ha espressioni diverse a seconda del regime d\u2019attualizzazione.\nFinanziamento (in senso generale).\nOperazione finanziaria in cui, per qualunque tasso, la scadenza media del flusso dei ricavi precede la scadenza media del flusso dei costi. Ovvero Z(c)&gt;Z(r)\nIn senso lato.\nOperazione per cui la scadenza media aritmetica dei ricavi precede l'epoca del primo costo.\nIn senso stretto.\nOperazione finanziaria nella quale la scadenza dell'ultima entrata precede temporalmente la scadenza della prima uscita.\nFondo di costituzione al tempo t.\nRappresenta la somma delle quantit\u00e0 versate e degli interessi maturati.\nForza d'interesse o intensit\u00e0 istantanea d'interesse.\nFunzione ottenuta attraverso il passaggio al limite dell'intensit\u00e0 d'interesse: formula_8.\nA parit\u00e0 di capitale disponibile in t e di intervallo di tempo di investimento formula_10, pi\u00f9 elevato \u00e8 il valore della forza d'interesse, per ogni t, pi\u00f9 \u00e8 alto l'interesse prodotto tra t e t+formula_10.\nH.\nHurdle rate.\nTasso minimo di rendimento finanziaria richiesto ad un investimento per poter essere considerato. L'hurdle rate pu\u00f2 essere sia un tasso legato al costo del capitale, generalmente il WACC, oppure un tasso ipotizzato aprioristicamente\nI.\nInflazione.\nAumento generalizzato del livello dei prezzi di mercato. Ne consegue un minor potere d'acquisto della moneta.\nInteresse.\nDifferenza tra il montante e il capitale. Rappresenta il compenso corrisposto a chi rinuncia a una disponibilit\u00e0 finanziaria, differendola nel tempo.\nAnticipato.\nInteresse calcolato in regime di capitalizzazione a interessi anticipati.\nComposto.\nInteresse calcolato in regime di capitalizzazione ad interesse composto.\nSemplice.\nInteresse calcolato in regime di capitalizzazione ad interesse semplice, e proporzionale al capitale ed al tempo.\nInterpolazione lineare.\nDeterminazione approssimata del valore di una funzione corrispondente ad un valore x o compreso tra due valori noti x1, e x2 della variabile indipendente e i cui valori corrispondenti sono anch'essi dati y1 e y2.\nInvestimento (in senso generale).\nOperazione finanziaria in cui, per qualunque tasso, la scadenza media del flusso dei costi precede la scadenza media del flusso dei ricavi.\nIn senso lato.\nOperazione finanziaria in cui la scadenza media aritmetica dei costi precede l'epoca del primo ricavo.\nIn senso stretto.\nOperazione finanziaria nella quale la scadenza dell'ultima uscita precede temporalmente la scadenza della prima entrata.\nJ.\nJunk Bonds.\nDall'inglese \"junk\" spazzatura, in finanza associato a bond, indica un'obbligazione ad alto rischio, senza rating o con un rating inferiore a BBB-. Al di sotto di BBB- (scala Standard &amp; Poor's) le obbligazioni risultano rischiose e speculative e si parla di \"junk bonds\". Di conseguenza un junk bond dovr\u00e0 pagare un interesse pi\u00f9 elevato, al fine di convincere un investitore a prestare denaro ad un debitore dalla scarsa qualit\u00e0 di credito, cio\u00e8 maggiormente rischioso.\nL.\nLegge d'attualizzazione.\nFunzione che esprime il capitale iniziale, noti il montante e l'epoca iniziale e finale.\nLegge di capitalizzazione.\nFunzione che esprime il montante M, note il capitale C e l'epoca finale t. (vedere anche capitalizzazione)\nLeggi coniugate.\nDue leggi (una di capitalizzazione e una d'attualizzazione) si dicono coniugate quando il capitale iniziale di un montante, ottenuto con una legge di capitalizzazione, coincide con il valore attuale dello stesso montante, calcolato con una legge d'attualizzazione. In altre parole due leggi sono coniugate se il fattore di montante f(t) e il fattore di sconto g(t) sono legati dalla relazione f(t,i)=1/ F(t,d).\nM.\nMIB30.\nIndice della Borsa che comprende i trenta maggiori titoli quotati nel mercato italiano.\nMontante.\nSomma tra il capitale iniziale e l'interesse, in un'operazione finanziaria.\nDi una rendita.\nII montante di una rendita \u00e8 la somma dei montanti delle singole rate, calcolati alla scadenza della rendita, nel regime di capitalizzazione prescelto.\nMutuo.\nOperazione finanziaria nella quale si ha una sola entrata monetaria, capitale preso in prestito, seguito da una o pi\u00f9 uscite monetarie, a titolo di rimborso del capitale e pagamento degli interessi.\nMargine Operativo Netto.\nSinonimo di EBIT (Earnings before interests and taxes), si riferisce all'utile prima delle tasse, degli oneri finanziari e delle componenti straordinarie. Pu\u00f2 anche essere calcolato come la differenza tra Ricavi e Costi (compresi gli ammortamenti). Il Margine Operativo Netto \u00e8 anche chiamato Utile Operativo, Risultato Operativo, Reddito Operativo.\nMargine Operativo Lordo.\nSinonimo di EBITDA (Earnings before interests, taxes depreciations and amortisations), si riferisce alla differenza tra ricavi e costi (non calcolando gli ammortamenti). \u00c8 anche calcolabile come la somma tra Margine Operativo Netto, gli ammortamenti e le svalutazioni.\nO.\nObbligazioni.\nLe obbligazioni sono titoli finanziari stipulati tra un'impresa emittente e un investitore. I titoli obbligazionari vengono emessi sul mercato mobiliare stabilendo una remunerazione del capitale investito a condizioni contrattualmente note al momento dell'emissione.\nObbligazioni con remunerazione fissa.\nObbligazioni che vengono remunerate attraverso la differenza tra il valore nominale e il prezzo di emissione zero coupon bonds o, eventualmente, anche tramite cedole espresse in percentuale rispetto al valore nominale.\nObbligazioni con remunerazione variabile.\nObbligazioni per le quali non sono noti i flussi monetari futuri corrisposti all'investitore poich\u00e9 sono correlati o a parametri esogeni, come il rendimento di altri strumenti finanziari, oppure a scelte discrezionali dell'emittente o dell'investitore.\nObbligazioni con piano di ammortamento non omogeneo.\nObbligazioni nelle quali il capitale viene restituito agli investitori in date diverse attraverso un piano di ammortamento del capitale. In questo tipo di obbligazioni con remunerazione variabile l'aleatoriet\u00e0 sui flussi di remunerazione deriva dalla data in cui gli investitori riceveranno tali flussi e dal loro importo.\nObbligazioni indicizzate.\nObbligazioni nelle quali il capitale viene remunerato dall'impresa emittente attraverso l'utilizzo di cedole che variano in funzione dell'andamento di un indice di riferimento, quale ad esempio il prezzo di un altro titolo finanziario, il tasso di cambio di una valuta o il valore di una o pi\u00f9 materie prime.\nCallable bonds.\nObbligazioni che permettono all'emittente, rispettando le condizioni fissate nel momento dell'emissione, di rimborsare anticipatamente il capitale ricevuto. La differenza tra le obbligazioni con piano di ammortamento non omogeneo e le callable bonds consiste nella discrezionalit\u00e0 della societ\u00e0 emittente che nel primo caso pu\u00f2 decidere se rimborsare o no il prestito, mentre nelle callable bonds il piano di ammortamento \u00e8 prestabilito e non viene modificato dall'impresa emittente.\nObbligazioni convertibili.\nObbligazioni a reddito fisso che consentono al sottoscrittore dell'obbligazione di chiederne il rimborso oppure di chiedere la conversione del titolo in azioni secondo un rapporto prestabilito.\nConvertible reverse.\nObbligazioni spesso di breve durata che consente all'emittente di poter rimborsare l'investitore restituendogli il capitale originariamente versato oppure di convertire il titolo obbligazionario in titolo azionario secondo un rapporto prestabilito.\nL'investitore si espone al rischio di ampie perdite del capitale in caso di ribasso del prezzo del titolo azionario, in cambio ha diritto ad incassare alla scadenza una cedola ampiamente superiore ai rendimenti di mercato.\nOperazione finanziaria.\nOperazione che coinvolge somme di denaro riferite ad istanti temporali differenti. (vedere anche progetto finanziario)\nAmmissibile.\nUn'operazione finanziaria \u00e8 ammissibile se \u00e8 compatibile con la situazione economico finanziaria del risparmiatore.\nComplessa.\nOperazione finanziaria caratterizzata dallo scambio tra pi\u00f9 importi a scadenze diverse.\nIntegrativa.\nOperazione che si attua per rendere completi e dunque confrontabili progetti finanziari per i quali non vale la condizione di completezza.\nSemplice.\nOperazione finanziaria caratterizzata dallo scambio tra due importi a due epoche diverse.\nOperazioni finanziarie alternative.\nDue operazioni finanziarie sono alternative quando l'accettazione dell'una esclude l'accettazione dell'altra.\nOperazioni finanziarie complete.\nDue o pi\u00f9 operazioni finanziarie caratterizzate dallo stesso capitale iniziale e dalla stessa durata temporale.\nOperazioni finanziarie indipendenti.\nDue o pi\u00f9 operazioni finanziarie si dicono indipendenti quando l'eventuale attuazione di ciascuna di esse non ha alcuna influenza n\u00e9 sull'attuabilit\u00e0, n\u00e9 sugli elementi che descrivono ciascuna delle altre.\nP.\nPayback period (Tempo di recupero del capitale).\nIntervallo di tempo necessario per recuperare integralmente il capitale impiegato in un investimento. Questo periodo viene determinato individuando la scadenza pi\u00f9 vicina tra quelle per le quali i flussi positivi dell'investimento compensano le uscite sostenute.\nPeriodicit\u00e0 del tasso.\nPeriodo di tempo al quale il tasso d'interesse \u00e8 riferito.\nPeriodo.\nIntervallo di tempo tra una rata ed un'altra.\nPiano di costituzione.\nSchema che mostra l'andamento del fondo di costituzione. \u00c8 rappresentato tramite una tabella (prospetto) contenente nella prima colonna le epoche k, nella seconda il fondo all'epoca k-1, nella terza l'interesse i; nella quarta l'importo della rata R e nell'ultima il fondo all'epoca k.\nPiano di risparmio.\nCostituzione di un capitale attraverso versamenti periodici d'importo variabile.\nProgetto finanziario.\nRendita in cui alcuni flussi finanziari sono negativi, altri positivi. Ogni operazione finanziaria pu\u00f2 essere descritta da una coppia di vettori, uno dei capitali e uno delle scadenze. (vedere anche operazione finanziaria)\nPosizione Finanziaria Netta.\nDifferenza tra i debiti finanziari (debiti verso banche, obbligazioni, ecc...) e le disponibilit\u00e0 liquide (cassa e banche, titoli e crediti finanziari a breve).\nLa Posizione Finanziaria Netta permette di calcolare i principali indicatori di sostenibilit\u00e0 finanziaria d'impresa:\n(PFN/Equity) esprime l'equilibrio tra i mezzi finanziari propri e quelli di terzi finanziatori\n(PFN/Mol) esprime la capacit\u00e0 dell'impresa di produrre margine economico per fronteggiare la PFN\n(PFN/Attivo Patrimoniale) esprime l'entit\u00e0 della quota coperta da PFN del totale delle poste attive di bilancio\n(PFN/Fatturato) esprime il fabbisogno di PFN per la produzione nella specifica struttura esaminata\nQ.\nQuota capitale.\nQuota del capitale mutuato rimborsata periodicamente.\nQuota interesse.\nIn caso di pagamento posticipato, rappresenta gli interessi periodali maturati sul debito residuo. In caso di pagamenti anticipati, rappresenta gli interessi periodali che matureranno sul debito residuo.\nR.\nRata (di rimborso).\nImporto da corrispondere periodicamente da parte del debitore.\nRateo.\nIl rateo rappresenta la porzione di interessi che sono maturati sul titolo obbligazionario a partire dall'ultima data di stacco cedola e che sono di competenza di colui che vende il titolo. \nRating.\nIl rating nelle obbligazioni rappresenta una valutazione che apposite agenzie come Moody's e Standard &amp; Poor's danno a un'obbligazione. Il rating rappresenta quindi un giudizio sulla capacit\u00e0 dell'emittente di assolvere i propri impegni di pagamento derivanti dall'aver emesso le suddette obbligazioni. I Rating generalmente variano tra AAA (valore massimo attribuito ad aziende con elevata capacit\u00e0 di ripagare il debito) a DDD (valore minimo attribuito ad aziende con debito in stato di insolvenza).\nRegime finanziario.\nModalit\u00e0 di valutazione dei montanti (o dei valori attuali), basata su fattori di montante (o di sconto) la cui espressione analitica trova giustificazione in ipotesi sul calcolo d'interessi e sconti.\nRegime a sconto commerciale.\nII coniugato del regime di capitalizzazione ad interesse anticipato.\nRegime a sconto composto.\nII coniugato del regime di capitalizzazione ad interesse composto.\nRegime a sconto semplice o razionale.\nII coniugato del regime di capitalizzazione ad interesse semplice.\nRegime d'attualizzazione.\nOperazione che consente di stabilire oggi il valore attuale di un capitale con scadenza futura, ne anticipa la disponibilit\u00e0.\nRegime di capitalizzazione.\nOperazione di differimento di una disponibilit\u00e0 monetaria immediata. (vedere anche capitalizzazione)\nA interesse anticipato.\nRegime finanziario in cui gli interessi sono calcolati proporzionalmente al montante finale e alla durata e sono corrisposti immediatamente, in via anticipata, a riduzione della somma investita.\nA interesse composto.\nRegime finanziario in cui, al termine d'ogni periodo, gli interessi maturati confluiscono nel capitale impiegato e, a loro volta, producono interessi nei periodi successivi.\nA interesse semplice.\nRegime finanziario nel quale gli interessi maturati sono calcolati sul capitale iniziale e non vengono reinvestiti; l'interesse \u00e8 quindi direttamente proporzionale al capitale e al tempo d'impiego.\nContinua.\nRegime finanziario in cui gli interessi si capitalizzano istante per istante, ossia il numero di capitalizzazioni tende all'infinito.\nRendita.\nInsieme d'importi da riscuotere o da pagare ad epoche/scadenze differenti.\nA rata costante.\nRendita in cui gli importi delle rate sono tutti uguali tra loro. In particolare, se l'importo \u00e8 unitario, la rendita si dir\u00e0 unitaria.\nA rata variabile.\nRendita in cui gli importi delle rate non sono tutti uguali tra loro.\nAnticipata.\nRendita in cui la scadenza di ciascuna rata avviene nell'istante iniziale del relativo periodo di competenza.\nContinua.\nRendita in cui non si ha una successione discreta di rate, ma l'importo viene corrisposto (o riscosso) in modo continuo nel tempo.\nDifferita.\nRendita in cui la prima rata scade in formula_13 se la rendita \u00e8 anticipata; la prima rata scade in formula_14 se la rendita \u00e8 posticipata.\nImmediata.\nRendita in cui la prima rata \u00e8 dovuta in formula_15 se la rendita \u00e8 anticipata; la prima rata scade in formula_16 se la rendita \u00e8 posticipata.\nNon periodica.\nRendita in cui le rate non sono equintervallate.\nPeriodica.\nRendita in cui le rate sono equintervallate.\nPerpetua.\nRendita in cui le rate sono infinite e numerabili.\nPosticipata.\nRendita in cui la scadenza di ciascuna rata avviene nell'istante finale del relativo periodo di competenza.\nTemporanea.\nRendita in cui le rate sono in numero finito.\nRendite equivalenti.\nRendite che hanno lo stesso valore al tempo t.\nRisultato economico attualizzato (R.E.A.).\nNoto principalmente come valore attuale netto o VAN. Criterio di scelta di un'operazione finanziaria basato sulla determinazione del valore attuale dei flussi di cassa dell'operazione considerata ad un fissato tasso di valutazione formula_4.\nS.\nScadenza.\nMedia.\nScadenza di un unico capitale d'importo pari alla somma dei capitali in modo tale che il suo valore attuale coincida con il valore attuale dei capitali ponderati. La scadenza media dipende dal regime d\u2019attualizzazione e dal tasso di valutazione.\nMedia aritmetica.\nMedia aritmetica dei tempi di pagamento dei capitali ponderata con pesi pari ai capitali.\nScindibilit\u00e0.\nUna legge si dice scindibile se il montante di un capitale C, impiegato fino al tempo t ad un tasso di interesse i assegnato, non varia se l'impiego viene interrotto ad un tempo formula_16 con formula_19, e il montante ottenuto in formula_16 viene immediatamente reimpiegato alle stesse condizioni per il tempo rimanente formula_21.\nPossibilit\u00e0 di interrompere anticipatamente l'operazione finanziaria di investimento e immediatamente riprenderla. Consente, quindi, il confronto tra il montante finale, e il montante ottenibile senza l'interruzione dell'operazione.\nSconto.\nCompenso corrisposto per disporre, ora, di una somma di denaro disponibile in un periodo futuro.\nCommerciale.\nSconto calcolato in regime d\u2019attualizzazione a sconto commerciale.\nComposto.\nSconto calcolato in regime d\u2019attualizzazione a sconto composto.\nSemplice.\nSconto calcolato in regime d\u2019attualizzazione a sconto semplice.\nT.\nTassi equivalenti.\nDue tassi d'interesse si dicono equivalenti se producono, ad una data futura t e a parit\u00e0 di capitale impiegato, lo stesso montante, ovvero gli stessi interessi.\nTasso di interesse.\nRapporto tra l'interesse ed il capitale iniziale, al tempo t.\nT.A.N. (Tasso annuo nominale).\nIn un'operazione di finanziamento, \u00e8 il tasso di interesse, espresso in percentuale e su base annua, calcolato, a partire dall'ammontare finanziato e dalla durata del prestito, considerando solo gli esborsi richiesti per la restituzione (quota capitale) e la remunerazione (quota interesse) del debito. Nel computo del T.A.N. non entrano oneri accessori.\nT.A.E.G. (Tasso annuo effettivo globale).\nIn un'operazione di finanziamento, \u00e8 il tasso di interesse, espresso in percentuale e su base annua, del costo complessivo del finanziamento. Comprende, nella definizione dei flussi di cassa, gli oneri accessori (quali spese di istruttoria o spese di apertura pratica, commissioni...) che il debitore deve versare in aggiunta agli interessi sul finanziamento. \nTasso annuo nominale convertibile k volte in un anno.\nIn regime di capitalizzazione ad interesse composto in cui il periodo sia 1/k d'anno e il tasso unitario sia formula_22, il tasso nominale formula_23 corrisponde al valore del prodotto tra il tasso unitario e il periodo: formula_24.\nTasso d'accumulazione.\nTasso d'interesse per l'operazione di costituzione di un capitale.\nTasso di remunerazione.\nTasso d'interesse per l'operazione di rimborso di un prestito.\nTasso medio.\nTasso d'interesse costante per tutta la durata della capitalizzazione considerata ed equivalente al complesso dei tassi periodali. II tasso medio permette di ottenere un montante finale pari a quello che viene calcolato considerando i singoli tassi di interesse nei relativi periodi.\nTasso unitario d'interesse.\nQuoziente tra l'interesse ed il capitale, al tempo t=1.\nTasso di sconto.\nRapporto tra lo sconto ed il capitale, al tempo t si indica con d(t).\nTasso unitario di sconto.\nQuoziente tra lo sconto ed il capitale, al tempo t=1 (cio\u00e8 con durata unitaria).\nTasso interno di rendimento (T.I.R.).\nCriterio di scelta di un'operazione finanziaria basato sulla determinazione del tasso di valutazione formula_4 (formula_26) che rende il valore attuale dei flussi di cassa dell'operazione finanziaria (ossia il VAN) nullo.\nTermine di una rendita.\nSinonimo di rata di rimborso.\nTitolo a Cedola Nulla.\nTraduzione italiana di Zero Coupon Bond\nV.\nValore attuale.\nValore di un capitale ad un'epoca anteriore a quella della sua disponibilit\u00e0.\nValore attuale di una rendita.\nII valore attuale di una rendita di n importi \u00e8 la somma algebrica dei valori attuali delle singole rate ad una determinata epoca e nel regime d\u2019attualizzazione prescelto.\nValore di una rendita al tempo t.\nSomma dei montanti delle rate a scadenza anteriore a t, della rata a scadenza in t e dei valori attuali delle rate a scadenza posteriore a t, calcolati nel regime prescelto.\nValore nominale.\nL'importo del capitale se il saldo del debito avviene alla scadenza prevista.\nValuta o scadenza di una rendita.\nEpoca di disponibilit\u00e0 di una rendita.\nVersamento.\nConsegna di una determinata somma di denaro.\nAnticipato.\nLa scadenza di ciascuna rata \u00e8 prevista nell'istante iniziale del relativo periodo di competenza.\nPosticipato.\nLa scadenza d'ogni rata \u00e8 prevista nell'istante finale del periodo relativo di competenza. In questo caso il pagamento dell'ultima rata coincide con la riscossione del capitale costituito.\nZ.\nZero Coupon Bond.\nTitolo obbligazionario che prevede lo scambio di due sole poste; un pagamento al momento dell'emissione (prezzo) e una riscossione in una data successiva (facciale). Normalmente, il prezzo \u00e8 inferiore al facciale, e in tal caso si dice che vige il postulato d'impazienza. Si definisce l'interesse come la differenza tra il valore di rimborso e il prezzo di emissione."}
{"id": "287936", "revid": "1873017", "url": "https://it.wikipedia.org/wiki?curid=287936", "title": "Specie di Guerre stellari", "text": "Questa \u00e8 la lista delle specie di \"Guerre stellari\", franchise di fantascienza creato da George Lucas come serie di film e ampliatosi a contenere serie televisive e film spin-off, romanzi, fumetti e videogiochi. Tutte le razze di questa lista fanno parte del canone ufficiale.\nLa serie \u00e8 ambientata in una galassia immaginaria popolata da una variet\u00e0 di specie viventi. Tra di esse figurano diversi livelli di civilizzazione: da specie che posseggono un grado di cultura paragonabile a quello degli umani, a popoli primitivi, fino a razze selvatiche."}
{"id": "287937", "revid": "1226", "url": "https://it.wikipedia.org/wiki?curid=287937", "title": "Alleanza ribelle", "text": ""}
{"id": "287939", "revid": "125123870", "url": "https://it.wikipedia.org/wiki?curid=287939", "title": "Belloveso", "text": "Il racconto di Livio.\nTito Livio narra che intorno al 600 a.C. il re Ambigato, abitante nelle pianure intorno al Rodano aveva due nipoti, chiamati uno Belloveso e l'altro Segoveso. In seguito ad una crescita demografica del villaggio, i due fratelli, insieme ad una parte delle loro genti, vennero mandati a colonizzare altri territori.\nGli auspici riservarono per Segoveso una zona chiamata allora Selva Ercinia - ora la si potrebbe forse identificare con la valle del Danubio -, mentre la sorte spinse Belloveso attraverso il territorio degli Edui e le Alpi con l'intenzione di arrivare nella pianura padana. Belloveso part\u00ec \u00ab con grandissimo nerbo di fanteria e di cavalleria \u00bb, accompagnato da Biturigi, Arverni, S\u00e8noni, Edui, Ambarri, Carnuti e Aulerci. Giunto al valico alpino, che non era ancora mai stato superato, cerc\u00f2 un metodo per passare dall'altra parte. Scopr\u00ec che in zona si trovavano anche i Massiliesi, \u00ab venuti pure in cerca di terre \u00bb, i quali erano ostacolati dai Salvi. Belloveso aiut\u00f2 i Massiliesi ad insediarsi in quelle terre e poi, attraverso le \"gole Taurine\" (probabilmente il Mons Matrona) pass\u00f2 le Alpi, sconfiggendo in seguito gli Etruschi nei pressi del Ticino.\nQui incontr\u00f2 una popolazione insubre, stanziata in precedenza che, sempre secondo il racconto liviano, consent\u00ec ai nuovi arrivati lo stanziamento in una radura fra alcuni fiumi pi\u00f9 a sud.\nBelloveso vide nel luogo indicato una scrofa di cinghiale che aveva la particolarit\u00e0 di avere il pelo molto lungo sulla parte anteriore del corpo (scrofa semilanuta), lo stesso animale che figurava sul suo scudo. Il capo celtico credette di riconoscere il segno di una volont\u00e0 divina e decise quindi di costruire la sua citt\u00e0 in quel luogo e di chiamarla \"Medio-lanum\", dal gallico \"(citt\u00e0-in-)mezzo alla pianura\" (vi sono decine di \"mediolanum\" in tutta l'Europa celtica: un tratto tipico del celtico \u00e8 la caduta di \"p-\" iniziale *\"planom\" &gt; \"lanom\").In ricordo di questa leggenda, e della dedica della citt\u00e0 di Milano alla scrofa semilanuta, si pu\u00f2 osservare, su uno dei pilastri del Broletto sul lato di via Mercanti a Milano, un bassorilievo raffigurante un cinghiale, che fu identificato nel Medioevo con la scrofa semilanuta della leggenda.\nLa leggenda sulla fondazione di Milano.\nLivio, attingendo notizie dai racconti di uno storico insubre, descrive dettagliatamente il viaggio di Belloveso: pi\u00f9 che ricerca di nuove terre da abitare, per i critici letterari pu\u00f2 sembrare la narrazione di uno spostamento rituale, al pari di altre antiche tradizioni del nomadismo indoeuropeo che si tenevano di solito in primavera, nei giorni prossimi a Beltane, una delle pi\u00f9 importanti feste celtiche.Reinterpretando il viaggio di Belloveso, \u00e8 stato ipotizzato (Michael Grant) che un gruppo di guerrieri e sacerdoti celtici, guidati da un suddito-guerriero di Belanu, iniziarono un viaggio-rituale verso un \"luogo sacro\" (tale sarebbe, secondo questa teoria, il significato etimologico di \"Mediolanum\").\nLa datazione storica.\nSecondo il racconto liviano, l'arrivo di Belloveso nella pianura di Mediolanum avviene circa due secoli prima dell'invasione di Roma da parte di Brenno (387 a.C.), epoca in cui regnava Tarquinio Prisco tra il 616 e il 579 a.C\nA suffragio di questa datazione, Livio narra anche che le truppe al seguito di Belloveso aiutarono i Marsigliesi attaccati dai Salvi a fortificare il luogo del loro sbarco, Massalia.\nAnalogia con altre leggende.\nLa leggenda di Belloveso e Segoveso \u00e8 stata accostata a quella di Romolo e Remo: i due gemelli, come Belloveso e Segoveso, sono nipoti di un re e, prima di creare una propria comunit\u00e0, si dedicano a razzie e scorribande insieme a un gruppo di \"latrones\" (Festo 105, 27). Una volta fondata Roma, i giovani seguaci di Romolo si sposano con le donne (rapite) dei Sabini.\nBelloveso e Segoveso furono spesso paragonati a Castore e Polluce: tra i due, Belloveso \u00e8 il pi\u00f9 splendente e illuminato, il protetto da Apollo, e Segoveso \u00e8 il pi\u00f9 forte in senso fisico. Ma in realt\u00e0 si ritiene che si tratti di una sola entit\u00e0 che viene duplicata per aumentarne gli attributi, in base al principio (che si ritrova anche nelle coppie di santi) secondo cui la duplicit\u00e0 ispira pi\u00f9 fiducia."}
{"id": "287944", "revid": "599013", "url": "https://it.wikipedia.org/wiki?curid=287944", "title": "Erika Hess", "text": "Atleta polivalente, \u00e8 stata una delle atlete di punta della nazionale svizzera tra la fine degli anni 1970 e gli anni 1980 ed \u00e8 stata portabandiera della Svizzera durante la cerimonia di apertura dei XIV Giochi olimpici invernali di . Nel suo palmar\u00e8s vanta, tra l'altro, sei ori iridati, due Coppe del Mondo generali e cinque di specialit\u00e0.\nBiografia.\nCarriera sciistica.\nStagioni 1977-1980.\nSciatrice minuta originaria di Grafenort, si mise in luce ai Campionati svizzeri 1977 vincendo, non ancora quindicenne, la medaglia d'argento nello slalom gigante. In Coppa del Mondo ottenne il primo piazzamento di rilievo il 25 gennaio 1978 a Berchtesgaden classificandosi 6\u00aa in slalom speciale; nello stesso anno esord\u00ec ai Campionati mondiali, piazzandosi 9\u00aa nello slalom gigante della rassegna iridata di Garmisch-Partenkirchen.\nIl 6 dicembre 1979 a Val-d'Is\u00e8re sal\u00ec per la prima volta sul podio in Coppa del Mondo, grazie al 3\u00ba posto ottenuto in slalom gigante, e nella stessa stagione debutt\u00f2 ai Giochi olimpici invernali: a vinse la medaglia di bronzo nello slalom speciale (valida anche ai fini dei Mondiali 1980) dietro a Hanni Wenzel e Christa Kinshofer, mentre non complet\u00f2 lo slalom gigante.\nStagioni 1981-1982.\nNella stagione 1980-1981 la Hess si afferm\u00f2 ai vertici della Coppa del Mondo: ottenne dodici podi con sette vittorie (tra le quali la prima della sua carriera, il 13 gennaio a Schruns in slalom speciale), vinse la sua prima Coppa del Mondo di slalom speciale e si classific\u00f2 al 2\u00ba posto nella classifica generale, staccata di 38 punti dalla vincitrice Marie-Th\u00e9r\u00e8se Nadig.\nMeglio ancora fece nella stagione successiva: dopo aver colto diciassette podi (ancora sette le vittorie) si aggiudic\u00f2 sia la sua prima coppa di cristallo generale, sia - per la seconda volta - quella di slalom speciale. Inoltre ai Mondiali di Schladming conquist\u00f2 tre medaglie d'oro: nello slalom gigante, nello slalom speciale e nella combinata.\nStagioni 1983-1985.\nNella stagione 1982-1983 i suoi podi in Coppa del Mondo furono undici, con tre vittorie, e si aggiudic\u00f2 per la terza volta la coppa di cristallo di slalom speciale, prima sciatrice a riuscirci; in classifica generale fu 3\u00aa. L'anno dopo torn\u00f2 a imporsi nella classifica generale e vinse anche la sua unica Coppa del Mondo di slalom gigante, dopo aver ottenuto undici podi con sette vittorie; vinse anche la classifica di combinata, che all'epoca non prevedeva l'assegnazione di alcun trofeo. Ai XIV Giochi olimpici invernali di , sua ultima partecipazione olimpica, dopo esser stata portabandiera della Svizzera durante la cerimonia di apertura ma non riusc\u00ec ad andare a medaglia: chiuse 7\u00aa nello slalom gigante e 5\u00aa nello slalom speciale.\nNella stagione 1984-1985 ottenne sei podi con due vittorie; nella classifica generale si classific\u00f2 al 4\u00ba posto. Ai Mondiali di Bormio di quell'anno vinse la medaglia d'oro nella combinata ; nello slalom gigante fu invece 11\u00aa.\nStagioni 1986-1987.\nNella stagione 1985-1986 arriv\u00f2 2\u00aa sia nella classifica di slalom speciale, a pari merito con Roswitha Steiner (quest'ultima vinse per migliori piazzamenti), sia nella classifica generale, staccata di 45 punti dalla vincitrice Maria Walliser.\nLa stagione 1986-1987 fu l'ultima della carriera agonistica della Hess. In Coppa del Mondo ottenne due vittorie (l'ultima il 21 dicembre in Val di Zoldo in slalom speciale) e sei podi (l'ultima il 28 febbraio a Zwiesel nella medesima specialit\u00e0), mentre ai Mondiali di Crans-Montana si aggiudic\u00f2 altre due medaglie d'oro, nello slalom speciale e nella combinata, oltre a piazzarsi al 7\u00ba posto nella discesa libera. Il suo ultimo piazzamento in carriera fu il 9\u00ba posto ottenuto nello slalom gigante di Coppa del Mondo disputato a Sarajevo il 22 marzo.\nAltre attivit\u00e0.\nVive a Saint-L\u00e9gier-La Chi\u00e9saz, nel Canton Vaud, e insieme al marito Jacques Reymond, ex allenatore della nazionale svizzera, gestisce una scuola di sci a Saas-Fee.\nBilancio della carriera.\nNegli anni ottanta questa versatile sciatrice fu tra le dominatrici dello sci alpino femminile, ma non riusc\u00ec mai a coronare la sua brillante carriera con un oro olimpico. Nel 1982 e nel 1984 vinse la classifica generale di Coppa del Mondo e in carriera trionf\u00f2 in 31 gare; con 21 vittorie in slalom speciale stabil\u00ec il primato della specialit\u00e0, che sarebbe stato superato in seguito da Vreni Schneider (34) e poi da Marlies Schild (35) e Mikaela Shiffrin (47). Inoltre vinse cinque Coppe di specialit\u00e0 nello slalom speciale, una nello slalom gigante e una classifica di combinata.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nKB = combinata"}
{"id": "287946", "revid": "125978951", "url": "https://it.wikipedia.org/wiki?curid=287946", "title": "Ciccio Ingrassia", "text": "Insieme a Franco Franchi form\u00f2 il famoso duo comico Franco e Ciccio, entrati nella storia della cinematografia italiana. La coppia gir\u00f2 pi\u00f9 di 100 film tra gli anni sessanta e ottanta, e si distinsero anche nel mondo dello spettacolo, tra conduzione di programmi di successo e apparizioni televisive, oltre ad aver preso parte anche ad opere teatrali. \nNel corso della sua lunga carriera cinematografica, Ingrassia \u00e8 stato candidato pi\u00f9 volte alla vittoria di svariati premi. Fu candidato per la prima volta ai Nastri d'argento nel 1974, come miglior attore non protagonista per \"Amarcord\" di Federico Fellini. Ebbe successivamente altre due candidature, sempre come miglior attore non protagonista nel 1976, per il quale vinse il premio recitando nel ruolo dell'onorevole Voltrano nel film \"Todo modo\" di Elio Petrie nel 1996, per il film \"Camerieri\". Nel 1988 venne candidato ai Ciak d'oro come miglior attore non protagonista per il film \"Domani accadr\u00e0\", diretto da Daniele Luchetti (al suo esordio alla regia), mentre nel 1991, vinse il David di Donatello per il film \"Condominio\", come miglior attore non protagonista nel ruolo del maresciallo Gaetano Scarfi.\nBiografia.\nGiovinezza.\nNacque a Palermo, nel quartiere Il Capo, in via San Gregorio, il 5 ottobre del 1922, quarto dei cinque figli di una famiglia di modestissime condizioni economiche. Sin dall'infanzia manifest\u00f2 uno scarso interesse per l'istruzione e una propensione all'umorismo. Nonostante il modesto impegno profuso nell'attivit\u00e0 scolastica, riusc\u00ec a ottenere la licenza elementare, ma con molti problemi perch\u00e9 non era bravo in matematica. Nell'adolescenza, cercando di mantenersi con i mestieri pi\u00f9 disparati (barbiere, falegname, calzolaio, salumiere), si guadagn\u00f2 da vivere dal 1938 come intagliatore di calzature; eppure gi\u00e0 inizi\u00f2 a manifestarsi la sua passione per il mondo dello spettacolo e cominci\u00f2 a esibirsi in occasione di cerimonie private dove imit\u00f2 con successo alcune gag di Tot\u00f2, divenuto il suo idolo.\nMa il suo vero e proprio esordio sulle assi del palcoscenico risale a qualche anno pi\u00f9 tardi, in pieno conflitto mondiale: nel 1944, infatti, dopo una lunga frequentazione del \"Bar degli artisti\", autentico raduno di celebrit\u00e0 in erba, si riun\u00ec a Enzo Andronico e a tale Ciampolo a formare il Trio Sgambetta. Da quel momento per il comico palermitano inizi\u00f2 una lunga gavetta, segnata da condizioni al limite dell'indigenza. Alla fine della guerra si trasfer\u00ec a Torino, dove si misur\u00f2, al fianco di un esordiente Gino Bramieri, nel genere della parodia che allora godeva dei favori del pubblico. Durante una recita milanese, nel 1957, Ingrassia conobbe una componente di una scalcagnata orchestra di tabarin, Rosaria Cal\u00ec (1926-2019), con la quale convol\u00f2 a nozze a Genova il 5 settembre 1960 ed ebbe da lei il figlio Giampiero, nato il 18 novembre 1961, che pi\u00f9 tardi seguir\u00e0 le sue orme.\nFranco e Ciccio.\nAll'inizio degli anni cinquanta, Ingrassia era attore in una compagnia teatrale, con regolare contratto. Per le strade di Palermo incontr\u00f2 quasi casualmente Francesco Benenato, che presto acquisisce il nome d'arte di Franco Franchi, iniziando un lungo sodalizio artistico cinematografico, che avrebbe dato vita a una coppia definita \"d'oro\" per il grande successo che ebbe di pubblico e di botteghino. Nel 1954, si esibirono per la prima volta insieme. Il primo spettacolo era dedicato alla\u00a0canzone napoletana\u00a0\"Core 'ngrato\". Nella stagione 1961/62, presero parte all'opera \"Rinaldo in campo, diretta da Garinei e Giovannini, con Delia Scala - Paolo Panelli e Domenico Modugno. Essi realizzarono insieme centotrentadue film, prevalentemente nella prima met\u00e0 degli anni Sessanta, lavorando anche con registi del calibro di\u00a0Vittorio De Sica,\u00a0Mario Bava, Lucio Fulci, Mario Mattoli, Steno, Pier Paolo Pasolini\u00a0che li scrittur\u00f2 per l\u2019episodio\u00a0\"Che cosa sono le nuvole?\"\u00a0nel film corale\u00a0Capriccio all'italiana (1968), i fratelli Taviani, Bruno Corbucci e Luigi Comencini. Nella stagione 1963/64, presero parte all'opera teatrale \"Tommaso d'Amalfi\", diretta da Eduardo De Filippo, insieme a Domenico Modugno (che li diresse nel film \"Tutto \u00e8 musica\" del 1963). Nel solo 1964 realizzano ben ventidue film, incassando circa sette miliardi e trecento milioni di lire, circa il 10% dei proventi della filmografia italiana in quell'anno. Sebbene apprezzati dal pubblico, i loro lavori furono sovente snobbati dalla critica. Molti film sono incentrati sul tema della\u00a0mafia, giocando inizialmente sullo stereotipo siciliano-mafioso come\u00a0L'onorata societ\u00e0 di Riccardo Pazzaglia\u00a0e la\u00a0serie\u00a0che segue\u00a0I due mafiosi di Giorgio Simonelli. Altri s'incentrano sulla\u00a0satira\u00a0umoristica della societ\u00e0 prendendo di mira la\u00a0politica\u00a0(I 2 deputati) di Giovanni Grimaldi, la\u00a0religione\u00a0(Don Franco e Don Ciccio nell'anno della contestazione) di Marino Girolami, lo\u00a0sport\u00a0(I due maghi del pallone) di Mariano Laurenti, la\u00a0giustizia\u00a0(Riuscir\u00e0 l'avvocato Franco Benenato a sconfiggere il suo acerrimo nemico il pretore Ciccio De Ingras?\" di Mino Guerrini, di genere\u00a0western\u00a0I due sergenti del generale Custer di Giorgio Simonelli, film con titoli\u00a0demenziali\u00a0(Come rubammo la bomba atomica, Come svaligiammo la Banca d'Italia, Come inguaiammo l'esercito di Lucio Fulci) o incentrato semplicemente sui personaggi (I due pompieri di Bruno Corbucci,\u00a0I due assi del guantone di Mariano Laurenti,\u00a0Franco e Ciccio e le vedove allegre di Marino Girolami) e musicarelli (Nel sole di Aldo Grimaldi, con Albano Carrisi e Romina Power, Stasera mi butto di Ettore Maria Fizzarotti, con Rocky Roberts e Giancarlo Giannini o Lisa dagli occhi blu di Bruno Corbucci, con Mario Tessuto). Alla fine degli anni 60, fu proposto loro di prendere parte al film \"Pinocchiaccio\" di Nelo Risi, nei ruoli del gatto e della volpe, ma il progetto non vide mai la luce . Successivamente, interpretarono tale ruolo nel noto sceneggiato Rai \"Le avventure di Pinocchio\" (1972) di Luigi Comencini, insieme a Gina Lollobrigida, Andrea Balestri e Nino Manfredi. Nel 1966 presentarono la loro prima trasmissione televisiva \"I due nel sacco\", andata in onda sul Programma Nazionale. Si trattava della riproposizione televisiva delle\u00a0gag\u00a0che gli attori presentavano con successo al\u00a0cinema. Nel 1967, invece, affiancarono Alberto Lupo alla conduzione di Partitissima.\nDa solo.\nCi\u00f2 non deve far pensare che l'amicizia tra Franco e Ciccio fosse stabile: ci furono, e spesso in diretta televisiva, sonore litigate fra i due (storica \u00e8 rimasta la baruffa in una trasmissione condotta da Raffaella Carr\u00e0, ovviamente in diretta). In genere Ciccio accusava Franco di megalomania, mentre Franco rimproverava al compagno una certa arroganza. Il momento di maggior crisi fra i due si ebbe tra la fine degli anni sessanta e l'inizio degli anni settanta. Contribu\u00ec la decisione di Ciccio di voler interpretare un ruolo drammatico in \"\" di Florestano Vancini uscito nel 1972. Tutto ebbe inizio nel 1970, quando Ciccio si esib\u00ec a Canzonissima, per cantare \"Canto p\u00e8 magn\u00e0\" (parodia della celebre canzone \"Tanto p\u00e8 cant\u00e0\" di Petrolini e portata al successo da Nino Manfredi al Festival di Sanremo dello stesso anno. Grazie a questa sua esibizione comica, Ingrassia si attir\u00f2 le simpatie di molti registi di genere drammatico.\nNei periodi di lontananza da Franco, Ciccio continu\u00f2 la sua carriera, interpretando, tra i molti ruoli, lo zio matto in \"Amarcord\" di Federico Fellini (1973) e l'onorevole Voltrano in \"Todo modo\" di Elio Petri (1976), tratto dall'omonimo romanzo di Leonardo Sciascia, che gli valse il Nastro d'argento al migliore attore non protagonista. Si ciment\u00f2 poi anche come regista e apr\u00ec la casa di produzione \"Ingra cinematografica\", dirigendo nel 1974 il film comico \"Paolo il freddo\", con lo stesso Franco nel ruolo del protagonista eponimo, e nel 1975 \"L'esorciccio\" con Lino Banfi. Non mancarono, per\u00f2, i rifiuti a vari film dell'epoca, quali: Malizia (1973) di Salvatore Samperi - Paolo Barca, maestro elementare, praticamente nudista (1975) di Flavio Mogherini, con Renato Pozzetto - Il marito in collegio (1977) di Maurizio Lucidi, con Enrico Montesano - Chiaro di donna (1979) di Costa-Gavras con Roberto Benigni e molti altri ancora . Ritornarono insieme, nel 1976, in occasione del programma televisivo \"Due ragazzi incorreggibili, diretto da Romolo Siena e, del quale, erano i presentatori. Nel 1977 sorse un contenzioso con il produttore Edmondo Amati, che aveva realizzato un video (\"Amici pi\u00f9 di prima\") formato da un \"collage\" di vari film di Franco e Ciccio, senza contattarli. Ciccio, indignato per l'accaduto e abbattuto per varie vicissitudini che lo avevano colpito dall'ultima volta in cui aveva litigato con Franco, a una festa a cui erano presenti tutte le case di produzione, denunci\u00f2 l'accaduto in pubblico. Si attir\u00f2 le simpatie di Marco Bellocchio, che inser\u00ec lo sfogo ripreso in diretta ne \"La macchina cinema\", ma non quelle degli altri presenti, che lo isolarono..\nSempre nel 1977, presero parte all'opera teatrale La granduchessa e i camerieri, diretta da Gino Landi e, successivamente, trasmessa in tv. Nel 1979 prese parte al film L'ingorgo di Luigi Comencini, al fianco di Alberto Sordi - Marcello Mastroianni - Ugo Tognazzi e Stefania Sandrelli.\nIl muro che si era creato tra lui e Franco cadde nel 1980, quando si scus\u00f2 pubblicamente a \"Domenica in\" e la riconciliazione ufficiale avvenne in diretta televisiva, grazie all'intervento di Pippo Baudo. Cos\u00ec per la coppia arriv\u00f2 un ulteriore importante riconoscimento sia di pubblico sia di critica per l'interpretazione nel film \"Kaos\", diretto nel 1984 dai fratelli Paolo e Vittorio Taviani, dell'episodio tratto dalla novella di Pirandello \"La giara\", in cui Ciccio interpret\u00f2 la parte dell'attore protagonista. In quegli anni, ebbero la possibilit\u00e0 di condurre vari programmi televisivi di successo (sia per le reti Rai che Mediaset), tra i quali: Drim (1980) coadiuvati da Barbara Boncompagni, Patatrac (1981) insieme a Luciana Turina, Ridiamoci sopra (1982) con Nadia Cassini, Beauty Center Show (1983) insieme a Barbara Bouchet, Bene, bravi, bis \n(1984) con Edwige Fenech e molti altri a seguire. Grazie a quest'ultimo, si aggiudicarono i Telegatti 1984, come miglior variet\u00e0. Nel 1986, durante\u00a0Grand Hotel, Ciccio ebbe un malore e venne rimpiazzato dal figlio Giampiero. Da quell'anno in poi, intraprese una notevole carriera teatrale. Tra le altre, prese parte all'opera teatrale \"Classe di ferro\" (1986) di Aldo Nicolaj, insieme a Gianni Santuccio. Nel 1986/87, insieme a Gigi Sabani e Celeste Johnson, affiancarono Maurizio Costanzo alla conduzione di Buona Domenica, in onda su Canale 5. Ciccio avrebbe dovuto essere \"Alfredo\" nel film \"Nuovo Cinema Paradiso (1988) di Giuseppe Tornatore, ma venne scartato dalla produzione. \u00c8 stato il suo pi\u00f9 grande rammarico, tant'\u00e8 che lo dichiarer\u00e0 in svariate interviste. . Nel 1989, prese parte alla famosa fiction \"Classe di ferro, insieme al figlio Giampiero. Nello stesso anno, avrebbe dovuto prendere parte alla fiction \"I promessi sposi\" di Salvatore Nocita, ma rifiut\u00f2 . Insieme, invece, presero parte alla miniserie TV Io Jane, tu Tarzan di Enzo Trapani, insieme a Carmen Russo e a Wess, su Rai 1. Nel 1990 prese parte a due film: Viaggio d'amore di Ottavio Fabbri, con Omar Sharif e Maria Grazia Cucinotta (alle prime armi) e Il viaggio di Capitan Fracassa di Ettore Scola, con Massimo Troisi - Ornella Muti e Claudio Amendola.\nGli ultimi anni.\nFranco e Ciccio continuarono a partecipare a vari programmi televisivi, sia come presentatori che come ospiti, fino alla morte di Franco, nel 1992. Ciccio fece ancora qualche sporadica apparizione cinematografica, come in \"Condominio\" (1991) di Felice Farina (grazie al quale vinse il David di Donatello per il miglior attore non protagonista) e in \"Giovani e belli\" (1996) di Dino Risi, per poi smettere definitivamente nel 1997, perch\u00e9, come riferito dal figlio Giampiero, dopo la morte di Franco aveva ormai perso ogni stimolo.\nIl 2 Giugno del 1995 ricevette l'onorificenza come Commendatore Ordine al merito della Repubblica Italiana, dall'allora presidente della repubblica \"Oscar Luigi Scalfaro\" . Nel 1998, rifiut\u00f2 la parte di \"Don Tot\u00f2\" nel film \"Tot\u00f2 che visse due volte\" di Daniele Cipr\u00ec e Franco Maresco, per via della sua scelta di abbandonare il mondo del cinema. La sua ultima apparizione televisiva, invece, risale al 7 luglio 1999, in una puntata del Maurizio Costanzo Show, dedicata a Federico Fellini.\nLa morte.\nMor\u00ec improvvisamente al Policlinico Agostino Gemelli di Roma, il 28 aprile 2003, all'et\u00e0 di 80 anni, a causa di vari problemi respiratori di cui soffriva dal 2001. I funerali religiosi, a cui presenziarono amici e colleghi dello spettacolo, vennero celebrati il 30 aprile, nella Basilica di Sant'Agnese fuori le mura, in via Nomentana, nel quartiere Trieste. Dopo la cerimonia funebre, il feretro venne tumulato in un loculo nel Cimitero Monumentale del Verano. L'epitaffio sulla tomba recita: \u00ab\"Stringimi solo per un po' sai che mi farai sorridere...\"\u00bb\nCon la sua scomparsa si chiuse cos\u00ec definitivamente il ciclo di quella comicit\u00e0 spontanea, scanzonata, satirica e mai volgare, a cui egli aveva dato \u201cil volto triste della risata\u201d, come disse di lui\u00a0Nino Manfredi\nOmaggi.\n\u2022 L'8 settembre 2004 (un anno dopo la sua scomparsa), durante la 61\u00aa Mostra internazionale d'arte cinematografica di Venezia, Daniele Cipr\u00ec e Franco Maresco presentarono fuori concorso il film-documentario \"Come inguaiammo il cinema italiano\", sulla vita di Franco e Ciccio. Malgrado i problemi incontrati, i due registi hanno raccolto una gran quantit\u00e0 di materiale, anche ricostruendo gli sketch degli esordi in strada dei due comici palermitani, collezionando testimonianze e interviste e cercando di rivalutare la loro comicit\u00e0 mai pienamente apprezzata dai critici.\n\u2022 Il 22 Ottobre 2021, in via San Gregorio 16, adiacente al mercato del Capo (dove nacque l'artista), \u00e8 stata scoperta una targa commemorativa in suo onore. All\u2019evento erano presenti, oltre al vicesindaco Fabio Giambrone, anche i nipoti dell\u2019attore e regista, Marianna Marchione, Maria e Serafino, Rosaria e Francesco Ingrassia, Nunzia Scalisi, Piero e Franco Cacocciola. In diretta online anche il figlio Giampiero Ingrassia. L\u2019iniziativa, voluta dai residenti e in particolare dal pittore contemporaneo Pippo Falcone, \u00e8 stata molto apprezzata da tutti, soprattutto dall\u2019arma dei carabinieri della vicina caserma Carini. \u201cLa targa faciliter\u00e0 fan e turisti che molto spesso, proprio per qualche scatto fotografico, cercano la casa di Ciccio. Promotore dell'iniziativa \u00e8 stato \"Antonio Nicolao\", vicepresidente della prima circoscrizione.\nDiscografia.\n45 giri.\nCiccio, inizialmente, si dedicava alle parodie di canzoni napoletane, tra cui \"Agata\", cavallo di battaglia di Nino Taranto."}
{"id": "287947", "revid": "1228754", "url": "https://it.wikipedia.org/wiki?curid=287947", "title": "Ebuild", "text": "Un Ebuild \u00e8 uno script bash scritto per il Portage di Gentoo Linux.\nStruttura.\nOgni applicazione presente nel \"portage tree\" ha il proprio ebuild che, invocato con \"codice_1\" compila e installa il programma e tutte le dipendenze necessarie in modo completamente automatico.\nI file degli ebuild di solito hanno il nome nella forma \"codice_2\".\nTipi di ebuild.\nSecondo la filosofia Gentoo, la maggior parte degli ebuild sono scritti per installare le applicazioni dai sorgenti, ma alcuni ebuild sono progettati per i binari. Alcune applicazioni, ad esempio, sono: Libreoffice, Mozilla Firefox e Rust, per citarne alcune. Data la loro mole, possono impiegare molto tempo, anche giorni in alcuni casi, per venire compilate; per comodit\u00e0 gli utenti possono usare gli ebuild binari, che si distinguono per il suffisso \"codice_3\" (es: codice_4).\nAltri ebuild installano meta-pacchetti (ad esempio codice_5 per installare tutte le componenti dell'ambiente desktop KDE) o pacchetti virtuali.\nEsempio.\nQuesto \u00e8 un ebuild di esempio per il programma GCC-11.1"}
{"id": "287958", "revid": "453768", "url": "https://it.wikipedia.org/wiki?curid=287958", "title": "Fisting", "text": "Il fisting (dall'inglese \"fist\", \"pugno\"), \u00e8 una pratica sessuale umana estrema che consiste nell'introduzione dell'intera mano ed in alcuni casi anche di due mani contemporaneamente, all'interno della vagina o del retto.\nRischi.\nQuesta pratica richiede una certa predisposizione fisica ed in ogni caso una preparazione per poter estendere l'elasticit\u00e0 dei tessuti ad un punto tale da poter accogliere la mano. La componente psicologica e il coinvolgimento fiducioso nei riguardi del \"fister\" (colui che inserisce), \u00e8 una condizione indispensabile affinch\u00e9 il \"fistee\" (colui che riceve) sia completamente rilassato e sereno. Sebbene la vagina e l'ano siano elastici in ogni soggetto, non tutti hanno le capacit\u00e0 fisiche necessarie per attuare questa pratica. Si corre il rischio di creare traumi anche alla muscolatura sfinterica, i quali possono provocare incontinenza fecale. Per l'attuazione di questa pratica \u00e8 altres\u00ec necessaria un'attenta igiene, specialmente per quanto riguarda il fisting anale, che non avendo una lubrificazione naturale, richiede molto lubrificante. \u00c8 necessario avere le unghie accuratamente limate per non lacerare neanche minimamente la mucosa. \u00c8 necessario non avere tagli, abrasioni o ferite che possono facilitare la trasmissione di sangue durante l'atto. Per prevenzione si usano solitamente guanti di lattice per uso chirurgico.\nTipologie di fisting.\nVaginale.\nIl metodo pi\u00f9 usato per la pratica del fisting vaginale consiste nella stimolazione dell'orifizio vaginale opportunamente lubrificato, partendo dalla penetrazione di un dito, sino ad arrivare a quattro dita escluso il pollice. Il pollice \u00e8 l'ultimo dito che si inserisce, piegandolo sotto le altre quattro dita e formando una forma a becco della mano. La lubrificazione naturale \u00e8 generalmente insufficiente per una pratica cos\u00ec estrema, perci\u00f2 si utilizza del lubrificante intimo.\nAnale.\nIl metodo pi\u00f9 usato per la pratica del fisting anale \u00e8 uguale a quello per il fisting vaginale, con la differenza che il retto non ha lubrificazione propria come la vagina, pertanto \u00e8 indispensabile un'abbondante lubrificazione artificiale. Nel caso di ferite nelle pareti del retto, \u00e8 assai complesso accertarsene autonomamente, laddove non si notino vere e proprie perdite di sangue. La mancanza di terminazioni nervose nel retto, infatti, impedisce che si manifestino fenomeni quali senso di bruciore, dolore o altri sintomi di allarme (questi sintomi possono tuttavia essere avvertiti dal soggetto nel caso le ferite riguardino l'orifizio anale, maggiormente innervato rispetto al retto). \u00c8 quindi d'uopo tenere sotto controllo la temperatura corporea nei giorni seguenti all'attuazione di pratiche estreme, e nel caso in cui si dovessero verificare stati febbrili, rivolgersi al pi\u00f9 presto al proprio medico per verificare se ci sono infezioni. Tenendo presente la contiguit\u00e0 dell'intestino retto con il colon e altri organi importanti, una celere diagnosi pu\u00f2 aiutare a risolvere l'infezione prima che si estenda in altre zone circostanti molto delicate."}
{"id": "287968", "revid": "1318658", "url": "https://it.wikipedia.org/wiki?curid=287968", "title": "Teos", "text": ""}
{"id": "287971", "revid": "125138816", "url": "https://it.wikipedia.org/wiki?curid=287971", "title": "Bruno Mussolini", "text": "Figlio terzogenito di Benito Mussolini e di Rachele Guidi, fu ufficiale della Regia Aeronautica, Medaglia d'Oro al Valore Aeronautico e tre volte Medaglia d'Argento al Valor Militare.\nGrande appassionato di aerei, a Bologna ebbe come compagno di studi Federico Cozzolino, con cui divise passione e lavoro nella Regia Aeronautica. A 17 anni fu il pilota militare pi\u00f9 giovane d'Italia. Fu anche uno dei dirigenti della compagnia aerea Ala Littoria e l'ideatore della LATI, Linee Aeree Transcontinentali Italiane, che coprivano la tratta Italia-Brasile.\nBiografia.\nI primi anni e la Campagna d'Abissinia.\nNel 1936, durante la guerra d'Etiopia, venne assegnato, assieme al fratello Vittorio, alla 14\u00aa Squadriglia \"Quia sum leo\", conosciuta anche come \"Testa di leone\". In questa campagna gli venne conferita una Medaglia d'Argento al valor militare.\nNell'agosto 1937 partecip\u00f2 insieme ad Attilio Biseo, con uno dei Savoia-Marchetti S.M.79, alla corsa aerea Istres-Damasco-Parigi. Il suo aereo concluse la gara al terzo posto, dopo un atterraggio di fortuna all'aeroporto di Cameri. Sempre con questa squadriglia, nel gennaio 1938 partecip\u00f2 alla trasvolata Italia-Brasile.\nSempre assieme ad Attilio Biseo, nel 1937 miglior\u00f2 il primato di velocit\u00e0 sui mille chilometri, con carico di due tonnellate, ottenendo i 430\u00a0km/h. In questo frangente nacque la 205\u00aa squadriglia da bombardamento dei \"Sorci Verdi\", proprio da una battuta di Bruno Mussolini: ai presenti che criticavano gli S.M.79 ribatt\u00e9, infatti: \u201cStorcete pure il naso. Quando gli S.79 cominceranno a volare, vi faremo vedere i sorci verdi\u201d.\nLa guerra di Spagna e il duello aereo con Dickinson.\nVolontario in Spagna dal settembre 1937 al maggio 1938, Bruno Mussolini lanci\u00f2 subito una pubblica sfida via radio ai piloti delle formazioni volontarie repubblicane, le Forze aeree della Repubblica spagnola, che venne raccolta dal pilota statunitense Derek D. Dickinson, della formazione delle \u201cAli Rosse\u201d (\"Alas Rojas\"). Il 27 settembre, i due piloti partirono rispettivamente da Palma di Maiorca (Bruno Mussolini, su un Fiat G.50) e da Castell\u00f3n de la Plana (Derek Dickinson su Polikarpov I-16). Assieme a loro volavano due ricognitori, a fare da padrini al duello. La quota prescelta erano i 1.000 metri.\nInizialmente inquadrato dalle mitragliatrici di Mussolini, Dickinson fu ferito ad una mano e non pot\u00e9 sventolare la sciarpa bianca di resa. Con una disperata manovra riusc\u00ec a portarsi sopra l'aereo di Mussolini e ad inquadrarlo a sua volta con le mitragliatrici. A questo punto il pilota italiano agit\u00f2 la sciarpa, avendo il suo motore in panne. Al rientro, il caccia di Dickinson aveva ricevuto 326 colpi e il suo pilota era ferito ad una mano, mentre l'apparecchio di Mussolini dovette atterrare in planata, poich\u00e9 piantato in asso dal motore.\nIl duello ebbe grandissima eco nella stampa di tutto il mondo. Alcuni autori hanno per\u00f2 evidenziato alcune circostanze che metterebbero seriamente in dubbio l'esistenza stessa del duello. In primo luogo, Bruno Mussolini non era un pilota da caccia, ma da bombardamento, con all'attivo 27 missioni a bordo di Savoia-Marchetti S.M.79 in tutta la guerra. Secondariamente, il Fiat G.50 non vide i reparti da caccia operativi della Regia Aeronautica fino al 1938 e raggiunse la Spagna non prima del Gennaio 1939 in una dozzina di esemplari, che peraltro non poterono adeguatamente essere valutati perch\u00e9 non parteciparono ad alcuna azione di combattimento: all'epoca del supposto duello ne risultavano costruiti solo due prototipi. In ultimo, il testimone principale del duello da parte repubblicana sarebbe stato Augustin Sanz Sainz, Sottosegretario dell'Aria spagnolo e comandante della base di Alcal\u00e0 de Henares: egli, tuttavia, all'epoca del duello era gi\u00e0 morto da sei mesi, rimasto ucciso durante un bombardamento aereo nel Marzo del 1937.\nDurante la Guerra di Spagna, Bruno Mussolini fu decorato di una seconda Medaglia d'Argento.\nI voli agonistici e da primato.\nBruno Mussolini prese parte ai seguenti voli da record:\nFece parte anche dell'equipaggio del velivolo S.79CS I-BIMU (Biseo/Mussolini), che si classific\u00f2 terzo nella corsa Istres-Damasco-Parigi (20/21 agosto 1937), e del velivolo S.79T I-BRUN (Mussolini/Mancinelli), che partecip\u00f2 alla trasvolata atlantica Guidonia-Dakar-Rio de Janeiro (24 gennaio 1938).\nNel 1939, Bruno Mussolini era stato nominato Presidente della Federazione Pugilistica Italiana. Alla sua morte, la carica pass\u00f2 al fratello Vittorio.\nNella seconda guerra mondiale.\nAllo scoppio della seconda guerra mondiale fu assegnato al 47\u00ba Stormo Bombardamento Terrestre di Grottaglie (TA), e Il 1\u00ba giugno 1941, trasferito a Pisa, gli fu assegnato il comando della 274\u00aa Squadriglia Bombardamento a Grande Raggio (BGR), inquadrata all'interno del 46\u00ba Stormo con sede a Pisa. A questa squadriglia erano stati assegnati i nuovi bombardieri quadrimotori Piaggio P.108B.\nLa morte.\nDue mesi dopo, il 7 agosto 1941, proprio su uno di questi velivoli, all'et\u00e0 di soli 23 anni, perse la vita. I motori del suo aereo, mentre era in fase di atterraggio durante un volo di prova, subirono un brusco calo di potenza. Non riuscendo a riprendere quota, l'aereo si schiant\u00f2 poco dopo, finendo la sua corsa in un campo di granoturco nella zona di Porta a Piagge. Nell'incidente persero la vita anche il tenente pilota Francesco Vitalini Sacconi e il maresciallo motorista Angelo Trezzini.\nLa salma di Bruno Mussolini fu trasportata da Pisa a Predappio con un treno speciale, tra due ali di folla ininterrotta ad ogni stazione attraversata, che salutava con il braccio teso, e alla presenza di alcuni ufficiali della RAF prigionieri, che vollero rendere omaggio al nemico caduto. Secondo Vittorio Mussolini, il saluto di massa alla salma di Bruno fu l'ultimo episodio in cui il popolo italiano si strinse attorno al proprio capo.\nIn memoria di Bruno, davanti al Palazzo dell'ex collegio aeronautico, a Forl\u00ec, in Piazzale della Vittoria, venne innalzata una statua di Icaro, opera dello scultore Francesco Saverio Palozzi. Il suo Reparto, la 274\u00aa Squadriglia da Bombardamento, fu intitolata \"Bruno Mussolini\". La squadra di pallacanestro capitolina, in sua memoria, fu denominata \u201cBruno Mussolini Roma\u201d. \u00c8 sepolto davanti al padre nella cripta di famiglia nel cimitero di Predappio.\nMussolini, in seguito alla morte del figlio, sub\u00ec un duro colpo: in poche settimane scrisse il libro intitolato \"Parlo con Bruno\". Senz'altro, la morte del figlio impresse una svolta nella psicologia del Duce. Bruno lasci\u00f2 la moglie Gina Ruberti (che mor\u00ec in circostanze mai completamente chiarite nel 1946, annegata mentre faceva una gita in motoscafo sul lago di Como con un'amica e due ufficiali inglesi), e la figlia Marina, di appena un anno e cinque mesi."}
{"id": "287975", "revid": "2519", "url": "https://it.wikipedia.org/wiki?curid=287975", "title": "Andrea Fortebracci", "text": ""}
{"id": "287980", "revid": "6923", "url": "https://it.wikipedia.org/wiki?curid=287980", "title": "Artaserse IV di Persia", "text": "Re di Persia.\nFiglio minore di Artaserse III, giunse al trono in seguito alle trame di Bagoas, potente ministro di Artaserse III, che, caduto in disgrazia presso il sovrano, lo elimin\u00f2 assieme a tutti gli altri possibili pretendenti al trono, tranne appunto Artaserse IV, ritenuto pi\u00f9 facilmente manovrabile.\nIn effetti, durante i poco pi\u00f9 di due anni del suo regno, Artaserse IV non fu altro che un burattino nelle mani di Bagoas che infine lo avvelen\u00f2, avendo scoperto un analogo progetto del sovrano nei suoi confronti, per sostituirlo con il cugino Dario.\nRe d'Egitto.\nEusebio di Cesarea chiama questo sovrano semplicemente \"Arses figlio di Oco\" (cio\u00e8 Artaserse III). Non esistono prove che, pur portandone il titolo di re, Artaserse IV abbia mai visitato l'Egitto e non \u00e8 stata rinvenuta alcuna iscrizione che ne riporti il nome in grafia egizia.\nIl vuoto di potere creatosi a causa della guerra civile interna alla dinastia reale persiana dette spazio ad un ultimo tentativo di recupero dell'indipendenza in Egitto. Tra il 338 a.C. ed il 335 a.C. alcune fonti archeologiche citano un principe egizio, Khababash, che avrebbe assunto i titoli regali."}
{"id": "287981", "revid": "964", "url": "https://it.wikipedia.org/wiki?curid=287981", "title": "Arses", "text": ""}
{"id": "287982", "revid": "767487", "url": "https://it.wikipedia.org/wiki?curid=287982", "title": "Laodice I", "text": "Biografia.\nVenne ripudiata con suo figlio, quando, come parte del trattato di pace con Tolomeo II Filadelfo d'Egitto nel 250 a.C., Antioco spos\u00f2 la figlia di Tolomeo, Berenice, dalla quale ebbe un figlio che nomin\u00f2 suo successore.\nAlla morte di Tolomeo nel 246 a.C., Antioco ripudi\u00f2 Berenice per risposare Laodice, e subito dopo mor\u00ec (si dice che lei lo avesse avvelenato). Laodice fece assassinare Berenice e suo figlio.\nAd Antioco succedette il figlio, avuto da Laodice, Seleuco II.\nIl profeta Daniele menziona questi fatti in \"Daniele 11:6\"."}
{"id": "287989", "revid": "124476160", "url": "https://it.wikipedia.org/wiki?curid=287989", "title": "Natale Rauty", "text": "Biografia.\nNato a Pistoia nel 1920, frequenta il Liceo classico Niccol\u00f2 Forteguerri, diretto dallo storico Quinto Santoli. \u00c8 allievo di Raffaello Melani, compagno di scuola dei coetanei Mario Caterini, Silvano Fedi e Pier Luigi Bellini delle Stelle e compagno di classe e amico carissimo di Nino Caponnetto. Dopo la maturit\u00e0 classica, nel 1938, si iscrive alla facolt\u00e0 di ingegneria a Pisa dove, fra gli altri, insegna il professor Corradino D'Ascanio, col quale sostiene l'esame di Progetti e costruzioni di macchine. Nella primavera del 1943, a due esami dalla laurea, viene richiamato alle armi.\nFinito il conflitto, nel 1945 si laurea a Pisa, con 110 e lode, in \"ingegneria industriale meccanica\", ma, essendo ogni industria distrutta, il 3 maggio 1946 si iscrive all'Ordine degli ingegneri (dove rimarr\u00e0 iscritto per sessantanove anni), ed inizia l'attivit\u00e0 professionale come ingegnere edile, curando, fra l'altro, la ricostruzione di molti edifici distrutti dalla Guerra.\nBen presto si specializza nel restauro e nel recupero di edifici monumentali. Negli anni 1955-1960 dirige i complessi e travagliati lavori di costruzione della chiesa della Vergine e della chiesa del Villaggio Belvedere a Pistoia, progettate dall'architetto Giovanni Michelucci. Successivamente \u00e8 autore del restauro e recupero del Palazzo Panciatichi o del Bal\u00ec (1967) e dell'antico Palazzo dei Vescovi in piazza del Duomo a Pistoia.\nGli imponenti lavori di ricerche archeologiche, di saggi ed infine di recupero e ripristino dell'originale organismo trecentesco del palazzo vescovile, devastato dagli interventi dei secoli successivi, durano dal 1976 al 1980, e vengono eseguiti con l'assenso del Consiglio Superiore delle antichit\u00e0 e delle belle arti, ma in esplicito disaccordo con la Soprintendenza ai monumenti di Firenze che giudica l'intervento troppo radicale e che non rilascer\u00e0 mai il suo, pur prescritto dalla legge, nulla osta..\nDal 1956 al 1960 era stato eletto Consigliere comunale di Pistoia come indipendente, nella lista della Democrazia Cristiana, contribuendo alla discussione ed approvazione del primo Piano regolatore generale della citt\u00e0.\nDal 1961 al 1987 fu eletto delegato provinciale degli ingegneri presso la Cassa nazionale di previdenza, dove contribu\u00ec alla stesura della prima legge organica sulla materia che venne approvata nel 1981.\nDal 1964 intraprese anche l'attivit\u00e0 di storico. Si specializz\u00f2 in Paleografia ed inizi\u00f2 a ricercare e pubblicare regesti e documenti medievali inediti, riguardanti la citt\u00e0 di Pistoia, reperiti negli archivi storici della Toscana. Dal 1974 al 1996 pubblic\u00f2, nei \"Regesta Chartarum Pistoriensium\" cinque volumi di regesti di documenti e statuti pistoiesi dei secoli XI e XII.\n\u00c8 stato presidente della Societ\u00e0 pistoiese di storia patria dal 1983 al 1992 e direttore del Bullettino Storico Pistoiese dal 1980 al 1985 e dal 1999 al 2000. Ha tenuto a Pistoia diversi corsi di Paleografia latina e di Diplomatica, e innumerevoli conferenze sulla storia medievale di Pistoia e del suo territorio.\n\u00c8 stato membro fondatore del Centro studi sulla civilt\u00e0 comunale dell'Universit\u00e0 di Firenze. e consigliere della Deputazione di storia patria per la Toscana.\nPer la sua attivit\u00e0 di restauratore e di storico \u00e8 stato nominato \"\"visiting professor\" delle facolt\u00e0 di architettura e tecnologia di alcune universit\u00e0 straniere.\n\u00c8 stato autore di numerose pubblicazioni storiche riguardanti prevalentemente il periodo medievale in generale e la citt\u00e0 di Pistoia in particolare. \nFra i volumi pi\u00f9 importanti, oltre ai \"Regesta Chartarum Pistoriensium\": \"La storia di Pistoia dall'alto medioevo all'et\u00e0 precomunale\", \"I conti Guidi in Toscana\", \"Il culto dei santi a Pistoia nel medioevo\", \"Il Regno Longobardo e Pistoia\", \"L'impero di Carlo Magno e Pistoia\" e \"L'Europa e Pistoia nel secolo X dai Re Italici agli Imperatori Sassoni 888-1002\".\nA seguito dei suoi ritrovamenti presso Piazza del Duomo, nel 1972, durante l'esecuzione dei saggi nelle cantine del Palazzo dei Vescovi, di una stele e di due cippi funerari etruschi, pot\u00e9 documentare per la prima volta, in modo certo, una presenza etrusca a Pistoia fra il VI e il V secolo a.C. e confermare conseguentemente l'ipotesi dell'esistenza di un'antica via etrusca di collegamento fra Bologna e Firenze attraverso Pistoia e le valli dell'Ombrone e dell'Alto Reno\nNel 1972 ha collaborato alla traduzione di: \"Medieval And Renaissance Pistoia; The Social History Of An Italian Town, 1200-1430\", di David Herlihy, con il quale aveva collaborato anni prima durante le ricerche per la realizzazione dell'opera, nella sua versione italiana: \"Pistoia nel Medioevo e nel Rinascimento, 1200-1430\", edita nel 1972 dalla Cassa di Risparmio di Pistoia e Pescia.\nHa redatto e curato la pubblicazione di molte altre importanti opere riguardanti Pistoia, quali le \"Schede storiche delle parrocchie della diocesi pistoiese\", le \"Schede per un catalogo dell'architettura pistoiese\"; i \"Dizionari toponomastici\" delle valli del territorio pistoiese e in particolare il primo, nel 1993, sul Comune di Sambuca; \"Il patrimonio artistico di Pistoia e del suo territorio\"; \"Immagini e documenti di Pistoia fra l'800 e il 900\".\nHa infine curato e pubblicato nella collana dei \"Quaderni del territorio\", la \"Storia dalle origini all'et\u00e0 comunale\" dei Comuni di Agliana, Montale, Monsummano, Serravalle e Sambuca. In quest'ultimo Comune ha curato in modo particolare la storia del paese di Torri, dove tenne numerose conferenze..\nIn materia di toponomastica e odonomastica ha curato numerose ricerche e pubblicazioni, elaborando nuovi criteri metodologici di archiviazione e catalogazione informatica, che sono stati oggetto di sue conferenze e relazioni in importanti congressi specialistici, come quelli di Trento del 2002 e del 2004 e di San Gimignano del 2003.\nNel 1997 la Societ\u00e0 di Storia Patria e diciotto studiosi, fra i quali alcuni fra i maggiori storici, italiani e non, del periodo medievale, gli hanno dedicato il volume \"Pistoia e la Toscana nel Medioevo. Studi per Natale Rauty\"\nNel 2002 il Comune di Pistoia gli ha conferito il pi\u00f9 alto riconoscimento civico, costituito dall'\"Orso di Pistoia\", per la sua lunga e importante attivit\u00e0 di ricerca e divulgazione storica su Pistoia ed il suo territorio.\nNel suo periodo di attivit\u00e0 come storico, dal 1964 al 2012, ha pubblicato oltre 160 opere.\n\u00c8 morto a Pistoia nel 2014 all'et\u00e0 di 94 anni.\nIl 25 ottobre 2014 si \u00e8 svolta a Pistoia, nel suo ricordo, una giornata di studi con tema: \"Natale Rauty: l'impegno culturale e la ricerca storica.\" "}
{"id": "287990", "revid": "767487", "url": "https://it.wikipedia.org/wiki?curid=287990", "title": "Rain Man - L'uomo della pioggia", "text": "Rain Man - L'uomo della pioggia (\"Rain Man\") \u00e8 un film del 1988, diretto da Barry Levinson ed interpretato da Tom Cruise e Dustin Hoffman, vincitore dell'Orso d'oro al Festival internazionale del cinema di Berlino nel 1989. Il film si \u00e8 anche aggiudicato quattro Premi Oscar: \"miglior film\", \"miglior regia\", \"miglior attore protagonista\" e \"miglior sceneggiatura originale\".\nTrama.\nA Los Angeles, Charlie Babbitt, un venditore di auto di lusso, apprende che quattro Lamborghini che deve consegnare a degli acquirenti impazienti che hanno gi\u00e0 effettuato acconti al fine di rimborsare il prestito che ha preso per acquistare le auto, sono state trattenute al porto a causa del mancato rispetto delle normative antinquinamento. Charlie ordina ad un dipendente di mentire agli acquirenti, e preoccupato delle conseguenze, parte comunque per un viaggio nel weekend con la sua collega e fidanzata Susanna. Durante il viaggio, gi\u00e0 funestato dalle ripetute discussioni tra i due, Charlie riceve una telefonata dalla quale apprende che suo padre, con cui non aveva rapporti da anni, \u00e8 morto a Cincinnati. Lui e Susanna volano l\u00ec per partecipare al funerale.\nCharlie viene a sapere che il padre gli ha lasciato solo una Buick Roadmaster del 1949 (che Charlie aveva gi\u00e0 guidato senza permesso a 16 anni, una scappatella che gli \u00e8 costata due notti in carcere e l'allontanamento da suo padre) e alcuni cespugli di rose mentre il resto del patrimonio (circa 3 milioni di dollari) \u00e8 stato lasciato in eredit\u00e0 a un fiduciario senza nome. Scopre poi che l'unico erede del patrimonio familiare \u00e8 il fratello maggiore Raymond, un uomo autistico, di cui ignorava l'esistenza. Sentitosi tradito dal genitore e indebitato sul lavoro, decide di sequestrare Raymond dalla clinica psichiatrica di Wallbrook in cui \u00e8 ricoverato, nella speranza di diventarne il tutore e prendere quindi possesso del patrimonio paterno. Dopo il rapimento, Charlie propone al dottore che segue Raymond di riportarlo a Wallbrook, ricevendo in cambio la met\u00e0 del patrimonio.\nIl medico non accetta e Charlie prosegue nel suo intento di portare il fratello con s\u00e9 esclusivamente per i soldi mentre Susanna, che al contrario prova molta empatia per Raymond, esasperata e disgustata dal cinismo e dall\u2019insensibilit\u00e0 di Charlie, non vuole essere coinvolta e lo abbandona; i due fratelli cos\u00ec proseguono da soli il viaggio, interamente in auto perch\u00e9 Raymond ha paura di viaggiare in aereo. Durante il viaggio verso Los Angeles, Charlie comincia a conoscere veramente suo fratello, un individuo s\u00ec affetto da una patologia ma dotato di un'estrema sensibilit\u00e0, un'incredibile memoria e grande capacit\u00e0 di calcolo. Cos\u00ec, giorno dopo giorno, Charlie si affeziona al fratello scoprendo anche che lo strano personaggio che gli cantava le canzoncine da bambino, che egli chiamava \"Rain Man\" (storpiatura del nome Raymond) e pensava fosse frutto della sua fantasia, non era altro che suo fratello, del quale \u00e8 stato privato per tutti questi anni. Infatti i suoi genitori l'avevano portato in clinica per evitare che potesse accidentalmente fare del male a Charlie.\nCoi debiti fino al collo, Charlie trova un modo per usare la memoria di Raymond. Giunti a Las Vegas, Charlie ha la discutibile idea di farlo giocare al tavolo verde cercando di ricavarne ottime vincite. Grazie a Raymond, Charlie vince pi\u00f9 di 80.000 dollari, potendo cos\u00ec ripianare i suoi debiti. Infine, riceve la visita del dottor Bruner, giunto a Las Vegas per il giudizio sull'assegnazione della tutela di Raymond insieme ad un altro specialista che deve valutare il fratello di Charlie. Le cose non vanno come sperato da Charlie, il quale deve rassegnarsi al ritorno di Raymond nella clinica dove era in cura ed alla perdita della tutela.\nProduzione.\nLe riprese durarono poco meno di tre mesi, dal 2 maggio al 28 luglio 1988. Alcune scene del film vennero girate nel deserto vicino a Palm Springs, in California.\nPoich\u00e9 quasi tutte le riprese si verificarono nel corso di uno sciopero degli sceneggiatori, una scena chiave che risent\u00ec della mancanza di sceneggiatori fu proprio la scena finale del film. Ironia della sorte volle che questa scena rimase storica perch\u00e9 costituisce la vera catarsi di Charlie nei confronti del ritrovato fratello Raymond.\nCast.\nIn origine il film avrebbe dovuto essere diretto da Steven Spielberg, ma il regista dovette rinunciare poich\u00e9 impegnato con \"Indiana Jones e l'ultima crociata\". Anche Martin Brest e Sydney Pollack furono presi in seria considerazione per il film, ma la scelta ricadde infine su Barry Levinson.\nAnche per i ruoli dei due attori protagonisti vennero presi in considerazione vari attori. Inizialmente, infatti, si pensava a Bill Murray per la parte di Raymond e Dustin Hoffman nei panni di Charlie Babbitt. Quest'ultimo, per\u00f2, dopo aver conosciuto la realt\u00e0 delle persone autistiche, frequentando un istituto specializzato, opt\u00f2 per interpretare Raymond. Cos\u00ec per Charlie la scelta ricadde sul giovane Tom Cruise, reduce dal successo di \"Top Gun\".\nIl regista Barry Levinson compare in un cameo, verso la fine della pellicola, nei panni di un medico fiscale.\nAccoglienza.\nUscito negli Stati Uniti il 16 dicembre 1988, il film fu un grandissimo successo al botteghino. Contro un budget di circa 25 milioni di dollari, la pellicola ne incass\u00f2 oltre 350 a livello mondiale, di cui 170 in patria, rivelandosi il maggiore successo economico del 1988. In Italia arriv\u00f2 nei cinema dal 3 marzo 1989 e fu il 2\u00ba film per incassi della stagione 1988-89, alle spalle di \"Chi ha incastrato Roger Rabbit\".\nLa pellicola ebbe anche un riscontro positivo da parte della critica, che elogi\u00f2 in particolare la difficile interpretazione di Dustin Hoffman e la sceneggiatura originale di Ronald Bass e Barry Morrow.\nImpatto mediatico.\nUn film di Bollywood del 2008, \"Yuvvraaj\", \u00e8 liberamente ispirato a questo film.\nNel film \"Una notte da leoni,\" Alan (Zach Galifianakis) impara a contare le carte da un libro dicendo di essere diventato come Raymond. Pi\u00f9 avanti lui (che indossa un completo identico a quello di Raymond) e Phil (Bradley Cooper), giocano ai tavoli di blackjack nel casin\u00f2 presso il Caesars Palace, omaggiando chiaramente la pellicola."}
{"id": "287991", "revid": "2175", "url": "https://it.wikipedia.org/wiki?curid=287991", "title": "Rain Man", "text": ""}
{"id": "287996", "revid": "767487", "url": "https://it.wikipedia.org/wiki?curid=287996", "title": "L'uomo della pioggia - The Rainmaker", "text": "L'uomo della pioggia (\"The Rainmaker\") \u00e8 un film del 1997 diretto da Francis Ford Coppola, tratto dal libro omonimo di John Grisham.\nTrama.\nAppena laureatosi in giurisprudenza, Rudy Baylor si scontra subito con la realt\u00e0 dei fatti. Il bisogno di lavorare lo porta a cercare clienti e casi legali ovunque sia possibile, ma ci\u00f2 significa frequentare tipi di dubbia fama per sbarcare il lunario mentre, allo stesso tempo, vuole combattere le ingiustizie di un sistema che favorisce i ricchi e i potenti. Rudy viene assunto da Bruiser Stone, avvocato legato alla criminalit\u00e0.\nQui conosce Deck Shifflet, praticante che non ha mai superato l'esame di abilitazione all'albo degli avvocati ma che conosce tutti i retroscena del sistema. Grazie al professore del corso di \"Diritto della terza et\u00e0\", entra in contatto con Dot Black, una donna il cui figlio sta morendo di leucemia e al quale l'assicurazione non vuole riconoscere alcuna indennit\u00e0 per le cure. Rudy, che sta gi\u00e0 seguendo il caso in prima persona, convinto da Deck ed impaurito dalle indagini che l'FBI sta svolgendo in merito agli affari di Bruiser, lascia lo studio legale non appena superato l'esame di abilitazione e comincia a seguire il caso avvalendosi dell'aiuto del solo Deck.\nUna volta messisi in proprio ed aperto un proprio studio, i due decidono di andare a fondo in quello che \u00e8 l'unico caso che hanno per le mani. Si tratta di sfidare la Great Benefit, una delle pi\u00f9 grandi societ\u00e0 d'assicurazione americane, rappresentata dal famoso avvocato Leo F. Drummond. Mentre in ospedale conosce e comincia a proteggere Kelly Riker, una ragazza vittima delle violenze del marito, Rudy va avanti e, aiutato dalla comprensione dal giudice Tyrone Kipler, porta in tribunale la compagnia. L'abilit\u00e0 di Drummond farebbe pensare ad un facile dibattimento, in cui dovrebbero inevitabilmente prevalere le ragioni del pi\u00f9 forte, ma, grazie alla capacit\u00e0 di Rudy di scovare ogni minimo indizio, individuare e raccogliere le prove, il processo si trasforma in un'agonia per la societ\u00e0 di assicurazioni.\nLa giuria condanna la Great Benefit, ma la multa \u00e8 cos\u00ec pesante (50 milioni di dollari, cinque volte la richiesta iniziale) e gli amministratori sono cos\u00ec corrotti, che questi ultimi preferiscono trafugare il denaro della compagnia nascondendolo all'estero e far fallire la societ\u00e0, pur di non pagare il dovuto.\nConsapevole del fatto che il successo ottenuto potrebbe scatenare aspettative troppo alte in potenziali clienti, Rudy decide di partire assieme a Kelly verso un futuro incerto ma forse pi\u00f9 bello.\nCuriosit\u00e0.\nVerso met\u00e0 del film Kelly si incontra con Rudy al cinema: il film proiettato \u00e8 \"L'amante\" di Jean-Jacques Annaud del 1992."}
{"id": "287997", "revid": "180559", "url": "https://it.wikipedia.org/wiki?curid=287997", "title": "Roberto Sampietro", "text": "Biografia.\nAllievo del Collegio Ghislieri di Pavia, si \u00e8 laureato in Medicina il 14 luglio 1965.\nNel 1978 fu nominato Primario Chirurgo presso l'Ospedale Generale di Vallecamonica (BS), e nel 1985 venne nominato Primario Chirurgo presso l'Ospedale San Carlo Borromeo di Milano.\nIl 28 agosto 1991 esegu\u00ec per primo al mondo una resezione polmonare per via toracoscopica a torace chiuso: tale tecnica miniinvasiva venne poi applicata rapidamente da tutti i chirurghi toracici.\n\u00c8 stato insignito con l'\"Ambrogino d'oro\", dal Comune di Milano nel 1992.\n\u00c8 autore di pi\u00f9 di 100 lavori scientifici, ed \u00e8 stato relatore a numerosi Congressi Nazionali ed internazionali.\nTra le altre cariche, \u00e8 \"Fellow\" alla Baylor University di Houston, Visiting Professor all'Universit\u00e0 di Lerida (Spagna) e Coahuila (Messico).\n\u00c8 professore a contratto presso la Scuola di Specializzazione in Chirurgia Generale dell'Universit\u00e0 degli Studi di Milano dal 1985."}
{"id": "287999", "revid": "1305772", "url": "https://it.wikipedia.org/wiki?curid=287999", "title": "Blu quasi trasparente", "text": "Blu quasi trasparente (\u9650\u308a\u306a\u304f\u900f\u660e\u306b\u8fd1\u3044\u30d6\u30eb\u30fc) \u00e8 un romanzo dell'autore giapponese Ry\u016b Murakami, pubblicato nel 1976. La trama \u00e8 estremamente cupa e tratta temi crudi quali violenza, overdose, suicidio e l'insoddisfazione per il genere di vita che i vari personaggi si sono ridotti a condurre.\nMurakami con esso partecip\u00f2 al concorso letterario per esordienti organizzato dalla rivista letteraria Gunzo, di cui vinse il primo premio. Nello stesso anno vinse anche il prestigioso Premio Akutagawa.\nTrama.\nIl romanzo \u00e8 incentrato sulle vicende di un gruppo di ragazzi di una citt\u00e0 giapponese che ospita una base militare statunitense. Le loro vite si esauriscono nella pratica del sesso (fino al punto di rendere alcune parti del romanzo paragonabili alla pornografia), dell'uso ricreativo di droghe e dell'ascolto di musica rock."}
{"id": "288003", "revid": "2200836", "url": "https://it.wikipedia.org/wiki?curid=288003", "title": "Tivoli Terme", "text": ""}
{"id": "288008", "revid": "2225", "url": "https://it.wikipedia.org/wiki?curid=288008", "title": "Rain man - L'uomo della pioggia", "text": ""}
{"id": "288011", "revid": "2221454", "url": "https://it.wikipedia.org/wiki?curid=288011", "title": "Studi culturali", "text": "Gli studi culturali costituiscono un particolare indirizzo di studi sociali che ha origine in Gran Bretagna come ampliamento del settore della critica letteraria verso i materiali della cultura di massa.\nGli studi culturali combinano una variet\u00e0 di approcci critici politicamente impegnati tra cui postmodernismo, semiotica, marxismo, teoria femminista, etnografia, teoria critica, post-strutturalismo e postcolonialismo. Gli studi culturali cercano di capire come venga generato il significato, e come esso sia legato \u2013 secondo l'impostazione teorica postmoderna \u2013 ai sistemi di potere e di oppressione.\nStoria.\nLa loro data di nascita viene fatta risalire all'uscita dei lavori di Raymond Williams (\"Culture and society\", 1958) e Richard Hoggart (\"The Uses of Literacy\", 1957).\nL'indirizzo si consolida successivamente come corrente definita nell'area culturale britannica intorno al \"Centre for Contemporary Cultural Studies\" (CCCS) dell'Universit\u00e0 di Birmingham, fondato dallo stesso Hoggart nel 1964.\nPanoramica.\nLo scopo primario del centro era lo studio dei cambiamenti nella cultura del proletariato inglese dal secondo dopoguerra in poi e in particolare dei mutamenti nell'orientamento della giovent\u00f9 della \"working class\". Sia Hoggart che Williams provenivano dall'insegnamento scolastico per adulti. Questo tipo di approccio \u00e8 influenzato dal marxismo, dalla psicologia e dall'antropologia. Infatti la cultura \u00e8 vista come la somma delle interrelazioni tra le pratiche sociali (cio\u00e8 le azioni concretamente effettuate dagli individui sia a livello mentale che pratico). Questo approccio si basa sull'attribuzione di senso alla realt\u00e0 e allo sviluppo di una cultura vista anche come insieme di significati e valori comuni. Secondo i cultural studies un'adeguata sociologia deve studiare le strutture e i processi con cui le istituzioni della comunicazione di massa permettono la stabilit\u00e0 sociale e culturale. Gli studi culturali si specificano in due diverse applicazioni:\nL'attivit\u00e0 del centro di Birmingham si estende negli anni successivi fino a comprendere le tematiche del razzismo, del femminismo e dell'etnicit\u00e0.\nApprocci culturali.\nSul piano metodologico, gli studi culturali si distinguono per un approccio quasi etnografico ai contesti indagati, attento alle pratiche concrete degli attori sociali. Sul piano teoretico, \u00e8 da segnalare una tendenza programmatica a non rinchiudersi in confini ideologici definiti. Nei lavori prodotti dal gruppo \u00e8 possibile rintracciare un dialogo costruttivo e incessante con le pi\u00f9 importanti correnti del pensiero europeo continentale: Gy\u00f6rgy Luk\u00e1cs, Antonio Gramsci, Walter Benjamin, per citare qualche nome. Questo atteggiamento rende la corrente di studi particolarmente viva e degna di grande attenzione.\nGli studi culturali in Italia.\nDopo l'azione pionieristica degli studiosi dell'allora Istituto Universitario Orientale di Napoli, i primi in Italia ad essersi occupati di studi culturali, anche grazie a uno scambio continuo con l'universit\u00e0 di Birmingham, l'attivit\u00e0 degli studi culturali al momento \u00e8 in continua evoluzione. Dal 2000 si pubblica la rivista Agalma, diretta da Mario Perniola. Dal 2004, l'editore il Mulino di Bologna pubblica la rivista \"Studi Culturali\", in cui sono ospitati articoli di studiosi italiani e stranieri che gravitano attorno alla tradizione degli studi culturali. Molte universit\u00e0 stanno aprendo corsi e indirizzi specifici o affini alla materia."}
{"id": "288014", "revid": "88740", "url": "https://it.wikipedia.org/wiki?curid=288014", "title": "Coin Locker Babies", "text": "Coin Locker Babies (\u30b3\u30a4\u30f3\u30ed\u30c3\u30ab\u30fc\u30fb\u30d9\u30a4\u30d3\u30fc\u30ba) \u00e8 un romanzo dello scrittore e regista giapponese Ry\u016b Murakami pubblicato nel 1980.\nTrama.\n\"Coin Locker Babies\" racconta la storia surreale di due ragazzi, Hashi e Kiku, entrambi abbandonati ancora in fasce dalle rispettive madri dentro dei depositi per bagagli a moneta (\"coin lockers\") in una stazione di Tokyo nell'estate '72.\nDopo aver trascorsi insieme l'infanzia nell'Orfanotrofio dei Ciliegi a Yokohama, dove il forte ed atletico Kiku doveva spesso e volentieri difendere l'esile Hashi dai maltrattamenti dei compagni, l'estate prima l'inizio della scuola i due vengono adottati da Shuichi e Kazuyo Kuwayama, insieme ai quali iniziano una nuova vita sulle coste occidentali del Ky\u016bsh\u016b.\nTuttavia questa non riesce a sopire l'inquietudine e compiuti sedici anni, Hashi va a Tokyo in cerca della madre biologica. Kiku e Kazuyo partono per cercare di raggiungere Hashi, e dopo varie traversie i due fratelli si ritrovano in una zona in quarantena della citt\u00e0 di Toxitown, dove entrano in scena nuovi, eccentrici personaggi che danno vita ad una serie di bizzarri eventi.\nEdizioni.\nIl romanzo \u00e8 ancora inedito in Italia. Esiste per\u00f2 una traduzione inglese:"}
{"id": "288015", "revid": "767487", "url": "https://it.wikipedia.org/wiki?curid=288015", "title": "Coelophysoidea", "text": "I celofisoidi (\"Coelophysoidea\") sono una superfamiglia di dinosauri vissuti tra la fine del Triassico e l'inizio del Giurassico.\nPiccoli carnivori e grandi branchi.\nQuesti animali erano sostanzialmente agili carnivori bipedi, dalle forme piuttosto simili a quelle dei successivi celurosauri, nei quali un tempo erano classificati. Oggi si ritiene che i celofisoidi fossero in realt\u00e0 dinosauri ben pi\u00f9 primitivi, posti vicino all'origine del gruppo dei teropodi. \nGeneralmente, i celofisoidi erano piuttosto piccoli, nell'ordine di 1,2 - 3 metri di lunghezza, ma si conoscono anche forme di grandi dimensioni. Tutti, per\u00f2, possedevano una struttura corporea gracile, un corpo allungato, un collo piuttosto lungo e della zampe snelle. In molte specie il cranio era dotato di sottili creste. \nAlcune specie potrebbero aver vissuto in branchi, dal momento che sono stati ritrovati grandi accumuli di scheletri. Questa \"abbondanza\" ha permesso di riconoscere due tipologie: robusta e gracile. Le forme robuste possiedono colli pi\u00f9 lunghi, ossa delle zampe pi\u00f9 spesse e zone d'inserzioni per i muscoli pi\u00f9 sviluppate delle forme gracili.\nCaratteristiche evolute.\nDalla distribuzione quasi cosmopolita, i celofisoidi sono spesso avvicinati al gruppo dei ceratosauri, ma alcune caratteristiche particolari permettono di classificarli come un gruppo a s\u00e9 stante. Nonostante la loro antichit\u00e0, infatti, i celofisoidi possiedono alcune caratteristiche evolute, come la particolare articolazione di mascellare e premascellare, che permette una discreta flessibilit\u00e0 e lascia uno spazio (diastema) tra i denti, finendo per conferire al cranio un aspetto \"da coccodrillo\".\nDue gruppi.\nTra i celofisoidi esistono principalmente due gruppi: uno comprende forme piccole, dal corpo molto allungato (come \"Coelophysis\"), e l'altro comprende animali di maggiori dimensioni (come \"Dilophosaurus\"). I primi vengono spesso classificati come celofisidi o podokesauridi, mentre i secondi un tempo venivano raggruppati nella famiglia degli alticosauridi. \nVi sono molti resti fossili di celofisoidi non ancora descritti, tra cui moltissimo materiale proveniente dal Giurassico inferiore degli Stati Uniti, della Scozia, del Messico. \u00c8 anche possibile che alcuni resti provenienti dal Triassico medio del Brasile appartengano a un celofisoide."}
{"id": "288018", "revid": "767487", "url": "https://it.wikipedia.org/wiki?curid=288018", "title": "Boccaccio '70", "text": "Boccaccio '70 \u00e8 un film del 1962 in quattro episodi diretti da Vittorio De Sica, Federico Fellini, Mario Monicelli e Luchino Visconti.\nNell'edizione estera l'episodio diretto da Monicelli fu eliminato dalla produzione; gli altri tre registi per solidariet\u00e0 rifiutarono di recarsi al 15\u00ba Festival di Cannes, dove il film venne presentato fuori concorso.\nL'episodio di Federico Fellini \u00e8 girato all'EUR.\nTrama.\nConcettualmente ispirato alle novelle di Giovanni Boccaccio, ogni episodio si incentra sul sesso nell'Italia degli anni sessanta, periodo di boom economico e di grandi cambiamenti culturali.\nI atto: \"Renzo e Luciana\".\nQuesto episodio \u00e8 una parodia moderna dei \"Promessi Sposi\", rivisitata da Monicelli. Una coppia di giovani operai, Renzo (interpretato da Germano Gilioli) e Luciana (interpretata da Marisa Solinas), riesce dopo una serie di peripezie, a trovare casa e vivere finalmente l'agognata intimit\u00e0, ma viene inesorabilmente separata dai rispettivi turni di lavoro: lui rientra a casa dal lavoro proprio quando lei deve uscire per recarvisi.\nII atto: \"Le tentazioni del dottor Antonio\".\nL'episodio \u00e8 introdotto dalla voce narrante di una bambina, un Cupido che introduce la storia presentando Antonio Mazzuolo, moralista puritano intransigente, che redarguisce le coppiette che si appartano nottetempo nei viali romani, interrompe gli spettacoli di ballerine discinte a teatro, straccia riviste che ritiene oscene nelle edicole e soprattutto, in una circostanza che certamente rievoca un fatto analogo, realmente capitato al giovane Oscar Luigi Scalfaro, prende a ceffoni una donna, che riteneva vestita in maniera scandalosa, in un locale pubblico. Mazzuolo, mentre presiede la cerimonia di premiazione di alcuni boy scout viene interrotto dall'allestimento di un gigantesco cartellone pubblicitario, che ritrae l'immagine di Anita Ekberg, gi\u00e0 musa del regista romagnolo ne \"La dolce vita\", sdraiata su un divano e vestita appunto come nel film precedente, che reclamizza il latte, mentre lascia intravedere il seno maestoso.\nMazzuolo \u00e8 scandalizzato dal manifesto ed inizia una battaglia presso alte figure istituzionali ( il Commendator Pappa, interpretato da Antonio Acqua ) ed ecclesiastiche per rimuovere il manifesto che reputa osceno.\nSenza riuscire ad ottenere la rimozione, Mazzuolo, con un gesto eclatante, lorda, con bombe d'inchiostro, la r\u00e9clame pubblicitaria, riuscendo, alla fine, ad ottenerne la copertura.\nDurante i festeggiamenti per la rimozione il moralista Mazzuolo inizia ad avere allucinazioni che culmineranno in notte di visioni nella quale lui inseguir\u00e0, adorer\u00e0 e combatter\u00e0 contro l'immagine gigantesca di Anita Ekberg diavolo, che abbandona il manifesto e passeggia nella notte romana, nel quartiere dell'EUR.\nIl giorno dopo, tra la costernazione generale della gente e dei suoi familiari, viene sedato dalla Neuro, imbracato e portato via dal cartello sul quale si era arrampicato rimanendovi attaccato, tutta la notte.\nL'immagine delle smorfie di Cupido armato di frecce, sistemato sull'ambulanza che porta via Mazzuolo che sospira il nome di Anita, conclude il divertente ed onirico episodio.\nRiferimenti culturali.\nSecondo Celli e Cottino-Jones, autori di \"New Guide to Italian Cinema\", l'episodio sarebbe ispirato, con intenti di parodia, al film di fantascienza \"Attack of the 50 Foot Woman\" del 1958, diretto da Nathan H. Juran e inedito in italiano.\nIII atto: \"Il lavoro\".\nPupe, sposata con un impenitente sottaniere che lei scopre coinvolto in un giro di ragazze-squillo, decide di esigere dal marito, per punizione, il pagamento delle prestazioni sessuali che le sarebbero dovute gratuitamente.\nIV atto: \"La riffa\".\nLa maggiorata Zoe, in societ\u00e0 con una coppia titolare di un baraccone di tiro a segno, per incrementare i miseri guadagni si offre come premio in una lotteria clandestina. Il biglietto vincente va ad un sagrestano, il quale si rifiuta, nonostante le pressioni, di rivendere il biglietto e pretende la \"riscossione\" del premio. L'episodio \u00e8 ambientato (e girato in esterni) a Lugo di Romagna."}
{"id": "288019", "revid": "22356", "url": "https://it.wikipedia.org/wiki?curid=288019", "title": "Ceratosauri", "text": ""}
{"id": "288020", "revid": "22356", "url": "https://it.wikipedia.org/wiki?curid=288020", "title": "Celofisoidi", "text": ""}
{"id": "288022", "revid": "1632387", "url": "https://it.wikipedia.org/wiki?curid=288022", "title": "Robin Hood", "text": "Robin Hood (nei manoscritti pi\u00f9 antichi compare come \"Robyn Hode\") \u00e8 un eroe popolare del Regno Unito, che ha ispirato alcune opere della letteratura britannica.\n\u00c8 un personaggio met\u00e0 storico e met\u00e0 leggendario, probabilmente frutto della fusione del personaggio realmente esistito, bandito o nobile sassone decaduto, con le preesistenti leggende di un dio della foresta. Nella versione moderna della leggenda lo si immagina come un generoso giustiziere abilissimo nell'uso dell'arco, che rubava ai ricchi per dare ai poveri e che restituiva ai cittadini le ingenti tasse raccolte dallo Sceriffo di Nottingham.\nNella cultura popolare i racconti di Robin Hood e della sua banda sono solitamente associati con l'area della foresta di Sherwood e la Contea di Nottingham, malgrado la maggior parte degli storici lo indichino come originario dello Yorkshire. Il suo luogo di nascita storico pare fosse Loxley nello Yorkshire meridionale, mentre una tomba col suo nome si trova al priorato di Kirklees nello Yorkshire occidentale. Altri invece indicano come paese d'origine Wakefield, sempre nello Yorkshire. Anche sulle date di nascita e morte esistono teorie contrastanti: ad esempio c'\u00e8 chi colloca la sua nascita tra il 1285 e il 1295, in contrasto con altri che sostengono sia morto nel 1247 circa.\nPanorama religioso e leggendario.\nNella sua versione pi\u00f9 conosciuta, l'epopea di Robin Hood si dipana sulla figura di un nobile, abilissimo arciere, devoto e fedele al legittimo sovrano d'Inghilterra, Riccardo Cuor di Leone, il cui trono viene usurpato dal fratello, Giovanni Senzaterra. La fedelt\u00e0 professata nei confronti del monarca destituito sarebbe costata al protagonista sia il titolo di cavaliere che le terre spettanti a questo titolo nobiliare. Il nobile decaduto si sarebbe quindi ritirato in una foresta dove, unitamente ad una banda di fuorilegge, avrebbe condotto una forma di guerriglia contro l'autorit\u00e0 costituita ed una continua attivit\u00e0 predatoria a danno dei ricchi e a favore dei poveri, giungendo alla fine a spodestare il tiranno usurpatore.\nLe origini della leggenda sono particolarmente oscure ed i pi\u00f9 antichi riferimenti sono piuttosto confusi. Documenti storico - giuridici quali \"Robin Hood fuggitivo (fuorilegge)\" una pergamena del 1225 della Corte d'Assise dello Yorkshire ed \"Il Conte Robin di Huntingdon\", testamento datato al 1248 non sono risolutivi ai fini dell'univoca identificazione storica di Robin Hood.\nLa prima testimonianza circa l'esistenza di una figura di tale nome \u00e8 del 1377, laddove, nel poema dal titolo \"Piers Plowman\", il chierico londinese William Langland scrive: \u00abNon conosco bene le Preghiere di Nostro Signore, ma conosco le ballate di Robin Hood\u00bb, il che testimonia che la figura del brigante era gi\u00e0 in voga al tempo. D'un trentennio posteriore \u00e8 la seconda citazione. In un manoscritto risalente al 1410 e conservato nella cattedrale di Lincoln compare l'asserzione \u00abRobin Hood in Sherwood stood\u00bb, un modo di dire diffuso all'epoca per sottolineare un qualcosa di ovvio (\"Robin Hood si trovava a Sherwood\").\nDel 1510 \u00e8 il primo racconto completo tuttora esistente intitolato \"Le gesta di Robin Hood\".\nLa saga ha assunto diverse varianti attraverso i secoli, allontanandosi sempre di pi\u00f9 dalla verit\u00e0 del contesto storico in cui visse la figura umana su cui venne realizzata l'epopea a tutto vantaggio del folklore. Indubbiamente, la leggenda di un ribelle che combatte per una giusta causa, ovvero avversare i soprusi ai danni della gente comune da parte delle corrotte autorit\u00e0, la proverbiale generosit\u00e0 verso i meno abbienti, l'assenza totale di forme di violenza nel rapinare i potenti, il patriottismo indiscutibile nel sostenere la causa del legittimo sovrano, Riccardo Cuor di Leone, impegnato in Terra Santa, nelle Crociate contro l'usurpatore Giovanni Senzaterra risulta da sempre molto amata dalla gente comune, seppure nessuno - oggigiorno - creda ciecamente alla sua storia come \u00e8 stata tramandata di generazione in generazione.\nRisulta, pertanto, assai arduo riuscire a discernere il mito dalla realt\u00e0 dei fatti. \u00c8 persino difficoltoso comprendere se effettivamente esista un fondo stesso di verit\u00e0 storica alla base del personaggio di Robin Hood in quanto il mito di questa sorta di \"ladro gentiluomo\" si \u00e8 tramandato attraverso le cronache dell'epoca, arricchendosi via via di dettagli leggendari e di personaggi di contorno numerosi. Addirittura, nel corso del XX secolo, il cinema ha contribuito ad arricchire la leggenda di Robin Hood, con nuovi personaggi e nuove situazioni, esattamente come precedentemente avevano fatto le versioni orali e stampate.\nL'epoca in cui si collocano le vicende di Robin Hood si dipana tra la data della morte di re Enrico II (1189) e gli inizi del regno di re Edoardo III. La saga di Robin Hood si colloca a cavallo dei secoli XII e XIII, in quanto viene fatta risalire al regno di re Giovanni d'Inghilterra, nato nel 1166 e regnante tra il 1199 ed il 1216, un'epoca di continui conflitti finanziati con tasse esorbitanti che condussero alla rivolta dei baroni contro il sovrano ed alla coercitiva firma di questi della Magna Charta Libertatum, un documento che limitava parecchio l'assolutismo regio a favore dei nobili (baroni), primo passo sulla strada che - tra il 1600 ed il 1700 - avrebbe condotto al tramonto dell'antico sistema societario feudale. Alcuni storici vedono in Robin Hood e nei suoi adepti proprio i baroni ribelli all'autorit\u00e0 regia.Va anche considerato che il nome \"Robert\", da cui il derivato \"Robin\", \u00e8 da sempre molto in voga, mentre il cognome \"Hood\" e le sue varianti (\"Hod\" ed \"Hode\") era anch'esso molto comune all'epoca in quanto, con ogni probabilit\u00e0, identificava un antico copricapo. Ed \u00e8 anche possibile e probabile che il sostantivo \"Hood\" possa essere una storpiatura di \"Wood\" ovvero \"bosco\", in quanto i due sostantivi possiedono all'incirca le medesima pronuncia.\nIn questo contesto di omonimie e di omofonie, non sorprende l'estrema difficolt\u00e0 di rinvenire il vero personaggio realmente esistito da parte degli storici. Tanto pi\u00f9 che le prime ballate giunte a noi non citano le origini del personaggio, n\u00e9 il contesto storico di sottofondo, tanto meno spiegano i motivi alla base della sua decisione di divenire un fuorilegge. Esse dicono soltanto che era un furfante che operava tra Sherwood e Barnsdale. Indubbiamente, l'elevata imposizione fiscale che caratterizz\u00f2 il regno di Giovanni Senza Terra costrinse alla miseria (ed al brigantaggio) molte persone, tanto pi\u00f9 che l'impopolare legge da lui varata, la \"Legge della Foresta\" accordava alla corte reale un accesso esclusivo alle vaste distese di territori di caccia e di legname da ardere e prevedeva punizioni spietate per i contravventori.\nInfine, parecchi predoni, tra il XII ed il XIV secolo adottarono a bella posta il soprannome di \"Robin Hood\", il che complica ulteriormente la vicenda, dal momento che risulta cos\u00ec accertato che la saga gi\u00e0 a quel tempo abbia goduto di grande popolarit\u00e0.\nIncontrovertibile \u00e8 pure un'altra questione, ovvero che tutte le ballate, anche le pi\u00f9 antiche, sono scritte in inglese, quindi risalgono inevitabilmente tutte ad un'epoca successiva all'anno in cui il parlamento inglese decret\u00f2 la nascita della lingua nazionale al posto del francese imposto dai Normanni conquistatori, nel 1066.\nNemmeno scontata \u00e8 l'ambientazione che fa da sfondo alle imprese dell'eroe e - tanto meno - ai nobili motivi che lo inducono a rapinare i ricchi per dividere e distribuire il denaro ai poveri. Quasi certamente, infatti, egli non operava nella Foresta di Sherwood poich\u00e9 nel Medioevo l'estensione boschiva era s\u00ec maggiore dell'attuale, ma non consentiva ugualmente un riparo sicuro da una capillare ricerca da parte delle autorit\u00e0 e certamente non era la secolare quercia nota come \"Major Oak\" quella sotto le cui fronde si radunava la banda di predatori, dal momento che le analisi la datano vecchia di otto secoli, per cui, al tempo delle imprese di Robin Hood, essa non era altro che un esile fuscello.\nDa ultimo rimane il mistero della sua morte. Secondo la leggenda pi\u00f9 diffusa egli mor\u00ec a causa di un agguato teso dalle autorit\u00e0, reso possibile dal tradimento di un suo congiunto presso l'antica canonica di Kirklees. Robin moribondo, nell'atto di passare il testimone a Little John, lo preg\u00f2 di seppellirlo laddove si sarebbe conficcata nel terreno l'ultima freccia scoccata dal proprio arco. A 550 metri dalla finestra della sua presunta camera mortuaria esiste un'antica tomba, la cui lapide reca incisa che essa sorge nel punto esatto in cui la freccia scoccata impatt\u00f2 il terreno e riporta la data di morte dell'eroe, ovvero il 21 dicembre 1247. La tomba risulta per\u00f2 essere della seconda met\u00e0 del Settecento e - per di pi\u00f9 - trattasi d'un cenotafio, in quanto in quel luogo non si sono esumati resti umani.\nLa possibile storicit\u00e0 del personaggio.\nMolti personaggi potrebbero aver originato il mito di Robin Hood a causa della somiglianza dei nomi e per aver vissuto in un'epoca all'incirca coincidente con quella del personaggio letterario, Secondo la teoria di J. W. Walker, il personaggio si deve identificare in Robert Hood, nato a Wakefield (figlio di un guardaboschi di nome Adam Hood) che spos\u00f2 tale \"Matilda\" e che, grazie alla sua opposizione al clero, venne identificato col patrono delle feste agricole pagane. Alcuni personaggi indubbiamente storici potrebbero esser ricollegati all'epopea di Robin Hood, e tra questi si citano: Sir Robert Fitz Ooth conte di Huntingdon (1160 - 1247), Robert de Kyme (1210 - 1285, condannato come fuorilegge ed in seguito amnistiato), Robert Hood (1290 - 1347), Robert Foliot (1110 - 1165) e un grassatore nuovamente noto come \"Robert Hod\", sulla cui testa venne posta una ragguardevole (all'epoca) taglia di 32 scellini e 6 pence nel 1226.\nUn articolo del 2020, apparso sulla rivista specializzata \u201cHistoria suggerisce l\u2019ipotesi, ripresa dagli storici Graham Phillips e Martin Keatman secondo la quale la figura di Robin Hood sia in realt\u00e0 \u2013 come nel caso di Re Art\u00f9 \u2013 un mosaico composto da una verit\u00e0 storica, cui partecipano pi\u00f9 persone, ammantato di leggenda.\nJoseph Hunter, verso la met\u00e0 del 1800, cita un valletto del re inglese Edoardo II, tal Robyn Hode, stanco della vita di corte, fece ritorno alla foresta nel 1324. Nelle ballate pi\u00f9 antiche, ed in particolare ne \u201cLe Gesta di Robin Hood\u201d, Robin Hood si rifugi\u00f2 nella foresta al momento dell'usurpazione del trono di Riccardo Cuor di Leone da parte del fratello Giovanni Senza Terra. L'unico aspetto che non coincide con la figura letteraria \u00e8 che il summenzionato valletto non risulta citato quale brigante.\nUna parte delle qualit\u00e0 attribuite al fuorilegge leggendario sono identificabili in un contadino proscritto della foresta di Barnsdale, braccato intorno al 1225. Costui era un soldato dell'esercito del conte di Lancaster ed aveva nome Robert Hood di Wakefielde fin\u00ec per riconciliarsi col sovrano Edoardo II, proprio nel 1324. Non \u00e8 noto se egli corrisponda anche al valletto che si stanc\u00f2 della vita di corte per rifugiarsi di nuovo nella foresta a mo\u2019 di novello Arminio. Invece, con ogni probabilit\u00e0, \u00e8 proprio questo il candidato identificabile con la persona difesa da Fulk III FitzWarin, uno dei baroni che si ribellarono al re Giovanni d\u2019Inghilterra tra il 1200 ed il 1215. Lo stesso Fulk III FitzWarin assurse a ruolo d\u2019eroe leggendario a partire dal 1325, sebbene - almeno per lui- abbiamo certe testimonianze di esistenza storica.\nDi nuovo, un registro giudiziario della contea dello Yorkshire d\u00e0 testimonianza circa l'esproprio dei beni a carico di un certo Robert Hod, descritto come \u201cfugitivus\u201d, quindi un bandito, avvenuto nel 1226.\nAnalogo provvedimento, sub\u00ec nel 1262, un tal William Robehod (da notare l'assonanza del cognome della persona con il sostantivo di lingua inglese \u201crobber\u201d, ovvero \u201crapinatore\u201d), citato nella cronaca giudiziria della contea del Berkshire. Sicuramente si tratta della stessa persona alla quale un documento dell'anno prima si riferisce come \u00abWilliam, figlio di Robert le Fevere\u00bb, definendolo membro di una banda di proscritti bracconieri.\nUna volta di pi\u00f9, un secolo dopo, nel 1354, le cronache della contea del Northamptonshire menzionano un certo Robin Hood in qualit\u00e0 di \u201ccaptivus\u201d, quindi un carcerato, in prigione in attesa di processo per dei non precisati crimini commessi nella foresta di Rockingham.\nAltri Robert Hood (o Robert Hod) erano comunque viventi all'epoca. Il primo era tal Robert Hod di Cirencester, un servo che viveva nella tenuta di un abate nel Gloucestershire, il quale, dopo aver depredato una carovana, assassinando un dignitario in viaggio, fugg\u00ec nella brughiera assieme ai complici e fu bollato come \"bandito\" da parte di un ministro di re Giovanni, Gerard Athee. Esistevano inoltre altri quattro banditi omonimi nel 1256 ai tempi di re Enrico III successore di Giovanni, tutti rapinatori di carovane e uno di essi addirittura esperto di furto con scasso in un'abbazia dello Yorkshire. Infine, altri due Robert Hod operavano all'epoca, il primo in qualit\u00e0 d'arciere nella guarnigione a presidio dell'isola di Wight, mentre il secondo venne imprigionato nel 1354 perch\u00e9 sorpreso a cacciare di frodo nelle tenute reali.\nIn base ad una delle pi\u00f9 recenti teorie, sostenuta tra gli altri dallo storico David Baldwin, il Robin Hood storico, che visse tra il 1190 ed il 1270 e che mor\u00ec al termine della Seconda Guerra dei Baroni, tra il 1264 ed il 1268, capitanati dal condottiero Simon de Montfort, era un bandito da strada per nulla galantuomo, la cui vera identit\u00e0 coinciderebbe con la figura, realmente e storicamente esistita di un fattore del XIII secolo, rovinato dalla congiuntura economica e costretto a divenire un predone reo di azioni anche violente, tal Roger Godberg, le scorrerie della cui banda avvenivano nella contea di Nottinghamshire e nelle contee limitrofe, a carico ovviamente di personaggi facoltosi ed influenti.\nUn altro candidato a vestire i panni di Robin Hood, \u00e8 William of Kens, che tra il 1200 ed il 1230 guidava la guerriglia pro-inglese nei territori da poco conquistati alla Francia, la Normandia e la Bretagna.\nNel 1296 compare per la prima volta il cognome \u201cRobynhod\u201d nella contea del Sussex. Qui gli annali locali attestano di un uomo chiamato Gilbert Robynhod. Ma \u00e8 indubbio che un minimo comune denominatore sia il cognome \u201cRobin Hood\u201d, nelle sue varianti locali, presente in molti criminali, quasi fosse un soprannome atto ad identificare i fuorilegge nell'Inghilterra medioevale.\nEd, in effetti, che si possa trattare di un soprannome tipico dei criminali \u2013 per lo pi\u00f9 grassatori -, usato in epoche e luoghi distinti della Gran Bretagna , \u00e8 suggerito dal fatto che, in varie localit\u00e0, ma soprattutto nei dintorni di Barnsdale, la foresta dov\u2019erano inizialmente ambientate le avventure di Robin Hood, e circondari limitrofi, compaiano toponimi quali \u201cRobin Hood\u2019s Cave\u201d (la \u201cGrotta di Robin Hood\u201d ), \u201cRobin Hood\u2019s Field\u201d (il \u201cCampo di Robin Hood\u201d) , \u201cRobin Hood\u2019s Fog\u201d (la \u201cNebbia di Robin Hood\u201d) e \u201cRobin Hood\u2019s Cross\u201d (la \u201cCroce di Robin Hood\u201d).\nChe sia esistito un Robin Hood reale o meno, \u00e8 altres\u00ec significativo in questo senso un episodio avvenuto nel 1441, quando un gruppo di proprietari rurali di South Acre nella contea di Norfolk, ridotti sul lastrico, blocc\u00f2 la strada gridando: \u00abSiamo uomini di Robin Hood, guerra, guerra, guerra!\u00bb, minacciando di uccidere un magistrato.\nIpotesi alternative.\nAlcuni studiosi sostengono che la figura di Robin Hood derivi da preesistenti miti celtici. Margaret Murray lo ricollega ad un nume dei boschi, caratterizzato da corna di cervo, venerato in particolare nella feste di Calendimaggio, il cui culto risalirebbe alla Preistoria. Il Cristianesimo, identificandolo con Satana, avrebbe cercato di cancellare questo culto, pur non riuscendoci del tutto.\nSecondo Robert Graves, che riprende le teorie della Murray, \"Robin\" non \u00e8 il diminutivo di Robert, ma probabilmente nome pre-teutonico, che significa \"ariete\", come l'ariete (\"robinet\") che orna i rubinetti delle fontane pubbliche. Robin Hood sarebbe da identificarsi con Robin Goodfellow, \"Buondiavolo\" (divinit\u00e0 boschiva in seguito ridotta a semplice folletto, reso famoso secoli dopo da William Shakespeare nel \"Sogno di una notte di mezza estate\"), che come ariete-diavolo \u00e8 rappresentato in diverse illustrazioni di almanacchi. Graves inoltre lo accosta non solo alla festa di Calendimaggio, ma anche a quella di Yule: \"Hood\" (o anche \"Hud\") significa infatti \"ceppo\", \"ciocco\", che ha un ruolo centrale in tale rituale gaelico.\nDa questo punto di vista Robin \u00e8 dunque il dio dell'anno nuovo, che lotta e vince contro il Vecchio Inverno. Ogni anno si celebrava il rito dell'uccisione del Re dell'anno vecchio, il \"Re del Malgoverno\", con pantomime nelle quali i vari personaggi venivano rappresentati da improvvisati attori, come si pu\u00f2 ancora vedere in qualche presepe vivente: Robin inseguiva il Re Vecchio e lo impiccava alla quercia (la stessa da cui si tagliava il ceppo), dopodich\u00e9 un monaco rinnegato di nome Fra Tuck, ne celebrava le nozze con Marian (\"Merry Mad Marian\", l'allegra pazza Marian): secondo Graves questa figura \u00e8 da ricollegare a quella della Grande Madre - nonch\u00e9 alla sirena (\"mermaid\"), ad Afrodite e alla Madonna.\nGraves si spinge inoltre ad ipotizzare che durante le orge, non confermate, del Calendimaggio siano nati i cognomi inglesi pi\u00f9 diffusi: \"Johnson\", \"Jackson\" e \"Jenkinson\" sarebbero i figli procreati da chi impersonava Little John (o Jenkin); \"Robson\", \"Robinson\", \"Hood\", \"Hodson\" e \"Hudson\" i figli di Robin Hood; mentre \"Prince\", \"Lord\" e \"King\" i nati da chi impersonava il \"Re del Malgoverno\"; eccetera.\nGraves non rifiuta del tutto la teoria secondo cui Robin Hood sia realmente esistito, ma sostiene che la figura del personaggio storico si sia fusa con quella religioso-mitologica.\nLa leggenda di Robin Hood sembra inoltre inserirsi in un vero ciclo medievale detto \"Ciclo della foresta\". Esso ha la sua verosimile radice nell'oralit\u00e0 anglosassone e narra d'eroi, non appartenenti all'alta nobilt\u00e0, in lotta contro un invasore deciso a scacciarli dalle loro terre e privarli di ogni diritto (il primo esempio di tale ciclo si ha nella storia del fuorilegge inglese Ervardo, pi\u00f9 conosciuto come Hereward the Wake).\nIl mito di Robin Hood \u00e8 stato analizzato molto approfonditamente dallo studioso inglese Ben Biggs che pone anche un interessante paragone tra la sua figura semileggendaria con quella - altrettanto semileggendaria - di Re Art\u00f9, due miti molto noti ed in voga, che vedono protagonisti due personaggi presentanti parecchie affinit\u00e0.\nI personaggi dell'epopea di Robin Hood depongono a favore della non storicit\u00e0 del personaggio.\nGi\u00e0 nel XIX secolo uno studioso, dopo aver preso in esame oltre trecento ballate inglesi, giunse alla conclusione finale che la figura dell'eroe inglese fosse frutto della fantasia dei giullari di corte. Mentre ancora oggi non mancano quelli per cui il personaggio Hood coinciderebbe con l'elfo tedesco Ilodekin o con Puck, simpatico folletto reso celebre dalla nota commedia \"Sogno di una notte di mezza estate\" di William Shakespeare. Ad avvalorare la tesi del mito e non della storicit\u00e0 del personaggio, possono concorrere i personaggi che costituiscono la banda che accompagna Robin Hood nelle sue avventure. Bench\u00e9 i personaggi pi\u00f9 noti della saga siano apparsi nelle ballate popolari solo molti secoli dopo il contratto storico che fa da cornice alla saga di Robin Hood, in verit\u00e0 solo alcuni di essi, molto pochi, possono esser sicuramente identificati in qualit\u00e0 di persone contemporanee all'epoca storica in cui si svolsero i fatti tramandati. Nella fattispecie:\nGli inizi letterari.\nVerso la met\u00e0 del XIV secolo la peste dilaga in Europa, in Asia ed in Africa, dove dimezza le popolazioni. L'Inghilterra, che dal 1337 si trova coinvolta in un interminabile conflitto contro la Francia (la \"guerra dei cent'anni\"), soffre lo svuotamento di citt\u00e0 e campagne ed in pochi anni la popolazione dell'isola si riduce a meno della met\u00e0 dell'originaria, con conseguenti carestia e fame, rivolte contadine contro le tasse, i privilegi nobiliari e la corruzione del clero. Proprio questo clima di totale instabilit\u00e0 crea l'humus in cui cominciano a circolare sempre pi\u00f9 velocemente voci sulle gesta di un leggendario individuo che si fa beffe delle autorit\u00e0 statali, si prende gioco delle regole civili e deruba chiunque si trovi ad attraversare la contea di Nottingham e, in particolare, la foresta di Sherwood.\nLa sua prima apparizione in un manoscritto \u00e8 nel \"Piers Plowman\" di William Langland (1377) dove Sloth, il prete, dice\nSuccessivamente appare nella \"Scottish Chronicle\" di Wynton (circa 1420) dove troviamo, indicata all'anno 1283:\nNel 1439, venne presentata al Parlamento inglese una petizione contro un certo Piers Venables di Aston, nel Derbyshire\nQuesto fu il primo ritratto di Robin Hood in veste di antieroe, che si sarebbe poi riproposto nel XVII secolo, quando Guy Fawkes e i suoi vennero descritti come dei \"Robin Hood\" da Robert Cecil.\nLa prima menzione storica di Robin Hood si trova in un passaggio dello \"Scottish Chronicon\", scritto parzialmente da John Fordun tra il 1377 e il 1384 e parzialmente dal suo allievo Wlater Bower, pi\u00f9 o meno nel 1450, che integr\u00f2 e modific\u00f2 il lavoro del suo maestro. Qui si trova il passaggio:\nFin qui le citazioni letterarie non attestano alcunch\u00e9 circa la reale esistenza del leggendario grassatore. Le uniche testimonianze sulla sua esistenza sono alcuni manoscritti che circolavano in Inghilterra gi\u00e0 intorno al XIV-XV secolo. Degna di nota \u00e8 l'apparizione, nel 1492, di un poema anonimo, \"Le gesta di Robin Hood\", che, in base all'analisi linguistica, risalirebbe all'anno 1400: la storia narrata in questo testo, tuttavia, differisce non poco da quella scaturita dall'immaginazione di un antiquario inglese, che nel XVI secolo ambient\u00f2 l'avventura del coraggioso eroe all'epoca di Riccardo I Cuor di Leone con tutte le caratteristiche virtuose poi divenute celebri (lotta all'usurpatore del trono ed alle tasse inique, fedelt\u00e0 al vero sovrano, redistribuzione dei proventi delle ruberie ai danni dei ricchi ed a favore dei poveri). In realt\u00e0, il protagonista del poema quattrocentesco non avrebbe mai lottato contro i grandi signori e non era in nessun modo legato alla rivolta contadina e alle tensioni sociali dell'epoca. Era semplicemente un brigante di strada, anche aggressivo e violento. Ma, nota ancor pi\u00f9 rilevante, nella \"vera\" storia di Robin Hood, egli proclama la sua fedelt\u00e0 a un re di nome Edoardo (il regnante Edoardo III, con ogni probabilit\u00e0) e non a Riccardo Cuor di Leone come si sarebbe scritto pi\u00f9 tardi.\nSecondo \"The Annotated Edition of the English Poets - Early ballads\"\nL'iscrizione appare anche su una tomba del pavimento del monastero di Kirklees, nei pressi di Kirklees Hall e vicino a Brighouse, nello West Yorkshire. Tomba che si pensa custodisca il corpo di Robin Hood. La lingua dell'iscrizione \u00e8 per\u00f2 di dubbia credibilit\u00e0: ha le sembianze di un inglese antico, anche se foneticamente assomiglia all'inglese moderno.\nLe prime versioni stampate delle ballate su Robin Hood appaiono nel primo XVI secolo, subito dopo l'avvento della stampa in Inghilterra. In queste ballate, Robin Hood \u00e8 un mercante oppure un contadino. \u00c8 solamente pi\u00f9 tardi, durante lo stesso secolo, che diventa un nobiluomo: Earl di Huntington, Robert di Loksley o Robert Fitz Ooth.\nAnche il suo amore per Lady Marian (o \"Marion\") (originariamente conosciuta come Mathilda) \u00e8 originario di questo periodo e probabilmente \u00e8 collegabile al dramma pastorale francese del 1280: \"Jeu de Robin et Marion\".\nIl tardo XVI secolo \u00e8 anche il periodo in cui la storia di Robin Hood \u00e8 spostata indietro nel tempo, fino a circa il 1190, quando Riccardo I d'Inghilterra aveva lasciato il trono per partecipare alle crociate. Una delle ballate di Robin Hood si riferisce a re Edoardo (Edoardo I, II e III regnarono dal 1272 al 1377). L'idea che Robin Hood fosse un sassone che combatte contro i signori normanni \u00e8 invece del XIX secolo, \u00e8 presente nei capitoli 40 e 41 di \"Ivanhoe\" di Walter Scott, nelle vesti dell'eroe che \u00e8 arrivato fino a noi, \"King of Outlaws and prince of good fellows!\" come lo chiama Riccardo I Cuor di Leone.\nIl Robin Hood della moderna leggenda e del folklore, ripreso da Alexandre Dumas (padre) nei suoi romanzi postumi (e probabilmente apocrifi) \"Robin Hood. Il principe dei ladri\" e \"Robin Hood il proscritto\", viene privato delle sue terre dallo Sceriffo di Nottingham e diventa un fuorilegge. Lo Sceriffo appare anche nelle prime ballate (Robin lo decapita), anche se non si trova nulla di specifico. Gli altri nemici di Robin sono i ricchi monaci della Chiesa Cattolica e un cacciatore di teste di nome Guy di Gisbourne, che viene anch'egli decapitato da Robin. Le prime ballate non fanno menzione delle azioni di generosit\u00e0 di Robin verso i poveri, sebbene Robin presti un grande quantitativo di denaro ad uno sfortunato cavaliere.\nIn queste ballate i compagni di Robin sono: Friar Tuck, Will Scarlet, Much il figlio di Miller e John, che veniva chiamato \"little\", piccolo, in contrasto con il suo aspetto mastodontico. Il menestrello Alan-a-Dale che narra l'avventura di Robin \u00e8 un'invenzione pi\u00f9 tarda.\nRobin Hood \u00e8 pure il protagonista di una novella delle \"The Canterbury Tales\" di Geoffrey Chaucer.\nI personaggi protagonisti.\nRobin Hood (chiamato anche Robyn Hode)\nI luoghi.\nNelle versioni moderne della leggenda, Robin Hood si rifugia nella \"Shaldhood forest\", nella contea del Nottinghamshire. Le ballate originali ci parlano invece di Barnsdale (l'area tra Pontefract e Doncaster), a circa 50 miglia a nord di Sherwood, nella contea dello Yorkshire. Questa versione \u00e8 supportata anche dalla somiglianza del nome Loksley al nome dell'area di Loxley, Sheffield, dove, nelle vicinanze di Tideswell, si trovano tracce di un Robert de Locksly, probabilmente ritiratosi l\u00ec nel 1245. Anche se con questo non \u00e8 possibile provare che fosse il vero Robin Hood, sappiamo che aveva un fratello di nome Thomas, nominato come segue\nNella foresta di Barnsdale si trova almeno un \"Pozzo di Robin Hood\" (a lato della Great North Road), un \"Pozzo di Little John\" (vicino Hampole) e un \"Ruscello di Robin Hood\" (Nella foresta di Highfields a Woodlands).\nUna conferma che gli abitanti dello Yorkshire ricordino la leggenda di Robin Hood \u00e8 il nuovo aeroporto del South Yorkshire, che ha preso il nome di \"Robin Hood Airport Doncaster Sheffield\".\nLa leggenda di Robin Hood ha da sempre alimentato il turismo locale. Una delle maggiori attrazioni turistiche del Nottinghamshire \u00e8 la \"Major Oak\", una quercia che il folklore locale ritiene essere la casa del fuorilegge. Sono aperti tutt'oggi i dibattiti sulla quercia, persino sulla sua et\u00e0 che si pensa non sia abbastanza avanzata. Nel film \"Robin Hood - Principe dei ladri\", Robin tornato dalla terra santa grida di essere finalmente a casa proprio in una scena dove passa sotto questa quercia.\nLo sceriffo di Nottingham aveva giurisdizione anche nel Derbyshire, conosciuto come \"La contea dei cervi\", dove si trova oggigiorno il \"Peak District National Park\". Questa zona includeva: Bakewell, Tideswell, Castleton, Ladybower e la Derwent Valley, vicino a Loxley. Lo sceriffo di Nottingham possedeva terreni nelle vicinanze di Loxley, come Hazlebadge Hall, Peveril Castle e Haddon Hall.\nLa tomba che dovrebbe appartenere a Little John si trova a Hathersage, sempre nell'odierno \"Peak District National Park\".\nCome gi\u00e0 detto, si suppone che lo stesso Robin Hood sia sepolto nel monastero di Kirklees.La storia narra che la madre superiora fosse una parente di Robin, che lui stesso fosse ammalato e che si fosse rifugiato nel monastero, dove la madre superiora cominci\u00f2 a prendersi cura di lui. Nonostante tutto la sua salute peggior\u00f2 fino a portarlo alla morte.\nPrima di morire disse a Little John di seppellirlo nel punto in cui sarebbe caduta una freccia infuocata che lo stesso Robin lanci\u00f2 dalla finestra del monastero.\nInterpretazione moderna.\nCanzoni, drammi, giochi e successivamente romanzi, musical, film e serie televisive hanno trattato nel tempo il tema di Robin Hood e la storia \u00e8 rimasta soggetta a manipolazioni ideologiche. Lady Marian, per esempio fu dipinta come una sorta di donna guerriera nei romanzi nel periodo Vittoriano e come icona del movimento femminista.\nLo stesso Robin Hood \u00e8 stato trasformato da un fuorilegge con occasionali elementi di generosit\u00e0 ad un maestro nell'uso dell'arco contro il Principe Giovanni e lo Sceriffo di Notthingam per difendere gli oppressi e Re Riccardo.\nSecondo questa visione Robin Hood \u00e8 il pi\u00f9 famoso di quella schiera di banditi che sono riusciti a creare un mito di loro stessi, ingraziandosi parti della popolazione con elargizioni, onde ottenere appoggi.\nQuesto mito \u00e8 presente anche in altre culture e in altri paesi, come per esempio Juraj J\u00e1no\u0161\u00edk in Slovacchia, Rummu J\u00fcri in Estonia e Tani Yukata in Giappone.\nCinema e televisione.\nI film e serie televisive dedicati al popolare eroe leggendario sono molto numerosi.\nLa sua prima apparizione fu nel film muto \"Robin Hood and His Merry Men\" (1908). Una delle pi\u00f9 famose \u00e8 \"La leggenda di Robin Hood\" del 1938 con Errol Flynn.\nNel 1967 fu realizzato il cartone \"Rocket Robin Hood\", in cui le avventure del leggendario eroe e dei suoi allegri compari sono trasferite in un contesto futuristico spaziale.\nDel 1976 \u00e8 invece \"Robin e Marian\", con Sean Connery nel ruolo di Robin Hood e Audrey Hepburn nel ruolo di Marian.\nRobin Hood \u00e8 presente nella seconda tappa dei protagonisti del film del 1981 \"Time Bandits\", con la regia di Terry Gilliam.\nPi\u00f9 recenti sono \"Robin Hood - Principe dei ladri\" (\"Robin Hood: Prince of Thieves\", 1991), interpretato da Kevin Costner e Mary Elizabeth Mastrantonio e, sempre del 1991, \"Robin Hood - La leggenda\" (\"Robin Hood\" 1991) interpretato da Patrick Bergin e Uma Thurman. Non mancano neppure rivisitazioni in chiave comica come \"Robin Hood: un uomo in calzamaglia\" (\"Robin Hood: Men in Tights\", 1993), per la regia di Mel Brooks interpretato da Cary Elwes. Nel \"Robin Hood\" della Walt Disney del 1973, i personaggi sono animali, tipici della produzione Disney. In uno degli episodi di Superfantozzi (1986) il Fantozzi dell'epoca prima riceve del denaro da Robin Hood, in quanto \"povero\". Subito dopo, (\"neanche quindici minuti\") lo stesso Fantozzi viene derubato, sempre da Robin Hood, in quanto in quel momento \u00e8 diventato \"ricco\".\nNel 1990 \u00e8 stata realizzata una serie anime dal titolo Robin Hood, trasmessa per la prima volta in Italia nel dicembre del 1991 su Canale 5.\nNel 2010 \u00e8 uscito \"Robin Hood\" per la regia di Ridley Scott. Tra gli interpreti v'\u00e8 Russell Crowe. Il film ha aperto la sessantatreesima edizione del Festival di Cannes raccontando la leggenda di Robin Hood prima che questi diventi un fuorilegge, ovvero un reduce dalle Crociate che combatte contro le ingiustizie e guida gli inglesi a difendere la patria contro i francesi. Cate Blanchett \u00e8 Marion, una donna forte e combattiva, che si ritrova a difendere le sue terre da sola alla morte del marito. Ma l'arrivo di Robin Longstride le dar\u00e0 una preziosa e sensibile spalla per la sua battaglia.\n\u00c8 del 2006 invece una serie televisiva su Robin Hood, prodotta dalla BBC, trasmessa in vari paesi del mondo ed \u00e8 composta da tre stagioni; in Italia va in onda su Rete 4 e Joi. Questa serie TV non rappresenta fedelmente la storia di Robin Hood ma rispecchia ideali pi\u00f9 moderni e non \u00e8 al passo con la vera storia che viene raccontata dal libro, come per esempio l'apparizione di alcuni personaggi inesistenti o del finale triste e malinconico che di sicuro nessuno spettatore si sarebbe mai aspettato.\nUn cartone animato che deve molto a Robin Hood \u00e8 inoltre \"She-Ra, la principessa del potere\": anche Adora (di cui She-Ra \u00e8 l'alter ego) e i suoi amici sono dei ribelli che, come Robin e i suoi allegri compari, si nascondono in una foresta e lottano per rovesciare un ordine sociale ingiusto.\nRobin Hood, interpretato dall'attore inglese Tom Riley, e i suoi Merry Men compaiono nel terzo episodio dell'ottava stagione della serie cult della BBC Doctor Who, intitolata \"Robots of Sherwood\".\nVersione Disney.\n\"Robin Hood\" del 1973, Robin Hood \u00e8 rappresentato come una volpe. \u00c8 doppiato da Brian Bedford nella versione originale e da Pino Colizzi in quella italiana.\n\u00c8 un grande esperto di tiro con l'arco, dalla grande agilit\u00e0 e scaltrezza, che gli consentono di evitare le frecce dei suoi avversari e mettere sempre a segno le proprie. \u00c8 anche dotato di una furbizia fuori dal comune, (non a caso la Disney scelse una volpe per raffigurarlo) e eccezionali doti di spadaccino e di combattente corpo a corpo, che gli consentono, nelle lotte contro i suoi nemici di riuscire a sfruttare a suo vantaggio i punti deboli altrui. Altra sua immensa dote \u00e8 la generosit\u00e0: ogni sua azione, che mette in pericolo la sua stessa vita, \u00e8 fatta per portare la speranza nell'oppresso popolo di Nottingham. Infine Robin ha anche un coraggio senza pari, tanto che neanche un'orda di soldati riesce ad impedirgli di partecipare alla gara di tiro con l'arco per avere il bacio della sua amata Marian, e non si fa problemi nemmeno a sfidare verbalmente il Principe Giovanni dopo essere stato smascherato e imprigionato.\nForse una delle sue doti maggiori, e del suo fido compagno Little John, \u00e8 l'arte del travestimento, grazie al quale riesce ad ingannare praticamente chiunque. Durante il film si traveste da indovina (grazie al quale riesce a derubare Giovanni di una consistente quantit\u00e0 di oro e gioielli), da vecchio mendicante cieco (per raccogliere utili informazioni sui suoi nemici), da Cicogna (con il nome fittizio di Gambeaspillo, per partecipare alla gara di tiro con l'arco senza essere scoperto) e da Tonto (per infiltrarsi nella prigione reale).\nFumetti.\nRobin Hood vista la sua popolarit\u00e0 ha avuto diverse versioni fumettistiche in tutto il mondo che raccontano precisamente le sue gesta leggendarie oppure delle avventure fantasiose fino ad arrivare a storie umoristiche. Soprattutto quelle in cui Topobea veniva inseguita da Miciomiriam.\nOltretutto il personaggio appare in svariati altri fumetti e ne ha ispirati altri come ad esempio Green Arrow che in Italia assume il nome di Freccia Verde.\nCe n'\u00e8 quindi di tutti i tipi, ne citiamo alcuni:\nVideogiochi.\nEsistono diversi videogiochi ispirati al celebre personaggio leggendario."}
{"id": "288023", "revid": "9498", "url": "https://it.wikipedia.org/wiki?curid=288023", "title": "Origo gentis romanae", "text": ""}
{"id": "288024", "revid": "9498", "url": "https://it.wikipedia.org/wiki?curid=288024", "title": "Origo Gentis Romanae", "text": ""}
{"id": "288089", "revid": "212348", "url": "https://it.wikipedia.org/wiki?curid=288089", "title": "Anello a ideali principali", "text": ""}
{"id": "288091", "revid": "1543377", "url": "https://it.wikipedia.org/wiki?curid=288091", "title": "Firestarter (software)", "text": "Firestarter \u00e8 un personal firewall open source. Utilizza il sistema Netfilter\n(iptables/ipchains) implementato nel Kernel Linux. Firestarter fornisce un'interfaccia grafica per la configurazione delle regole e delle opzioni del firewall. Inoltre permette il monitoraggio in sistema real-time di tutto il traffico di rete, e fornisce strumenti per il port forwarding, per la condivisione della connessione internet e per l'utilizzo del DHCP.\nFirestarter \u00e8 distribuito sotto licenza GNU General Public License."}
{"id": "288094", "revid": "1745361", "url": "https://it.wikipedia.org/wiki?curid=288094", "title": "137 Meliboea", "text": "137 Meliboea (in italiano 137 Melibea) \u00e8 un grande asteroide molto scuro della Fascia principale. Ha una composizione di materiale carbonioso.\n\u00c8 di gran lunga il corpo pi\u00f9 grande della famiglia di asteroidi Meliboea (che quindi porta il suo nome), paragonabile in dimensioni solo a 791 Ani.\nMeliboea fu il secondo asteroide scoperto dall'astronomo austriaco Johann Palisa, prolifico \"cacciatore\" di pianetini. Fu individuato il 21 aprile 1874 dall'Osservatorio Navale Austriaco di Pola, di cui fu direttore dal 1872 al 1880, grazie a un telescopio rifrattore da 6 pollici. Fu battezzato cos\u00ec in onore di una delle Melibea della mitologia greca."}
{"id": "288096", "revid": "287204", "url": "https://it.wikipedia.org/wiki?curid=288096", "title": "Sonim (cantante)", "text": "Informazioni.\nSonim \u00e8 una cantante J-pop e un'attrice di dorama televisivi. \u00c8 stata membro del duo EE Jump insieme a Yuki Goto (il fratello minore di Maki Got\u014d delle Morning Musume). Quando Yuki fu sorpreso ancora minorenne a bere in un locale fu sospeso dal gruppo e ci\u00f2 comporto la pubblicazione del singolo successivo sotto il nome \"EE Jump Featuring Sonim\". Tale brano si rivel\u00f2 molto pi\u00f9 popolare dei precedenti e quindi, dopo l'uscita di un ulteriore singolo insieme, il gruppo si sciolse.\nSonim ha iniziato la sua carriera da solista sotto il marchio Toys Factory, ma poi si \u00e8 trasferita alla Harmony Records.\nSuona la chitarra e parla il giapponese, l'inglese e il coreano."}
{"id": "288097", "revid": "4711", "url": "https://it.wikipedia.org/wiki?curid=288097", "title": "Strage di Cefalonia", "text": ""}
{"id": "288100", "revid": "486946", "url": "https://it.wikipedia.org/wiki?curid=288100", "title": "Windows 386", "text": ""}
{"id": "288101", "revid": "1924342", "url": "https://it.wikipedia.org/wiki?curid=288101", "title": "Debut (Bj\u00f6rk)", "text": "Debut (1993) \u00e8 l'album di debutto internazionale di Bj\u00f6rk, anche se come solista aveva gi\u00e0 prodotto un album omonimo nel 1977.\nDescrizione.\n\"Debut\" \u00e8 stato il primo lavoro solista di Bj\u00f6rk dopo aver lasciato la band The Sugarcubes. Prodotto da Nellee Hooper, \"Debut\" \u00e8 stato inquadrato nei generi art pop, elettropop, trip hop, alternative dance e world music, e incorpora, inoltre, una forte influenza jazz e house. \u00c8 anche considerato l'album pi\u00f9 votato al pop della cantante e contiene numerose canzoni dal ritmo veloce e ballabile, dalla hit \"Big Time Sensuality\" a \"Violently Happy\". Non mancano per\u00f2 le premesse per i suoi lavori pi\u00f9 eclettici, ad esempio \"The Anchor Song\", in cui Bj\u00f6rk canta accompagnata da tromboni e altri strumenti a fiato.\nMentre nella versione giapponese del CD \u00e8 stata inserita la traccia \"Atlantic\", la versione occidentale contiene \"Play Dead\", canzone struggente che contrasta la spensieratezza dei brani precedenti, facente originariamente parte della colonna sonora del film \"Young Americans\".\nLa canzone \"Venus as a Boy\", una delle pi\u00f9 famose contenute nell'album, fa parte della colonna sonora del film \"Le\u00f2n\", di Luc Besson, ed \u00e8 inserita nella scena degli \"addestramenti\" dei due protagonisti.\nIl 26 aprile 2019 l'album viene rilasciato dalla One Little Independent Records anche in formato di musicassetta."}
{"id": "288113", "revid": "767487", "url": "https://it.wikipedia.org/wiki?curid=288113", "title": "Zio Paperone e la superbenzina", "text": "Zio Paperone e la superbenzina, scritta da Carl Barks il 20 marzo 1961, \u00e8 la prima storia a fumetti in cui appare John Rockerduck, acerrimo nemico di Paperon de' Paperoni.\nTrama.\nRockerduck e Paperone litigano su chi dei due produca la benzina migliore. Decidono di prendere parte a una gara di motoscafi per decretare in modo insindacabile di chi sia il prodotto migliore. Rockerduck, che come al solito non bada a spese, ingaggia tutti i concorrenti, mentre Zio Paperone obbliga il nipote Paperino a fargli da pilota. Dopo una serie di avventure rocambolesche (Paperino, distrutto il proprio motoscafo, giunge al punto di usare come natante un materasso), il protagonista si ritrova con un motore fuoribordo incastrato sulla schiena a vincere, suo malgrado, la corsa. Paperone esulta, ma la sua gioia \u00e8 di breve durata: infatti, si scoprir\u00e0 che il propulsore con il quale Paperino aveva tagliato il traguardo per primo non fosse il suo, bens\u00ec quello perso da un altro concorrente durante un maxitamponamento."}
{"id": "288117", "revid": "9733", "url": "https://it.wikipedia.org/wiki?curid=288117", "title": "Corse a vuoto", "text": ""}
{"id": "288127", "revid": "287204", "url": "https://it.wikipedia.org/wiki?curid=288127", "title": "Mitridate", "text": "Persone.\nMitridate fu il nome di numerosi dinasti in Asia Minore e in Oriente:\nPagine correlate.\nAnche molti sovrani portarono il nome di Mitridate:\nIn base alla numerazione:\nIn base al territorio\nIn base alla medicina"}
{"id": "288130", "revid": "9733", "url": "https://it.wikipedia.org/wiki?curid=288130", "title": "Palio scosso", "text": ""}
{"id": "288137", "revid": "810736", "url": "https://it.wikipedia.org/wiki?curid=288137", "title": "Centro di meccanizzazione postale", "text": "Il centro di meccanizzazione postale, un tempo centro di meccanizzazione primaria (in sigla CMP), \u00e8 il luogo presso il quale vengono smistati grandi quantitativi di corrispondenza da parte di Poste italiane.\nIn Italia sono operativi i seguenti CMP: Ancona, Bari, Bologna, Brescia, Cagliari Elmas, Catania, Firenze, Genova, Lamezia Terme, Milano Borromeo (situato in realt\u00e0 a Peschiera Borromeo), Milano Roserio, Napoli, Novara, Padova, Palermo, Roma Fiumicino, Romanina stampe, Torino, Venezia, Verona.\nAffiancato al CMP di Milano Borromeo trova sede anche l'unico CSI (Centro Scambi Internazionali) d'Italia.\nStruttura.\nUn Centro di Meccanizzazione Postale \u00e8 diviso in diverse sezioni.\nTransito.\n\u00c8 il settore in cui confluiscono i mezzi di trasporto per la corrispondenza in arrivo e da cui partono i mezzi per la corrispondenza in uscita. La corrispondenza in arrivo viene smistata ai vari reparti per le successive lavorazioni.\nVi \u00e8 una distinzione tra la corrispondenza diretta al bacino di utenza e quella diretta agli altri bacini (di competenza di altri CMP). I flussi in arrivo possono provenire sia dal bacino, e quindi contengono anche la posta per gli altri bacini, che da extra bacino, e quindi contengono in prevalenza posta per il bacino.\nI flussi in arrivo dal bacino comprendono la posta raccolta dagli uffici postali della provincia di pertinenza, dalle altre province del bacino e dalle cassette di impostazione, oltre alla posta portata presso il CMP dai grandi clienti (prevalentemente stampe).\nLa posta in arrivo dal bacino e dalle cassette di impostazione viene avviata ai reparti per la lavorazione e lo smistamento; i flussi vengono divisi in posta meccanizzabile, posta voluminosa e posta registrata. La posta in partenza proviene principalmente dagli altri reparti gi\u00e0 lavorata e pronta all'avviamento sia per il bacino che per l'extra bacino. La corrispondenza lavorata \u00e8 divisa in contenitori per ogni diversa destinazione, che pu\u00f2 essere un qualsiasi ufficio di recapito del bacino come di un altro CMP.\nSmistamenti.\n\u00c8 il reparto che lavora la posta in arrivo e in partenza proveniente dal transito. La corrispondenza \u00e8 divisibile in due categorie: meccanizzabile e voluminosa.\nLa corrispondenza meccanizzabile confluisce tutta nel SIACS per lo smistamento automatico, quella non riconosciuta dalla macchina viene codificata da operatori in codifica remota (videocodifica); in parole povere la macchina fotografa tutte le lettere che non riesce a codificare e le immagazzina in un buffer da dove poi le preleva in seguito alla codifica effettuata dagli operatori.\nLa corrispondenza voluminosa, invece, viene in parte immessa nella CFSM-V, dove subisce le medesime lavorazioni della corrispondenza immessa nel SIACS, e quella non lavorabile dalla macchina viene smistata manualmente. Una volta lavorata, la corrispondenza viene confezionata in raccoglitori di diverse dimensioni, a loro volta raggruppati e imballati in carrelli diretti ad un'unica localit\u00e0, che pu\u00f2 essere un ufficio di recapito del bacino o un altro CMP, e viene avviata verso il settore transito per l'avviamento.\nCorrispondenza registrata.\n\u00c8 il settore preposto alla lavorazione della corrispondenza registrata (raccomandata, assicurata e cos\u00ec via) sia in arrivo che in partenza. Come gli smistamenti, riceve il prodotto dal reparto transito e lo lavora per il successivo avviamento. Le lavorazioni avvengono allo stesso modo e la macchina di supporto \u00e8 la CFSM-R.\nTrasporto.\n\u00c8 il settore preposto alla gestione dei mezzi e del personale autista e che fornisce il supporto agli altri reparti.\nAccettazione grandi clienti.\nReparto creato per accettare direttamente presso il CMP la posta fornita da clienti che muovono elevati quantitativi di corrispondenza. Il reparto provvede alla presa in consegna del prodotto gi\u00e0 prelavorato dai clienti e pronto per la spedizione. Il prodotto arriva al reparto con mezzi del cliente oppure viene ritirato direttamente presso il cliente con mezzi di Poste italiane. L'accettazione dopo il controllo dell'avvenuto pagamento, la verifica e la registrazione delle spedizioni avvia il prodotto agli altri reparti per le lavorazioni di loro competenza (prodotto gi\u00e0 imballato per destinazione al transito, prodotto non diviso per destinazione al reparto smistamento e al reparto posta registrata).\nDirezione e amministrazione.\nIn questa voce \u00e8 raggruppato tutto ci\u00f2 che afferisce alla gestione e alla logistica del funzionamento degli altri reparti. Si tratta di personale che gestisce l'amministrazione e l'acquisto di beni (appalti, forniture, cancelleria, attrezzature...), nonch\u00e9 la gestione della sicurezza e della guardiania (accesso al centro, sicurezza e igiene del lavoro) e la gestione del personale (ferie, malattie, infortuni ecc.).\nMacchine utilizzate.\nLo smistamento degli elevati volumi di corrispondenza (ad esempio nel 2004 nel CMP di Bologna sono stati lavorati in media 150.000\u00a0kg al giorno di prodotti postali) avviene utilizzando due tipologie di macchine differenti, in base al tipo di prodotto trattato:\nLa posta assicurata viene invece lavorata a mano."}
{"id": "288141", "revid": "254401", "url": "https://it.wikipedia.org/wiki?curid=288141", "title": "Galleria Mazzini", "text": "La Galleria Giuseppe Mazzini \u00e8 una galleria commerciale coperta situata nel centro di Genova, in prossimit\u00e0 del Teatro Carlo Felice e di piazza De Ferrari.\nIntitolata al patriota Giuseppe Mazzini, corre parallela a via Roma, assieme alla quale fu costruita fra il 1870 e il 1880 sull'esempio dei famosi \"passages\" di Parigi e della milanese Galleria Vittorio Emanuele II, cui si ispir\u00f2. \u00c8 uno degli esempi della cosiddetta architettura del ferro.\nMeta dello \"struscio\" pomeridiano per una veloce pizza o un aperitivo, a marzo e aprile (periodo pasquale) e a dicembre (approssimativamente dal 7 al 24) \u00e8 sede dal 1926 della Fiera del libro, creata dai vecchi bancarellisti Michele Amilcare Tolozzi, Giacomo Bertoni, Italo Muccini, Libera Traverso. Inoltre, ogni quarto mercoled\u00ec e gioved\u00ec del mese, si svolge la Fiera dell'antiquariato.\nStoria.\nRealizzazione e inaugurazione.\nLa Galleria fu costruita a seguito dell'apertura del secondo tratto di via Assarotti, arteria che fu realizzata in due tempi: un primo asse viario dal 1853 e un secondo successivamente, pi\u00f9 a valle, corrispondente all'attuale via Roma.\nTerminato il primo rettilineo di via Assarotti negli anni 1850, in attuazione del piano urbanistico del Barabino del 1825, lo si completava con una seconda via a valle che ne prolungava il rettifilo entrando nel cuore della citt\u00e0 vecchia, terminando nella piazza San Domenico (nome mutato negli anni 1870 in Piazza De Ferrari).\nPer eseguire questo secondo tratto di via Assarotti si sbanc\u00f2 parte della collina di Piccapietra. Inoltre, partendo alle spalle del Teatro Carlo Felice (il Teatro dell'Opera, progettato da Carlo Barabino e terminato nel 1828), subito sul retro di questo si demolirono: la chiesa e il convento di San Sebastiano, il conservatorio di San Giuseppe, l'oratorio di San Giacomo delle Fucine, quanto rimaneva del convento di San Domenico. I fratelli Bonino assunsero l'esecuzione dei lavori il 25 luglio 1871. Il progetto divenne definitivo nonostante i tentativi di deviare il percorso rettilineo con lo scopo di salvare l'antica chiesa di San Sebastiano (la proposta di salvare il complesso monumentale con una deviazione curvilinea della strada era patrocinata dal gruppo di artisti, architetti e restauratori cui facevano parte Maurizio Dufour e Alfredo d'Andrade). Oltre ai conventi fu demolito anche un tratto dell'acquedotto civico medioevale che, correndo sul percorso delle Mura del Barbarossa, attraversava la salita di Santa Caterina.\nSul fronte posteriore dei palazzi di questo secondo tratto di via Assarotti-via Roma si previde una seconda fila di palazzi con inframmezzata una sontuosa galleria di passaggio con una copertura vetrata: Galleria Mazzini. Con si proclamarono di pubblica utilit\u00e0 questi secondi lavori che portarono all'apertura della Galleria Mazzini. Quanto all'intitolazione, la si imponeva superando le contestazioni contrarie al nome dell'esule da parte del partito cattolico.\nI lavori per la Galleria Mazzini iniziavano dunque il 26 luglio 1874 per terminare nel 1876 con la posa degli arredi di bronzo, fatti fondere a Berlino: sotto la cupola, i quattro Giano (Giano Bifronte, divinit\u00e0 antico romana simbolo di Genova) angolari di bronzo dorato, e sotto a questi i quattro lampadari in bronzo con lo stemma di Genova.\nFra Ottocento e Novecento.\nLa Genova del tempo visse l'inaugurazione come un grande avvenimento grazie alle vetrate scintillanti, ai lampadari in bronzo e alle grandi cupole in vetro attraverso le quali la galleria riceveva l'illuminazione naturale.\nConsiderata sfarzosa e lussuosa, Galleria Mazzini divent\u00f2 luogo di ritrovo di intellettuali e personalit\u00e0 illustri nell'Ottocento, con i suoi locali ricercati ed eleganti.\nLa riapertura del teatro Carlo Felice.\nIl vuoto lasciato dal Teatro Carlo Felice a seguito dei bombardamenti della seconda guerra mondiale e della demolizione per le fondazioni del nuovo Teatro, i cui tempi di progettazione si protrassero sino agli anni 1980, oscur\u00f2 per un periodo il ruolo di Galleria Mazzini. Il teatro venne ricostruito su progetto di Aldo Rossi e Ignazio Gardella nel 1992. La sua riapertura negli anni novanta diede nuova vitalit\u00e0 alla Galleria Mazzini.\nLa ripavimentazione.\nAll'inizio degli anni 1990, in occasione del rinnovo degli edifici e degli angoli principali della citt\u00e0 per l'Expo del 1992, il selciato della Galleria Mazzini fu rifatto, rimuovendo le originarie lastre di pietra degli anni 1870 e sostituendole con altre di cementi compressi di moderna composizione dalla superficie lucidata.\nLe precedenti lastre vennero donate dall'allora sindaco di Genova Romano Merlo (sindaco dal 2 agosto 1990 - 3 dicembre 1992), al Comune di Pontremoli, che le utilizz\u00f2 per ripavimentare con pietre d'epoca le due piazze principali nel centro storico.\nIn occasione della riunione del G8 tenutasi a Genova nel 2001, la pavimentazione di Galleria Mazzini \u00e8 stata arricchita con l'inserimento, in coincidenza delle cupole vetrate, di quattro grandi mosaici ottagonali in marmo e ottone lucidati, realizzati dal maestro d'arte Lino Reduzzi su bozzetti di Francesco Somaini."}
{"id": "288149", "revid": "33689", "url": "https://it.wikipedia.org/wiki?curid=288149", "title": "Hi-end", "text": "Si definisce Hi-end o High-end la fascia \"alta\" del mercato dei prodotti audio (lettore CD, amplificatore, diffusori acustici e quant'altro necessita in una catena di riproduzione audio), cio\u00e8 quella che tratta il miglior prodotto tecnicamente possibile in un dato momento. Ne consegue che anche il costo di questi oggetti sar\u00e0 elevato, proporzionato alla qualit\u00e0 del bene.\nL'obiettivo del costruttore \u00e8 tentare di ottenere le massime prestazioni in quel momento possibili, utilizzando quanto di meglio offre la tecnologia, indipendentemente dal costo.\nIn questa nicchia di mercato operano costruttori con filosofie anche molto diverse, dalla produzione artigianale in piccolissima serie fatta interamente a mano, utilizzando materiali inusuali a volte innovativi, alla produzione in serie limitata e magari numerata. In tutti i casi, i costi finali risultano molto elevati. Il grado di affidabilit\u00e0 di queste apparecchiature viene per\u00f2 considerato tale che alcuni costruttori le garantiscono a vita. In questo mercato di nicchia operano anche innumerevoli piccole aziende fornitrici di un'ampia gamma di accessori di complemento agli impianti audio, dai tavoli di supporto per gli apparecchi ai distanziali per i diffusori acustici ecc.. \nL'utilizzatore di apparecchiature Hi-end \u00e8 solitamente un audiofilo, una persona che sente la necessit\u00e0 di avere la pi\u00f9 assoluta qualit\u00e0 del prodotto o che desidera avere il meglio di quanto disponibile sul mercato.\nIn questa categoria, non rientrano solo i manufatti, ma possono rientrarvi (non necessariamente combinati fra loro) anche il \"design\", l'arte, la tecnica, i materiali costruttivi, nonch\u00e9 le opere dell'ingegno.\nOriginariamente identificava un settore di mercato in cui operavano produttori di sistemi per la riproduzione audio allo stato dell'arte. Considerata espressione massima dell'Hi-Fi, si differenzia da questa principalmente per non avere particolari vincoli di costo nel progetto e ingegnerizzazione dell'apparecchiatura."}
{"id": "288150", "revid": "120433965", "url": "https://it.wikipedia.org/wiki?curid=288150", "title": "Topologia di rete", "text": "In telecomunicazioni la topologia di rete \u00e8 il modello geometrico (grafo) finalizzato a rappresentare le relazioni di connettivit\u00e0, fisica o logica, tra gli elementi costituenti la rete stessa (detti anche \"nodi\"). Il concetto di topologia si applica a qualsiasi tipo di rete di telecomunicazioni: telefonica, rete di computer, Internet \nDefinizioni basilari.\nGli elementi fondamentali della topologia sono i \"nodi\" e i \"rami\". Il nodo individua un elemento della rete connotato da specifiche funzionalit\u00e0 mentre il ramo evidenzia la relazione di connettivit\u00e0 tra i nodi. La topologia viene rappresentata quindi sotto forma di grafo in cui i nodi, in grado di scambiarsi direttamente l'informazione, sono collegati tra loro tramite uno o pi\u00f9 rami.\nIl significato di queste entit\u00e0 geometriche \u00e8 diverso a seconda del tipo di rete e del tipo di operativit\u00e0 che si considera. Per esempio, in una rete informatica a seconda del livello applicativo considerato, un nodo pu\u00f2 rappresentare un computer o un elemento di commutazione a livelli differenti (come un \"router\" oppure uno \"switch\"), mentre un ramo pu\u00f2 rappresentare la connettivit\u00e0 fisica effettiva oppure la connettivit\u00e0 logica come appare a un determinato livello protocollare di pacchetto (per esempio a livello IP piuttosto che Ethernet).\nDue nodi possono essere messi in comunicazione in due modi differenti:\nLa topologia di rete \u00e8 determinata soltanto dalla configurazione dei collegamenti tra i nodi. Per la precisione, non riguardano la topologia di rete: le distanze tra i nodi, le tecnologie usate per le interconnessioni fisiche, le velocit\u00e0 di trasmissione, il tipo di segnale (elettrico, ottico, elettromagnetico eccetera).\nNodi.\nIn informatica e telecomunicazioni un nodo \u00e8 un qualsiasi dispositivo hardware del sistema in grado di comunicare con gli altri dispositivi che fanno parte della rete; pu\u00f2 quindi essere un computer, una stampante, un fax, un modem ecc. In ogni caso il nodo deve essere dotato di una scheda di rete.\nI nodi sono collegati tra loro da un pannello di connessione (in inglese Hub), chiamato anche concentratore, che ha la funzione di semplificare la connessione fisica tra i vari nodi e di instradare i segnali che vengono inviati da un nodo all'altro.\nNelle reti di telecomunicazioni indica genericamente un dispositivo ricetrasmittente di elaborazione che pu\u00f2 essere posizionato ai bordi della rete stessa (nodo terminale (host) client o server) oppure al suo interno come nodo di transito ovvero di commutazione tra varie linee di uscita ad esempio nella rete di trasporto.\nIn questo caso il termine nodo \u00e8 mutuato dalla teoria dei grafi con la quale \u00e8 possibile rappresentare la topologia di una rete di telecomunicazioni attraverso il rispettivo grafo: un nodo \u00e8 il punto in cui convergono o dipartono pi\u00f9 link o collegamenti fisici con altri nodi.\nRouter.\nIl router \u00e8 un dispositivo di internetworking che invia i pacchetti tra le reti e elabora le informazioni di Routing comprese nel pacchetto o nel Datagramma (informazioni sul protocollo internet di livello 3). Le informazioni di Routing vengono spesso processate in congiunzione con la tabella di Routing (o con la tabella di invio). Un router utilizza la propria tabella di Routing per determinare dove inviare i pacchetti. La destinazione in una tabella di Routing pu\u00f2 contenere una interfaccia \u201cnulla\u201d, conosciuta anche come interfaccia \u201cbuco nero\u201d perch\u00e9 i dati possono essere inseriti, tuttavia, non viene effettuato nessun processo per i dati, ovvero i pacchetti vengono bloccati.\nTopologie elementari.\nUna rete di complessit\u00e0 arbitraria pu\u00f2 essere sempre scomposta in una combinazione di topologie elementari a loro volta interconnesse tra loro.\nLe topologie elementari si possono ricondurre a cinque tipi fondamentali:\nAd esclusione della topologia a bus, in tutte le altre strutture lo scambio di informazioni tra due nodi qualsiasi della rete implica l'utilizzo di uno o pi\u00f9 rami con l'attraversamento di nodi intermedi. Ogni ramo percorso costituisce un salto (\"hop\"): in queste strutture quindi il segnale trasmesso deve effettuare uno o pi\u00f9 \"hop\" per giungere alla sua destinazione.\nTopologie lineari semplici.\nTopologia lineare aperta.\nIn questo tipo di topologia, spesso chiamata anche \"daisy-chain\", ogni nodo \u00e8 collegato con un ramo al nodo adiacente precedente e con l'altro ramo al nodo adiacente successivo. I nodi terminali sono invece adiacenti a un solo nodo. La comunicazione tra due nodi non adiacenti deve attraversare tutti i nodi intermedi, percorrendo i rami relativi: ogni passaggio tra due nodi viene detto \"salto\" o \"hop\".\nIn una rete lineare aperta costituita da \"N\" nodi, il numero \"R\" di rami necessari per il collegamento tra tutti i nodi \u00e8 dato dalla relazione:\nformula_1\nQuesta relazione inoltre fornisce anche la formula del numero di \"hop\" necessari perch\u00e9 un'informazione generata da un nodo A raggiunga il nodo di destinazione B dovendo attraversare una sottorete composta complessivamente da \"N\" nodi (A, B e gli \"N\"-2 nodi intermedi).\nQuesta topologia possiede considerevoli svantaggi, primo tra tutti la scarsissima affidabilit\u00e0: se un nodo si guasta o un ramo si interrompe, la rete viene divisa in due sottoreti isolate. Anche per quanto riguarda la scalabilit\u00e0, questa struttura \u00e8 poco efficiente, dato che comporta un'interruzione dell'attivit\u00e0 di rete per aggiungere o eliminare un nodo intermedio.\nTopologia rete ad anello.\nUna topologia ad anello \u00e8 una topologia lineare di tipo chiuso, in cui a tutti i nodi fanno capo due rami. Tutti i nodi sono collegati con un ramo al nodo adiacente precedente e con l'altro ramo al nodo adiacente successivo.\nIn una rete ad anello costituita da formula_2 nodi, il numero di rami necessari per il collegamento tra tutti i nodi \u00e8 dato dalla relazione:\nformula_3\nQuesta formula fornisce anche la relazione per determinare in modo algoritmico il numero di \"hop\" necessari per percorrere l'intero anello e viene usata anche per evitare situazioni in cui un'informazione continua a percorrere l'anello indefinitamente senza mai arrivare a destinazione, consumando banda.\nLe topologie ad anello sono molto diffuse per via dell'alta tolleranza/robustezza ai guasti dato che l'informazione trasmessa pu\u00f2 viaggiare in entrambi i versi/sensi dell'anello per raggiungere una certa destinazione, e non necessita di un nodo centrale per gestire la connessione tra i computer.\nConsentono inoltre di ottimizzare l'utilizzo della banda disponibile, per esempio inviando alcuni pacchetti in un verso e altri pacchetti nel verso opposto, bilanciando cos\u00ec l'impiego delle risorse e limitando la possibilit\u00e0 che una parte dell'anello risulti congestionata mentre l'altra parte \u00e8 scarica.\nDi contro, la scalabilit\u00e0 presenta dei problemi, dato che l'aggiunta o la rimozione di un nodo presuppone una variazione della velocit\u00e0 della rete e l'apertura dell'intero anello e inoltre, a seconda delle tecnologie trasmissive e dei protocolli trasmissivi, potrebbe esserci un limite al numero massimo di nodi utilizzabili, per esempio per vincoli legati all'eventuale numero massimo di \"hop\" consentiti o al ritardo di propagazione ammesso.\nNel campo delle reti di computer, le pi\u00f9 diffuse implementazioni della rete ad anello sono la Token ring e la Token bus, in cui un pacchetto viene trasmesso da un nodo all'altro fino ad arrivare a destinazione, con un meccanismo di salvaguardia che evita che un pacchetto continui a girare indefinitamente nell'anello (quando il pacchetto viene ricevuto di nuovo nel nodo in cui \u00e8 entrato nell'anello, ossia quando ha compiuto un giro completo senza riconoscere alcun nodo come destinazione, viene scartato, vedi relazione sul numero di \"hop\").\nNel caso delle reti telefoniche, le strutture ad anello vengono usate per la distribuzione e aggregazione del traffico sia su area metropolitana che su area regionale, oltre che per collegamenti di lunghissima distanza come le reti sottomarine transcontinentali.\nTopologia punto a punto.\n\u00c8 la topologia pi\u00f9 semplice con un collegamento dedicato tra due endpoint.\nIl pi\u00f9 semplice da comprendere, tra le variazioni della topologia punto-punto che appare, all'utente, in modo da essere associato permanentemente ai due endpoint.\nIl telefono con i barattoli e il filo di stoffa che li collega \u00e8 un esempio di canale fisico dedicato.\nUtilizzando tecnologie di commutazione di circuito o commutazione a pacchetto, un circuito point-to-point pu\u00f2 essere impostato dinamicamente e rilasciato quando non pi\u00f9 necessario.\nLe topologie commutate point-to-point sono il modello base della telefonia convenzionale.\nIl valore di una rete punto-punto permanente \u00e8 una comunicazione senza impedimenti tra i due endpoint.\nIl valore di una connessione point-to-point su richiesta \u00e8 proporzionale al numero di potenziali coppie di abbonati ed \u00e8 stato espresso come Legge di Metcalfe.\nQuesta rete \u00e8 utilizzata nei ponti radio wireless a lunga distanza e, quindi, le due stazioni sono collegate tramite un canale diretto.\nTopologie lineari complesse.\nTopologia ad albero.\nLa topologia ad albero \u00e8 una variante pi\u00f9 complessa di una struttura lineare, caratterizzata dal fatto che da ciascun nodo possono dipartirsi pi\u00f9 catene lineari distinte e non intersecantesi, realizzando cos\u00ec una struttura multilivello. Anche in questo tipo di topologia, per ogni coppia di nodi esiste un solo percorso di collegamento; ogni nodo \u00e8 collegato a un solo nodo del livello superiore (nodo padre) tramite un solo ramo e a uno o pi\u00f9 nodi del livello inferiore (nodi figli) tramite uno o pi\u00f9 rami dedicati (diramazione). Il nodo da cui prende origine tutta la topologia viene denominato anche \"nodo radice\" (\"root\") mentre i nodi terminali vengono denominati \"foglie\" (\"leaf\").\nEssendo sostanzialmente un'estensione della topologia lineare semplice, anche per questa topologia la relazione tra nodi e rami \u00e8 data da:\nformula_4.\nUna caratteristica di questa rete \u00e8 che la comunicazione tra due nodi distinti dello stesso livello pu\u00f2 avvenire solo risalendo la struttura fino al primo nodo padre comune, che deve quindi essere dotato di funzionalit\u00e0 di distribuzione pi\u00f9 sofisticate per poter determinare la diramazione corretta verso cui instradare il segnale.\nTopologia a stella.\nLe reti a stella sono le pi\u00f9 comuni topologie di rete.\nQuesta topologia di rete consiste in un hub o switch che funge da punto centrale per la trasmissione delle informazioni e ogni host \u00e8 connesso a tale punto (hub/switch).\nI dati all'interno di una rete a stella attraversano l'hub prima di arrivare a destinazione. Inoltre l'hub gestisce e controlla tutte le funzionalit\u00e0 della rete (funziona anche come ripetitore per il flusso di dati).\nQuesta tipologia di rete riduce l'impatto di un guasto sulla linea trasmissiva collegando in modo indipendente ciascun host all'hub. Ogni host pu\u00f2 comunicare con tutti gli altri e l'hub.\nIl guasto di una linea trasmissiva che collega un host all'hub determiner\u00e0 l'isolamento di tale host da tutti gli altri, ma il resto della rete continuer\u00e0 a funzionare tranquillamente.\nLa configurazione a stella \u00e8 tra le pi\u00f9 comuni usate per i cavi a doppino e fibra ottica. Tuttavia pu\u00f2 essere utilizzata anche con cavi di tipo coassiali.\nVantaggi e svantaggi.\nLe topologie ad albero presentano un elevato grado di affidabilit\u00e0: l'unico punto debole \u00e8 costituito dai nodi padre, che, in caso di guasto, rendono impossibile l'accesso alla sottorete che si diparte da essi e che rimane quindi isolata. Va osservato che anche in questo caso la sottorete che rimane isolata, a meno che non sia costituita solo da nodi terminali, rimane comunque funzionante e operativa, essendo sempre possibile la comunicazione tra nodi della sottorete facenti capo a nodi padre comuni non guasti. Nella topologia a stella, invece, il guasto dell\"'hub\" comporta la perdita totale della funzionalit\u00e0 di rete, risultando di fatto isolati tutti i nodi componenti.\nAltro vantaggio importante delle topologie ad albero \u00e8 l'elevata scalabilit\u00e0: infatti \u00e8 possibile aggiungere o togliere nodi e connessioni senza modificare la rete n\u00e9 la sua funzionalit\u00e0, fino al numero massimo di diramazioni consentite dal nodo padre. Inoltre, \u00e8 molto facile l'accorpamento di pi\u00f9 reti in un'unica rete, collegando direttamente tra loro i relativi nodi radice, senza che questo abbia ripercussioni sulle reti preesistenti.\nQuesta struttura di rete presenta importanti vantaggi anche in termini di efficienza nella distribuzione del segnale: potendo infatti demandare le funzionalit\u00e0 di indirizzamento nei nodi padre (se dotati di opportuna intelligenza), \u00e8 possibile smistare il segnale in maniera ottimizzata, di fatto secondo il percorso disponibile pi\u00f9 breve. Anche l'elaborazione dell'instradamento e i relativi tempi risultano ottimizzati: infatti, con questa struttura, l'elaborazione dell'indirizzamento \u00e8 distribuita tra i vari nodi padre, per le relative sottoreti, e non concentrata in un unico dispositivo centrale, e nei dispositivi di instradamento non richiede la conoscenza dell'intera rete ma solo della porzione che serve per gestire correttamente il trasferimento dell'informazione.\nPer tutti questi motivi, questa topologia di rete trova larghissimo impiego nelle reti di calcolatori e di telefonia, in particolare per quanto riguarda la parte di rete di distribuzione verso le utenze finali.\nTopologie a maglia.\nTopologia completamente magliata.\nLa topologia completamente magliata o a maglia completamente connessa \u00e8 quella di complessit\u00e0 pi\u00f9 elevata in quanto prevede che ogni nodo sia collegato direttamente con tutti gli altri nodi della rete con rami dedicati. La relazione tra numero di nodi e rami \u00e8 di tipo quadratico ed \u00e8 data da:\nformula_5\nLa caratteristica pi\u00f9 importante di questa rete \u00e8 che, dato un nodo qualsiasi, esiste sempre almeno un percorso che consente di collegarlo a un altro nodo qualsiasi della rete.\nTopologia parzialmente magliata.\nLa topologia parzialmente magliata o a maglia parzialmente connessa \u00e8 una topologia che, dati formula_2 nodi, utilizza solo un sottoinsieme di tutti i collegamenti diretti definibili tra i nodi. Anche in questo caso la relazione tra numero di nodi e rami \u00e8 non lineare, ma di tipo tendenzialmente quadratico, con una complessit\u00e0 inferiore rispetto al caso di rete completamente magliata e via via decrescente al decrescere dei rami utilizzati per i collegamenti tra i nodi, ed \u00e8 espressa da una disuguaglianza:\nformula_7\nDa notare che gli estremi della disuguglianza coincidono in un caso con la relazione che definisce le topologie lineari e nell'altro con la relazione che definisce la topologia completamente magliata. Questo indica che una topologia parzialmente magliata \u00e8 data dalla combinazione di una o pi\u00f9 sottoreti magliate con una o pi\u00f9 sottoreti lineari.\nVantaggi e svantaggi.\nIl vantaggio principale delle topologie magliate \u00e8 la robustezza di fronte ai guasti nei collegamenti tra i nodi. In una topologia completamente magliata, fino a quando un nodo non rimane completamente isolato, esister\u00e0 sempre almeno un percorso in grado di collegare tale nodo con il resto della rete. Questo vuol dire che in una rete di formula_2 nodi, prima che un nodo rimanga totalmente isolato devono interrompersi tutti gli formula_9 collegamenti con gli altri nodi. Anche le topologie parzialmente magliate presentano un grado di robustezza analogo, via via decrescente a mano a mano che diminuiscono i rami usati per connettere direttamente tra loro i nodi.\nDi contro, il rapporto quadratico tra numero di nodi e numero di rami costituisce un grosso ostacolo per la scalabilit\u00e0: oltre un certo limite, aggiungere un nodo a una topologia completamente magliata richiede l'aggiunta di un numero sempre maggiore di rami, aumentando anche la complessit\u00e0 dell'intera rete. Di fatto, questo tipo di topologia risulta utilizzabile solo fino a quando il numero dei nodi della rete \u00e8 relativamente limitato e si usa principalmente per le dorsali di traffico (come per esempio l'infrastruttura ad alta capacit\u00e0 che unisce le centrali telefoniche regionali per la distribuzione a livello nazionale).\nTopologia a bus.\nNella topologia a bus, tutti i nodi sono collegati tra di loro per mezzo di un unico ramo condiviso.\nQuesta topologia \u00e8 molto efficiente dal punto di vista della scalabilit\u00e0 (l'aggiunta di un nodo non comporta aggiunta di collegamenti n\u00e9 interruzione dei collegamenti esistenti) e della robustezza (la rottura del bus porta ad avere comunque un partizionamento della rete in due topologie a bus) e per questi motivi \u00e8 molto usata nelle reti dati: per esempio, la rete Ethernet nelle sue versioni iniziali \"thickwire\" e \"thinwire\", era fisicamente strutturata a bus.\nIn questo tipo di topologia, la presenza di un unico collegamento condiviso tra tutti i nodi richiede di utilizzare meccanismi di controllo dell'accesso che evitino le collisioni o le interferenze tra i nodi.\nTrasmissione nelle reti a bus.\nUn segnale proveniente dalla sorgente viaggia in entrambe le direzioni verso tutte le macchine collegate sul cavo bus fino a quando non trova il destinatario previsto. Se l'indirizzo della macchina non corrisponde all'indirizzo previsto per i dati, la macchina ignora i dati. In alternativa, se i dati corrispondono all'indirizzo della macchina, i dati vengono accettati. Poich\u00e9 la rete di tipo bus \u00e8 costituita da un solo filo, \u00e8 piuttosto economica da implementare rispetto ad altre topologie. Tuttavia, il basso costo di implementazione della tecnologia \u00e8 compensato dall'elevato costo di gestione della rete. Inoltre, poich\u00e9 viene utilizzato un solo cavo, pu\u00f2 essere il single point of failure. In questa topologia, i dati trasferiti possono essere accessibili da qualsiasi workstation.\nRete a bus lineare.\nIl tipo di topologia di rete in cui tutti i nodi della rete che sono collegati a un mezzo di trasmissione comune che ha esattamente due endpoints, tutti i dati trasmessi tra i nodi della rete vengono trasmessi su questo mezzo di trasmissione comune e possono essere ricevuti contemporaneamente da tutti i nodi della rete.\nNota: Quando il segnale elettrico raggiunge la fine del bus, il segnale viene riflesso indietro lungo la linea, causando interferenze indesiderate. Come soluzione, i due endpoint del bus sono normalmente terminati con un dispositivo chiamato terminatore che impedisce questa riflessione\nRete a bus distribuito.\nLa topologia di rete in cui tutti i nodi della rete, i quali sono connessi a un mezzo di trasmissione comune con pi\u00f9 di due endpoint, creati aggiungendo rami alla sezione principale del mezzo di trasmissione, caratterizzano la topologia del bus distribuito, il quale funziona esattamente allo stesso modo della topologia del bus lineare (cio\u00e8, tutti i nodi condividono un mezzo di trasmissione comune)."}
{"id": "288159", "revid": "125809649", "url": "https://it.wikipedia.org/wiki?curid=288159", "title": "Cars - Motori ruggenti", "text": "Cars - Motori ruggenti (\"Cars\") \u00e8 un film d'animazione del 2006 co-scritto e diretto da John Lasseter; prodotto dai Pixar Animation Studios, in co-produzione con Walt Disney Pictures (il primo dopo l'acquisizione della Pixar da parte di quest'ultima) e distribuito dalla Buena Vista International.\nSi tratta del 7\u00b0 lungometraggio - nonch\u00e9 il pi\u00f9 lungo - della casa cinematografica Pixar.\nLa pellicola \u00e8 dedicata alla memoria di Joe Ranft, co-autore e co-regista, deceduto in seguito a un incidente stradale nell'agosto 2005 a 45 anni. Il film ha avuto due sequel: \"Cars 2\" (2011) e \"Cars 3\" (2017), oltre che una serie di cortometraggi dedicati.\nAccolto positivamente dalla critica e dal pubblico, la pellicola ha ricevuto importanti riconoscimenti e due nomination agli Oscar 2007 come miglior film d'animazione (poi andato a \"Happy Feet\") e per la miglior canzone (\"Our Town\", scritta e composta da Randy Newman).\nTrama.\nSaetta McQueen \u00e8 una giovane auto da corsa che partecipa per la prima volta alla \"Piston Cup\", prestigioso campionato automobilistico degli Stati Uniti. Il suo sogno \u00e8 quello di diventare il primo a vincere la competizione da esordiente e ottenere la sponsorizzazione \"Dinoco\". I suoi pi\u00f9 diretti rivali sono \"The King\", pluricampione alla sua ultima stagione, visto da Saetta come un maestro e un idolo, e Chick Hicks, eterno secondo, che spesso ricorre a scorrettezze e vigliaccherie pur di vincere. I tre arrivano a pari punti all'ultima gara della stagione, in cui si battono negli ultimi giri dopo un grave incidente causato da Chick che ha coinvolto quasi tutte le altre auto. Saetta decide di rientrare ai box solo per fare rifornimento, senza cambiare le gomme, andando contro alle indicazioni del suo team: questo gli consente di ottenere quasi un giro di vantaggio e tutti pensano che ormai abbia la vittoria in tasca, ma all'improvviso gli scoppiano le gomme posteriori, permettendo a The King e Chick di raggiungerlo. I tre tagliano il traguardo nello stesso istante: la commissione decide di organizzare una gara di spareggio tra i tre la settimana successiva in California.\nDopo aver girato uno spot pubblicitario per il suo sponsor (la \"Rust-Eze\", una ditta che produce antiruggine) ed essere stato piantato in asso dal suo team, che non sopporta pi\u00f9 il suo atteggiamento egocentrico, Saetta sale a bordo del rimorchio del suo camion personale Mack e parte per la California. A un certo punto del viaggio Mack si sente stanco e vorrebbe riposarsi, ma Saetta, desideroso di arrivare in California per primo per fare amicizia con i vertici Dinoco, gli impone di proseguire. Mack, assonnato, viene circondato da quattro auto truccate in vena di brutti scherzi, che prima lo fanno addormentare del tutto suonando una ninna-nanna e poi danno un colpo al rimorchio, facendo sbandare il camion. Un modellino cade e schiaccia il pulsante di apertura del portellone: Saetta, anch'esso addormentato, viene sbalzato fuori dal rimorchio, si ritrova di colpo contromano in autostrada ed inizia ad inseguire un camion, scoprendo che non \u00e8 Mack solo dopo averlo raggiunto; nel fare ci\u00f2, si perde e finisce sulla famosa Route 66. Credendo che gli scoppiettii della marmitta dello Sceriffo che lo insegue siano spari, scappa e si ritrova per caso in una cittadina nel bel mezzo del nulla. Dopo che gli si attacca addosso una recinzione di filo spinato, finisce per sradicare la statua di Stanley, il fondatore della citt\u00e0 in cui si trova, il cui picchetto rompe tutta la strada, e termina la sua corsa appeso a un palo del telefono.\nIl mattino dopo Saetta si sveglia prigioniero in un recinto, bloccato da una ganascia. Qui incontra Carl Attrezzi, per gli amici \"Cricchetto\", un simpatico carro attrezzi arrugginito e senza cofano, che gli dice che il luogo dove si trovano \u00e8 la cittadina di Radiator Springs, nella contea di Carburator. Durante il suo processo nel tribunale della cittadina conosce anche l'avvenente Porsche 911 Sally, l'avvocatessa della citt\u00e0, che convince il severo giudice Doc Hudson Hornet a fargli riparare la strada, mentre il giudice inizialmente intendeva semplicemente cacciarlo via dalla citt\u00e0. Saetta, furioso, viene cos\u00ec agganciato a una pesante asfaltatrice di nome Bessie, affinch\u00e9 sconti la sua pena.\nSaetta, inizialmente arrogante, si affeziona poco a poco agli abitanti della cittadina, e nel corso di tre giorni anche il lavoro di asfaltatura a cui \u00e8 stato condannato non gli sembra poi pi\u00f9 cos\u00ec pesante. Una notte il giudice affida a Cricchetto l'incarico di sorvegliare Saetta e i due vanno insieme a rovesciare trattori addormentati, divertendosi moltissimo; quando Saetta gli parla della Piston Cup e dei benefici di un nuovo sponsor, il carro attrezzi gli dice che sogna da sempre di salire a bordo di un elicottero sponsorizzato e Saetta gli promette che cercher\u00e0 di accontentarlo. La mattina successiva Sally e Saetta fanno un giro insieme verso le montagne, in cui raggiungono il Mozzo della Ruota, un albergo per auto chiuso ed abbandonato da molto tempo. Sally racconta che un tempo viveva e lavorava come avvocato a Los Angeles, dove per\u00f2 si sentiva scontenta, motivo per cui lasci\u00f2 la California e fin\u00ec per trovare la pace che desiderava a Radiator Springs. Sally racconta poi a Saetta il passato di Radiator Springs: quarant'anni prima l'autostrada Interstate 40 non esisteva e la Route 66 seguiva il paesaggio, quindi la cittadina aveva molti clienti e turisti, ma tutto cambi\u00f2 a met\u00e0 degli anni ottanta, quando un tratto dell'autostrada venne costruito non lontano da Radiator Springs, che venne cos\u00ec tagliata fuori per risparmiare dieci minuti, scomparendo poi dalle mappe. Senza pi\u00f9 clienti in arrivo, alcuni dei precedenti abitanti chiusero definitivamente i loro negozi e lasciarono la cittadina, mentre gli abitanti rimasti trascorsero gli anni a contare l'uno sull'altro, attendendo con pazienza dei clienti.\nL'unico che non sembra convincersi della bont\u00e0 di Saetta \u00e8 Doc, il quale, come lo stesso Saetta ha scoperto, ebbe un glorioso passato da campione finito, per\u00f2, in modo tragico: \u00e8 infatti il grande Hudson Hornet, che vinse consecutivamente ben tre Piston Cup all'inizio degli anni cinquanta per poi avere un tremendo incidente nel 1954, a seguito del quale si ritir\u00f2 essendo stato messo in disparte (quando ritorn\u00f2 a correre dopo essere stato riparato nessuno lo considerava pi\u00f9), quindi inizi\u00f2 a considerare le auto da corsa egoiste ed indifferenti ai sentimenti altrui; Saetta, tentando di farlo ragionare, gli rinfaccia che, nonostante viva a Radiator Springs da anni, non ha mai fatto sapere a nessuno chi sia stato davvero.\nIl giorno dopo Saetta finisce di riparare la strada, ma prima di andarsene decide di fare una serie di acquisti presso i negozi della citt\u00e0, diventandone cos\u00ec il primo cliente a distanza di molti anni, e di fare una sorpresa a Sally una volta scesa la sera, rivelando di aver fatto aggiustare per l'occasione le insegne al neon agli abitanti. Doc, non riuscendo proprio a sopportare la presenza in citt\u00e0 dell'auto da corsa, contatta la stampa e segnala che Saetta si trova a Radiator Springs. Di l\u00ec a poco, un'enorme folla di giornalisti invade la citt\u00e0 e sopraggiunge anche Mack, che carica Saetta sul rimorchio e lo porta alla gara. Sally scopre tutto e accusa il giudice di essere stato egoista e di agire secondo ci\u00f2 che \u00e8 meglio per lui anzich\u00e9 ci\u00f2 che \u00e8 meglio per gli altri. Gli abitanti, tristi per la partenza del loro nuovo amico, spengono tutte le luci e vanno a dormire, lasciando Doc da solo davanti al semaforo.\nSaetta affronta la gara con poco entusiasmo, essendo anche lui triste per non aver potuto salutare gli abitanti di Radiator Springs: pensando soprattutto a Sally, si distrae e si ritrova con un giro di svantaggio. Improvvisamente dai box sente le voci di tutti i suoi amici, in particolare del burbero Doc, che hanno deciso di aiutarlo a vincere la gara facendogli da squadra, con Doc stesso che gli fa da caposquadra, tornando nel mondo delle corse dopo cinquant'anni. Rinfrancato, Saetta recupera, giro dopo giro, il terreno perso, e grazie anche all'uso della retromarcia insegnatogli da Cricchetto, ad un rapidissimo pit stop da parte di Guido e ad un'abile manovra del repertorio di Doc, la derapata sullo sterrato, riesce a portarsi in vantaggio. Ormai Saetta sta vincendo, ma all'ultimo giro il rivale Chick d\u00e0 un forte spintone a \"The King\" e lo manda fuori pista facendogli subire un grave incidente; Saetta vede sugli schermi l'auto sfasciata e, ricordandosi dell'ammirazione che nutriva per essa nonch\u00e9 dell'incidente di Doc, tra l'incredulit\u00e0 del pubblico, inchioda davanti al traguardo, rinunciando cos\u00ec alla vittoria in favore di Chick, quindi esce di pista, recupera generosamente \"The King\" e lo spinge oltre il traguardo permettendogli cos\u00ec di finire la sua ultima gara. Nessuno \u00e8 compiaciuto della vittoria di Chick, a cui viene sbattuta sul cofano la Piston Cup nel mezzo di una pioggia di insulti, mentre Tex, il proprietario della Dinoco, offre comunque a Saetta la possibilit\u00e0 di diventare il nuovo volto aziendale. Saetta per\u00f2 decide di rinnovare la fiducia al suo vecchio sponsor, che in fondo gli ha dato una grossa opportunit\u00e0: l'unica cosa che chiede a Tex \u00e8 di permettere a Cricchetto di fare un giro su un loro elicottero privato, mantenendo la promessa che gli aveva fatto e mostrandogli dall'alto Radiator Springs con il suo nuovo svincolo autostradale. Proprio a Radiator Springs viene posta la scuderia di Saetta, stabilitos\u00ec l\u00ec per vivere con Sally ed i nuovi amici. In questo modo non solo la citt\u00e0 riprende ad essere indicata sulle mappe, ma si ritrova ad avere nuovamente molti frequentatori, come ai suoi tempi d'oro, ed anche il Mozzo della Ruota riapre i battenti.\nProduzione.\nSviluppo.\nLa prima idea di un film sulle automobili nacque nel 1998, quando la produzione di \"A Bug's Life\" era quasi completata. Jorgen Klubien aveva scritto le prime bozze della sceneggiatura di un film d'animazione chiamato \"The Yellow Car\", una storia originale in parte ispirata alla fiaba Il brutto anatroccolo. L'idea era quella di un'automobile gialla elettrica che viveva in un mondo di automobili a gas. L'idea era nata dalla scarsa accoglienza che i suoi connazionali avevano avuto in confronto alla \"CityEl\". Alcuni disegni e personaggi originali sono stati sviluppati nel 1998 e i produttori hanno pensato che \"The Yellow Car\" poteva essere il prossimo lungometraggio Pixar dopo \"A Bug's Life\", suggerendo di farlo uscire il 4 giugno 1999. Tuttavia, il progetto venne accantonato in favore di \"Toy Story 2\". L'idea venne ripresa successivamente portando alcune modifiche alla sceneggiatura, come l'aggiunta di alcuni personaggi importanti come Carl Attrezzi o Doc Hudson.\nJohn Lasseter ebbe l'ispirazione per la storia durante un viaggio su strada con la famiglia nel 2000. Tornato dal viaggio, Lasseter contatt\u00f2 Michael Wallis, uno storico della Route 66. Wallis ha quindi guidato undici animatori Pixar su delle Cadillac bianche noleggiate in due diversi viaggi su strada lungo il percorso per ricercare il film. Nel 2001, il titolo provvisorio del film era \"Route 66\", ma si opt\u00f2 per il titolo \"Cars\" per evitare di confonderlo con l'omonima serie degli anni '60. Inoltre, inizialmente il numero di Saetta McQueen era \"57\" (riferimento al 1957, l'anno di nascita di John Lasseter), ma si decise di cambiarlo e di mettergli \"95\" (riferimento al 1995, l'anno di uscita di \"Toy Story\").\nLa Ferrari doppiata da Michael Schumacher nell'ultima scena \u00e8 una F430, modello concesso in anteprima alla Pixar dalla casa automobilistica italiana prima ancora che uscisse nei concessionari.\nPromozione.\nDopo che il primo teaser ne annunciava l'uscita per la fine del 2005, successivamente la data di uscita fu posticipata al 9 giugno 2006 per gli Stati Uniti, mentre in Italia usc\u00ec il 23 agosto.\nIl trailer della pellicola, uscito nel 2005, contiene molte scene create appositamente, che non compaiono nella versione finale del film.\nDistribuzione.\nIl film \u00e8 stato distribuito nelle sale cinematografiche statunitensi a partire dal 9 giugno 2006. In Italia dal 23 agosto.\nEdizione italiana.\nLa direzione del doppiaggio e i dialoghi italiani sono a cura di Carlo Valli, per conto della Cast Doppiaggio srl. La versione italiana pu\u00f2 vantare importanti doppiatori non di professione, come Marco Messeri, Sabrina Ferilli, i piloti Alex Zanardi, Jarno Trulli, Giancarlo Fisichella ed Emanuele Pirro, il comico Marco Della Noce (noto per il personaggio del meccanico ferrarista Oriano Ferrari), i telecronisti RAI della Formula 1 Gianfranco Mazzoni e Ivan Capelli ed il cronista motociclistico Giovanni Di Pillo, oltre a importanti figure del doppiaggio italiano, come Massimiliano Manfredi, Cesare Barbetti, Pino Insegno, Michele Kalamera, Barbara Castracane e molti altri.\nCuriosit\u00e0 sull'ed. italiana.\nIn tutte le versioni la Ferrari F430 che compare verso la fine del film \u00e8 stata doppiata da Michael Schumacher. Nella scena in cui compare l'Autodromo Internazionale di Los Angeles, il cronista Bob Cutlass esordisce con \u00abUn cordiale saluto a tutti gli appassionati\u00bb, la stessa frase con cui Gianfranco Mazzoni, doppiatore del personaggio nella versione italiana, \u00e8 solito aprire le telecronache dei Gran Premi di Formula 1. Mentre nella versione inglese Luigi (la Fiat 500 gialla) parla con un forte accento italiano e Guido (il muletto azzurrino) parla esclusivamente in lingua italiana (incomprensibile a gran parte del pubblico americano), nella versione italiana Luigi (Marco Della Noce) parla con un forte accento emiliano mentre Guido (Alex Zanardi) parla esclusivamente in dialetto bolognese (incomprensibile a gran parte del pubblico italiano) e per i suoi dialoghi, nel DVD, non sono presenti i sottotitoli. Nelle altre versioni Guido \u00e8 doppiato da Danilo De Girolamo.\nAccoglienza.\nIncassi.\nNel 2006 il film si \u00e8 piazzato al secondo posto nella classifica degli incassi negli Stati Uniti con dollari e al sesto posto nel mondo con $ con un budget stimato di 120 milioni di $.\nCritica.\nSul sito aggregatore di recensioni Rotten Tomatoes il film ha un tasso di gradimento del 74% con il consenso:\"\"Cars - Motori ruggenti\" offre prelibatezze visive che compensano la sceneggiatura un po' scarna, aggiungendo un diversivo soddisfacente per i pi\u00f9 giovani\" basata su 197 recensioni.\nLegami con la NASCAR.\nSaetta McQueen \u00e8 un'auto ibrida che non appartiene a una categoria ben definita, ciononostante ha molti legami con le auto NASCAR. Il campionato in cui corre, la \"Piston Cup\", \u00e8 stato inventato sfruttando l'assonanza del nome con la pi\u00f9 famosa Winston Cup. A conferma dell'esplicito riferimento del film al mondo delle gare NASCAR, l'auto celeste numero 43, riproduzione della mitica Plymouth Superbird guidata dal vero \"The King\", Richard Petty, a tutt'oggi il pi\u00f9 grande e pi\u00f9 vincente pilota NASCAR (che \u00e8 anche il doppiatore della stessa auto nella versione originale del film); oppure Chick Hicks, l'auto verde numero 86, del tutto simile alla Chevrolet Lumina guidata da Tom Cruise nel film \"Giorni di tuono\". Molti altri sono i riferimenti alla NASCAR presenti in \"Cars\", e oltre a Petty ci sono diversi piloti NASCAR che, nel doppiaggio originale, prestano la voce ad alcune auto. Poco prima dell'inizio dello spareggio finale, Fred, una delle auto arrugginite con il nome sulla targa, che Saetta incontra anche all'inizio del film, parla con l'auto corrispondente di Mario Andretti. Il nome di uno dei due telecronisti, Darrell Cartrip, richiama il nome di Darrell Waltrip, ex-pilota e telecronista della NASCAR. Nella vita reale, il numero 11 Holman Moody Ford Fairlane Andretti ha guidato per vincere la Daytona 500 del 1967 \u00e8 stata ricostruita da Robert Gee (nonno di Dale Earnhardt Jr) e in seguito \u00e8 diventata la prima auto da corsa della serie NASCAR Cup di Waltrip nel 1972 con il Mercury Cyclone del 1971, che \u00e8 come l'auto \u00e8 ora configurata, essendo stata di propriet\u00e0 di Waltrip e restaurata a quel progetto che celebra la sua 25\u00aa stagione nel 1997. Il personaggio di Cartrip \u00e8 basato sul \"Bertha\" di Waltrip del 1977-80 (per ragioni di marchio, il progetto dello sponsor non \u00e8 stato approvato per il film). Anche i due circuiti della gara iniziale e dello spareggio finale sono situati rispettivamente a Nashville e a Los Angeles, ma sono ispirati al Bristol Motor Speedway e all'Auto Club Speedway.\nSequel e spin-off.\nIl sequel, intitolato semplicemente \"Cars 2\", \u00e8 uscito nel giugno del 2011, con la conferma del ritorno alla regia di Brad Lewis.\nNel 2013 \u00e8 uscito uno spin-off dal titolo \"Planes\" e nel suo sequel \"Planes 2 - Missione antincendio\" del 2014.\nCon la medesima ambientazione del lungometraggio \u00e8 stato ricavato il cortometraggio \"Carl Attrezzi e la luce fantasma\".\nNel 2014, la Pixar annuncia la produzione di \"Cars 3\", uscito il 16 giugno 2017 negli USA.\nSerie televisiva.\nDa Cars \u00e8 stata creata una serie animata di 15 episodi chiamata \"Cars Toons\", nella quale il protagonista \u00e8 Cricchetto.\nUna serie basata sul film \u00e8 stata annunciata da Pete Docter (il direttore creativo della Pixar) nel dicembre 2020. La serie televisiva d'animazione sar\u00e0 incentrata su McQueen e Cricchetto ed uscir\u00e0 nel 2022."}
{"id": "288160", "revid": "125926335", "url": "https://it.wikipedia.org/wiki?curid=288160", "title": "Laura Lenghi", "text": "Biografia.\n\u00c8 nota soprattutto per aver dato voce a Ren\u00e9e O'Connor nel telefilm \"Xena\", a Sonja Baum nella soap opera \"Julia - La strada per la felicit\u00e0\" ed a Jennifer Garner nella serie \"Alias\". Nel campo dell'animazione \u00e8 nota soprattutto per aver doppiato il personaggio di Iriza Legan nell'anime \"Candy Candy\", quello di Peline nell'anime \"Peline Story\", Hikaru Hiyama in \"Capricciosa Orange Road\" (doppiaggio Dynamic Italia), Paperina nei recenti cartoni della Disney, Leshawna nella serie di A tutto reality, Aisha in \"Winx Club\" e Shego in \"Kim Possible\".\nTra le attrici doppiate Milla Jovovich ne \"Il quinto elemento\" di Luc Besson, Neve Campbell nella quadrilogia di \"Scream\" diretta da Wes Craven, Lark Voorhies nella serie \"Bayside School\", Olivia Wilde nella serie \"Dr. House - Medical Division\", Halle Berry, Shannen Doherty, Elizabeth Hurley, Pen\u00e9lope Cruz e l'ex cantante dei Fugees Lauryn Hill in \"Sister Act 2\" e Danai Gurira in \"The Walking Dead\".\nHa vinto l'Anello d'oro come miglior voce femminile per il cinema nel 2005 con il doppiaggio di Hilary Swank in \"Million Dollar Baby\" di Clint Eastwood.\n\u00c8 sposata con il direttore di doppiaggio Luigi Tesei, da cui ha avuto tre figli, due dei quali (Luca Tesei e Sara Tesei) hanno prestato le voci alla piccola Masha nel cartone animato russo \"Masha e Orso\"."}
{"id": "288161", "revid": "466539", "url": "https://it.wikipedia.org/wiki?curid=288161", "title": "Joe Sakic", "text": "\u00c8 stato per 14 anni il capitano della compagine NHL dei Colorado Avalanche e in seguito della nazionale canadese. Attualmente ricopre la carica di general manager dei Colorado Avalanche, di cui \u00e8 stato anche vicepresidente.\nDati personali.\nFiglio di immigrati croati (la madre Slavica \u00e8 nata a Lika, il padre Marijan a Imoschi), \u00e8 alto 1,80 metri, pesa circa 90\u00a0kg. \u00c8 un centro di ruolo, e ha il bastone sinistro. Ha due fratelli, Brian e Rosemarie.\n\u00c8 sposato con Debby, con la quale ha avuto tre figli: Mitchell, Chase e Camryn.\nCarriera.\nLa carriera di Sakic comincia nel 1985 nella sua citt\u00e0, Burnaby, in una lega amatoriale canadese. Durante quella stessa stagione viene acquistato dal Lethbridge, che milita nella Western Hockey League. La stagione successiva \u00e8 titolare negli Swift Current (sempre WHL), dove giocher\u00e0 fino al 1988.\nNel 1987 viene scelto dai Quebec Nordiques (oggi divenuti Colorado Avalanche) al secondo giro (quindicesima scelta assoluta). L'esordio in NHL fu il 6 ottobre 1988, contro gli Hartford Whalers; due giorni dopo mise a segno la sua prima rete nel massimo campionato professionistico, contro i New Jersey Devils. Nello stesso anno del trasferimento della franchigia a Denver e del cambiamento di nome (stagione 1995-96), vinse con gli Avalanche la sua prima Stanley Cup, bissata poi nel 2001.\nHa partecipato ai Giochi olimpici invernali di e (in queste ultime conquist\u00f2 l'oro, diventando membro del Triple Gold Club) ed ha guidato la nazionale anche nella sfortunata (7\u00ba posto) spedizione a . Al termine della stagione 2008-2009, dopo 21 anni nella stessa franchigia, annuncia il ritiro. \u00c8 l'ottavo marcatore nella storia della NHL, con 1.641 punti in 1.378 partite.\nIl 1\u00ba ottobre 2009, con una cerimonia prima della partita inaugurale della stagione 2009-2010, la sua maglia viene ritirata al Pepsi Center di Denver. Nell'aprile 2011 entra a far parte della dirigenza dei Colorado Avalanche ricoprendo dapprima la carica di \"advisor\", poi di vice presidente (2013-2017) e di general manager (dal 2014)."}
{"id": "288166", "revid": "23", "url": "https://it.wikipedia.org/wiki?curid=288166", "title": "Camena", "text": ""}
{"id": "288168", "revid": "125148866", "url": "https://it.wikipedia.org/wiki?curid=288168", "title": "Maurizio Trombini", "text": "Biografia.\nTra i personaggi doppiati Re Cold in \"Dragon Ball Z\", Sid in \"Tex Avery Show\", Rhinox in \"Beast Wars\", Mr. 1 in \"One Piece\", Dennis Lone in \"Macross II\", Martian Manhunter in \"Justice League Unlimited\", Gerolamo in \"Rem\u00ec le sue avventure\", Hati in \"Il libro della giungla\", il presidente della El Dorado William Toddsforth in \"Inazuma Eleven GO Chrono Stones\", il Detective J'onn J'onzz in The Batman, Roland e Nezbith in \"Yu-Gi-Oh!\", Elia in \"Lisa e Seya un solo cuore per lo stesso segreto\", Giatrus in \"Giatrus,il primo uomo\", Tora in \"Ushio e Tora\" e il Tenente Guzza nel videogioco di \"Blade Runner\".\nHa inoltre doppiato Patrick Stewart nell'edizione VHS dell'episodio pilota della serie \"\", J.K. Simmons nel film \"Hidalgo - Oceano di fuoco\", Don Marshall in \"La terra dei giganti\" e Woody Harrelson nella serie televisiva \"Cin cin\".\nTuttavia il suo personaggio pi\u00f9 famoso rimane la voce del programma di Italia 1 \"Lucignolo\".\nHa lavorato in teatro allo Stabile di Torino con Carlo Campanini nel 1978, al Piccolo Teatro di Milano dal 1981 recitando ne \"L'anima buona di Sezuan\" e \"La tempesta\" con la regia di Giorgio Strehler, \"Il precettore di Lenz\" regia di Enrico D'Amato, \"Intermezzo\" e \"Grande e piccolo\" con la regia di Carlo Battistoni. Sempre in teatro ha recitato al Pierlombardo con Franco Parenti e Lucilla Morlacchi in \"Labirinto\", per la regia di Gianni Mantesi \"La guerra di Troia non si far\u00e0\" con Dario Fo e Franca Rame ne \"Il Papa e la strega\". Con Vittorio Gassman ha partecipato a \"Fa male il teatro\". Con Alessandra Casella e il trio Milonga ha portato in varie piazze italiane lo spettacolo \"Quel mistero che noi chiamiamo amore\".\nHa partecipato a varie serie televisive: \"Viaggio a Goldonia\" con la regia di Ugo Gregoretti, \"Aeroporto internazionale\" sempre per la Rai con la regia di Paolo Poeti, \"Il Ricatto\" trasmesso da Canale 5 nel 1988, varie sitcom con Gino Bramieri, Sandra Mondaini, Raimondo Vianello, Gene Gnocchi, Gerry Scotti e altri ancora. Per la Rai ha preso parte a \"La bambina dalle mani sporche\" regia di Renzo Martinelli, con la regia di Gilberto Squizzato la serie \"Documenti verit\u00e0\". Ha partecipato alla soap opera \"Centovetrine\". Per la RSI ha lavorato con Moni Ovadia in Storia di un ufficiale di carriera, con la regia di Vittorio Barino \"Segreto di famiglia\", come protagonista in \"Linea di confine\" regia di Massimo Donati e Alessandro Maccagni. Sempre per Maccagni ha girato \"Tawanna Ray\" nel 2006. Nel 2007 con la regia di Andrea Canetta il film in due puntate \"Anime in corsa\". Per Rai Uno, \u00e8 stato protagonista in \"Don Orione\" regia di Schivazappa, con la regia di Carlo Battistoni in diretta \"Una bella domenica di settembre\". Per le reti Fininveset ha inoltre interpretato un ruolo nel game show \"Il delitto \u00e8 servito\", diretto da Paolo Zenatello.\nPer il cinema ha partecipato ai film \"Porz\u00fbs\" e \"Vajont\" con la regia di Renzo Martinelli, \"Come si fa un Martini\" regia di KiKo Stella, \"Casomai\" regia di Alessandro D'Alatri, \"Bella da morire\" regia di Alex Poli, \"Tutti gli uomini del deficiente\" regia della Gialappa's Band. Direttore di doppiaggio per diversi Studi. Docente presso l'Universit\u00e0 di Milano, scuola di giornalismo Walter Tobagi, con un Corso di \"Comunicazione verbale e non\". Docente presso il Centro Teatro Attivo di Milano con un Corso di speakeraggio\nPremi: Mediastar, migliore voce recitante 1995, Mediastar, migliore Speaker 1998, Premio Speciale \" Voci nell'ombra 2018\""}
{"id": "288172", "revid": "33084", "url": "https://it.wikipedia.org/wiki?curid=288172", "title": "Rapporto segnale rumore", "text": ""}
{"id": "288179", "revid": "599013", "url": "https://it.wikipedia.org/wiki?curid=288179", "title": "Chierici regolari Ministri degli Infermi", "text": "I chierici regolari Ministri degli Infermi (in latino \"ordo clericorum regularium Ministrantium Infirmis\") sono un istituto religioso maschile di diritto pontificio. I membri di questo ordine, detti popolarmente camilliani, pospongono al loro nome la sigla M.I..\nLe origini dell'ordine risalgono alla compagnia dei servi degli infermi istituita nel 1582 da san Camillo de Lellis per l'assistenza agli ammalati nell'Ospedale di San Giacomo degli Incurabili a Roma; fu approvato come congregazione da papa Sisto V con breve del 18 marzo 1586 ed elevato a ordine di voti solenni da papa Gregorio XIV con bolla del 21 settembre 1591.\nOltre ai tre voti comuni a tutti i religiosi, i camilliani emettono quello di assistenza agli infermi, ancorch\u00e9 appestati, anche con pericolo della vita.\nL'elemento distintivo del loro abito \u00e8 una croce di panno rosso cucita sul lato destro della tonaca, all'altezza del petto.\nStoria.\nIl fondatore.\nL'ordine venne fondato da Camillo de Lellis (1550-1614): originario dell'Abruzzo, aveva intrapreso la carriera militare seguendo le orme del padre, ma una piaga al piede lo costrinse a trascorrere un lungo periodo presso l'ospedale di San Giacomo degli Incurabili a Roma; giudicato guarito, torn\u00f2 alla sua professione. Dopo essere stato congedato venne assunto come inserviente dai frati cappuccini di Manfredonia, presso i quali matur\u00f2 la sua vocazione religiosa e inizi\u00f2 il noviziato.\nLa riapertura della sua antica ferita lo costrinse a far ritorno all'ospedale di San Giacomo: durante questo soggiorno a Roma, conobbe Filippo Neri, che pure lavorava al San Giacomo, e si pose sotto la sua guida spirituale. Dopo quattro anni riprese il noviziato presso i cappuccini di Tagliacozzo, ma la sua piaga lo costrinse a far ritorno a Roma dove matur\u00f2 definitivamente la sua vocazione al servizio degli ammalati.\nLa nascita dei Ministri degli Infermi.\nCamillo venne nominato maestro di casa dell'ospedale San Giacomo, con l'incarico di amministrare l'ospedale e dirigerne il personale. Il 15 agosto 1582, osservando gli infermieri al lavoro, ebbe la prima intuizione di istituire una compagnia di uomini \"pii e da bene\" che lavorassero al servizio dei pazienti non per la retribuzione, ma \"volontariamente e per amor d'Iddio ... con quella charit\u00e0 et amorevolezza che sogliono far le madri verso i lor proprii figliuoli infermi\".\nA Camillo si unirono cinque dipendenti dell'ospedale (Ludovico Altobelli, Curzio Lodi, Bernardino Norcino, Francesco Profeta e Benigno Sauri) e insieme si riunivano in preghiera in una stanzetta adibita a oratorio. Camillo riprese, con notevole difficolt\u00e0 (non aveva una solida base di studi classici), gli studi teologici al Collegio Romano e il 26 maggio 1584 venne ordinato sacerdote.\nA causa di incomprensioni con i guardiani dell'ospedale, Camillo e i compagni (detti in origine \"servi degli infermi\") lasciarono San Giacomo e si stabilirono nella chiesa della Madonna dei Miracoli al Lungotevere. L'8 settembre 1584 il fondatore rivest\u00ec dell'abito clericale Bernardino Norcino e Curzio Lodi e la compagnia inizi\u00f2 a prestare servizio presso l'ospedale di Santo Spirito in Sassia.\nNel febbraio 1585 i Servi degli Infermi lasciarono anche la chiesa della Madonna dei Miracoli e si trasferirono in via delle Botteghe Oscure, dove trovarono alloggio in alcuni locali dietro l'attuale chiesa di Santo Stanislao dei Polacchi.\nPer chiedere il riconoscimento ecclesiastico della sua comunit\u00e0, Camillo si rivolse al cardinale Vincenzo Laureo: la compagnia dei \"ministri degli infermi\" venne approvata il 18 marzo 1586 con breve \"Ex omnibus\" di papa Sisto V. Il breve autorizz\u00f2 i membri a vivere in comune, osservando i consigli evangelici di povert\u00e0, obbedienza e castit\u00e0 ma senza emettere voti, a eleggersi un superiore (da scegliere tra i sacerdoti) con mandato triennale e la facolt\u00e0 di esercitare il loro ministero in qualsiasi ospedale di Roma e a domicilio.\nCon breve \"Cum Nos nuper\" del 26 giugno 1586 i ministri degli infermi vennero anche autorizzati a portare una croce di panno tan\u00e9 (castano rossiccio) cucita sul lato destro della veste, che divenne l'elemento distintivo del loro abito.\nDivenuta inadeguata la casa in via delle Botteghe Oscure, il 24 dicembre 1586 la compagnia si trasfer\u00ec presso la chiesa di Santa Maria Maddalena in Campo Marzio, ottenuta dalla confraternita del Gonfalone.\nL'elevazione a ordine regolare.\nI ministri degli infermi crebbero rapidamente di numero e la loro fama super\u00f2 i confini degli Stati della Chiesa: nel 1588 il vicer\u00e9 di Napoli li chiam\u00f2 ad assistere i soldati spagnoli malati di tifo petecchiale posti in quarantena a Pozzuoli e nel 1589 il cardinale Gabriele Paleotti li invit\u00f2 a fondare una casa a Bologna.\nAvendo Camillo difficolt\u00e0 a reclutare sacerdoti e a inviarli fuori Roma, Paleotti gli sugger\u00ec di far elevare la sua congregazione a ordine di voti solenni. Camillo, insieme a Francesco Profeta e a Biagio Oppertis, prepar\u00f2 delle regole e le sottopose all'esame della Congregazione dei riti che, non senza contrasti, diede il suo parere favorevole.\nLa morte di papa Sisto V ritard\u00f2 notevolmente le procedure; fu il nuovo papa Gregorio XIV a elevare la compagnia a ordine con la bolla \"Illius qui pro gregis\", promulgata il 21 settembre 1591.\nIl 7 dicembre 1591 il fondatore, nonostante avesse espresso il desiderio di continuare a dedicarsi esclusivamente al servizio dei malati, venne eletto all'unanimit\u00e0 prefetto generale dell'ordine; il giorno successivo, nella chiesa della Maddalena, Camillo emise la sua solenne professione dei voti nelle mani di Paolo Albero, vescovo di Ragusa e delegato di papa Innocenzo IX, e poi accolse personalmente la professione di altri venticinque aspiranti.\nI ministri degli infermi aggiunsero un quarto voto solenne ai tre comuni a tutti gli ordini (povert\u00e0, obbedienza e castit\u00e0), quello di assistenza agli infermi, ancorch\u00e9 appestati, anche con pericolo della vita.\nCon breve \"Cum sicut accepimus\" del 22 febbraio 1592 papa Clemente VIII nomin\u00f2 protettore dei ministri degli infermi il cardinale Vincenzo Laureo.\nL'espansione dell'ordine.\nLe prime filiali dell'ordine (che all'epoca del riconoscimento papale contava solo due case, a Roma e a Napoli) vennero aperte a Milano (presso la Ca' Granda) e Genova (al \"Pammatone\"); Clemente VIII invit\u00f2 i camilliani a curare anche i feriti in battaglia direttamente sul campo e nel 1596 li invi\u00f2 a Strigonio, in Ungheria, ad assistere le truppe di suo nipote, il principe Gian Francesco Aldobrandini, impegnate contro i turchi.\nCon la bolla \"Superna dispositione\", firmata da papa Clemente VIII il 29 dicembre 1600, venne ulteriormente determinata la struttura giuridica dell'ordine e si mise fine a un periodo di tensione tra i membri sul modo di intendere il servizio negli ospedali.\nI camilliani intervennero ad assistere la popolazione in occasioni delle grandi pestilenze che colpirono l'Italia nel XVII secolo: particolarmente significativa fu la loro opera presso il lazzaretto di Santa Lucia a Palermo durante l'epidemia del 1624; doveva appartenere all'ordine anche il \"buon frate\" citato da Alessandro Manzoni nel capitolo XXXI dei promessi sposi, quello che assistette il soldato che aveva introdotto la malattia a Milano (doveva trattarsi di fratel Giulio Cesare Terzago).\nAlla morte del fondatore (1614), l'ordine contava quindici case: Roma, Napoli, Milano, Genova, Bologna, Firenze, Ferrara, Messina, Palermo, Mantova, Viterbo, Bucchianico, Chieti, Borgonovo Val Tidone e Caltagirone; i religiosi professi erano 242, di cui 88 sacerdoti, e i novizi oltre 80.\nBench\u00e9 gi\u00e0 nel 1600 i camilliani fossero stati invitati a Madrid e il cardinale Fran\u00e7ois de Joyeuse avesse richiesto la loro presenza a Tolosa, le prime case all'estero vennero aperte in Spagna solo a met\u00e0 del XVII secolo (nel 1693 venne anche eretta una provincia spagnola dell'ordine); seguirono fondazioni in Portogallo e America Latina (dapprima a Lima, poi in Bolivia, Ecuador, Colombia e Messico). Alcuni camilliani si impegnarono anche nei movimenti indipendentisti degli stati americani (i religiosi Gaspar Hern\u00e1ndez e Camilo Henr\u00edquez sono tra i \"padri della patria\", rispettivamente, di Repubblica Dominicana e Cile).\nDecadenza e rinascita.\nAlla fine del XVIII secolo inizi\u00f2 un periodo di crisi per l'ordine: nel 1783 papa Pio VI, a istanza del sovrano, rese indipendenti le case portoghesi e, poco dopo, anche l'imperatore Giuseppe II ottenne l'autonomia per le case nei suoi domini in Lombardia; nel 1788 si resero indipendenti le case dei regni di Napoli e Sicilia e nel 1793 quelle della provincia spagnola da cui dipendeva la viceprovincia americana. Le uniche comunit\u00e0 superstiti furono quelle nello Stato della Chiesa, che vennero comunque colpite dalle soppressioni napoleoniche e dalle leggi eversive del regno d'Italia.\nNegli anni a cavallo tra il XIX e il XX secolo l'ordine torn\u00f2 a espandersi in Europa e America: nel 1946 venne fondata una missione nello Yunnan, ma con l'avvento al potere di Mao Tse-tung i religiosi dovettero trasferirsi in Thailandia e nelle isole di Formosa e Pescadores.\nLe camilliane.\nNel corso degli anni dal carisma di san Camillo sono nate numerose congregazioni femminili che si sono legate, a vario titolo, all'ordine dei ministri degli infermi.\nNel 1842 la consulta generale decret\u00f2 l'aggregazione all'ordine di una comunit\u00e0 di suore infermiere sorta a Lucca a opera di Maria Domenica Brun Barbantini: le religiose presero il nome di suore ministre degli infermi di San Camillo. Nel 1892 Giuseppina Vannini, sotto la guida del camilliano Luigi Tezza, diede inizio alla congregazione delle figlie di San Camillo. Da una comunit\u00e0 di consorelle che prestava servizio presso il sanatorio Forlanini a Roma sotto la direzione del camilliano Primo Fiocchi, ebbero origine le suore ancelle dell'Incarnazione di Chieti.\nNel 1936 venne fondato anche un istituto secolare femminile, quello delle missionarie degli infermi \"Cristo Speranza\", approvato dalla Santa Sede il 15 luglio 1953.\nAttivit\u00e0 e diffusione.\nI camilliani si dedicano all'assistenza spirituale e temporale agli infermi.\nLa spiritualit\u00e0 dell'ordine \u00e8 quella della carit\u00e0 misericordiosa verso i sofferenti: il modello dei camilliani \u00e8 il Cristo \"pio samaritano\" che \"pass\u00f2 beneficando e risanando tutti coloro che stavano sotto il potere del diavolo\" e \"andava attorno per tutte le citt\u00e0 e i villaggi [...] predicando il vangelo del regno e curando ogni malattia e infermit\u00e0\".\nL'abito dei camilliani \u00e8 costituito da una tunica con una croce latina in tessuto rosso cucita sul petto: nel 1975 si \u00e8 consentito ai religiosi di indossare le vesti del clero secolare locale, ma con l'obbligo di portare una croce rossa come distintivo.\nI ministri degli infermi sono presenti in Europa (Austria, Francia, Germania, Irlanda, Italia, Paesi Bassi, Polonia, Regno Unito, Spagna, Ungheria), nelle Americhe (Argentina, Bolivia, Brasile, Cile, Colombia, Ecuador, Haiti, Messico, Per\u00f9, Stati Uniti d'America), in Africa (Benin, Burkina Faso, Kenya, Madagascar, Tanzania, Togo, Uganda), in Asia (Armenia, Filippine, Georgia, India, Taiwan, Thailandia, Vietnam) e in Australia.\nLa sede generalizia dell'ordine \u00e8 presso la chiesa di Santa Maria Maddalena, in piazza della Maddalena a Roma.\nAl 31 dicembre 2008 l'ordine contava 167 case e 1.111 religiosi, 665 dei quali sacerdoti."}
{"id": "288181", "revid": "125865444", "url": "https://it.wikipedia.org/wiki?curid=288181", "title": "Valentina Mari", "text": "Biografia.\nLa carriera di Valentina Mari inizia nel 1986 grazie all'amicizia della madre con la famiglia Izzo. La doppiatrice esordisce in un turno di brusio nel film \"Il bambino d'oro\".\nHa doppiato Natalie Portman nel ruolo di Jane Foster nei film della \"Marvel Cinematic Universe\", Carey Mulligan ne \"Il grande Gatsby\", Kristen Bell nella famosa serie \"Veronica Mars\" e in \"Gossip Girl\", Claire Danes in \"Romeo + Giulietta di William Shakespeare\", Jennifer Lawrence in \"American Hustle - L'apparenza inganna\" e \"Joy\", Alicia Vikander in \"Operazione U.N.C.L.E.\", Mischa Barton in \"The O.C.\", Jessica Chastain in \"The Tree of Life\", Audrey Tautou ne \"Il favoloso mondo di Am\u00e9lie\", Alice Eve in \"Men in Black 3\", Rachel McAdams in \"Game Night - Indovina chi muore stasera?\".\nPremi e riconoscimenti.\nValentina ha ricevuto il premio \"Voce femminile dell'anno\" attribuito dal pubblico al Gran Gal\u00e0 del Doppiaggio, durante il Romics 2008.\nNel 2011 ha vinto il \"Leggio d'oro voce femminile dell'anno\".\nAl festival Voci nell'ombra 2017 ha vinto il premio nella sezione \"Audiolibri\" per \"Diario di Preghiere\", di Yukio Mishima."}
{"id": "288183", "revid": "125678866", "url": "https://it.wikipedia.org/wiki?curid=288183", "title": "E. C. Segar", "text": "Biografia.\nNato in Illinois, USA, era figlio di un tappezziere e pittore, Amzi Andrews Segar, e di Erma Irene Crisler. Il nonno distribuiva olio d'oliva. Le attivit\u00e0 familiari influiscono sulle sue future strisce: i nomi dei personaggi di Olive Oyl e di suo fratello Castor Oyl richiamano inequivocabilmente l'olio. Appassionato di cinema, lavor\u00f2 come proiezionista. Occasionalmente, accompagnava alla batteria spettacoli di vaudeville e proiezioni dei film muti in sala. Si fece anche tatuare su un braccio le lettere MPO, acronimo di Motion Picture Operator.\nA 18 anni decise di diventare fumettista e segu\u00ec il \"Cartoonist W.L. Evans System\", un corso di disegno per corrispondenza. Raccomandato da Richard Felton Outcault, il creatore di The Yellow Kid, riusc\u00ec a farsi pubblicare il primo lavoro nel 1916 sul \"The Chicago Herald\". Era una trasposizione a fumetti delle comiche di Charlot, \"Charlie Chaplin's Comic Capers\" cui segu\u00ec una tavola domenicale dal titolo \"Barry the Boob\". Nel 1917, Segar si spos\u00f2 con Myrtle Johnson: dal matrimonio nasceranno Marie (nel 1922) e Tommy (nel 1930).\nDopo essere stato notato da William Randolph Hearst, uno dei magnati della stampa americana, si trasfer\u00ec da Chicago a New York, dove nel 1919 cre\u00f2 \"Thimble Theatre\", serie nella quale, dieci anni dopo, fece il suo esordio il marinaio Popeye, ovvero Braccio di Ferro. Nel 1920 invent\u00f2 anche Sappo, un impiegato costretto al pendolarismo che, mettendosi a subaffittare stanze della sua casa ad estranei, 10 anni dopo avr\u00e0 come inquilino uno scienziato pazzo, O. G. Wotasnozzle, che lo coinvolger\u00e0 in una serie di folli avventure.\nAvambracci muscolosi e tatuati, pipa permanentemente in bocca, il marinaio guercio Braccio di Ferro non ha le certezze dei suoi colleghi che devono salvare la Terra. \"Io sono quel che sono e questo \u00e8 tutto quel che sono\", ripete, cercando di giustificare cos\u00ec tutte le sue stravaganze e l'impulsivit\u00e0 che lo porta a cercare di risolvere tutto con un pugno ben assestato.\nLa leucemia e una grave epatopatia consumarono rapidamente la vita di Segar, che mor\u00ec nel 1938 all'et\u00e0 di 43 anni nella sua villa di Santa Monica in California.\nIl corpo di Segar \u00e8 stato tumulato nel Cimitero di Woodlawn, Santa Monica, California.\nEredit\u00e0 e influenza.\nSegar \u00e8 considerato uno dei fumettisti pi\u00f9 talentuosi e influenti di sempre. Fu tra i primi a utilizzare lo humour in storie avventurose di ampio respiro. Il film \"Popeye\" (1980) di Robert Altman deriva dalle strisce del \"Thimble Theatre\": la sceneggiatura di Jules Feiffer si basa direttamente su un volume di ristampe della striscia edite da Nostalgia Press.\nNel 1971 la National Cartoonists Society ha indetto in suo onore il premio Elzie Segar.\nIn Italia un fumettista che ha subito l'influenza del lavoro di Segar \u00e8 Jacovitti."}
{"id": "288188", "revid": "1543377", "url": "https://it.wikipedia.org/wiki?curid=288188", "title": "Campionato mondiale di scherma 2005 - Sciabola a squadre femminile", "text": "Il Campionato mondiale di scherma 2005 di Lipsia in Germania.\nFasi di qualificazione della sciabola a squadre femminile (15 ottobre).\nPer la classifica finale generale vedi Classifica."}
{"id": "288203", "revid": "118275261", "url": "https://it.wikipedia.org/wiki?curid=288203", "title": "Video4Linux", "text": "Video4Linux o V4L \u00e8 una API per Linux per la cattura di immagini, la registrazione audio e l'acquisizione di filmati. Sono supportati diversi dispositivi, tra cui webcam USB, schede TV e radio.\nSebbene il nome ricordi quello di Video for Windows (VfW) non c'\u00e8 nessuna relazione fra le due API che risultano in effetti piuttosto differenti.\nVideo4Linux \u00e8 strettamente integrato con il kernel Linux.\nV4L2.\nLe API originali (Video4Linux1), introdotte al termine dello sviluppo del kernel 2.1.x di Linux, presentavano alcuni problemi cui gli sviluppatori pensarono di rimediare rilasciando, in concomitanza con il kernel 2.5.x, una nuova versione delle API nota come Video4Linux2 o V4L2.\nSfortunatamente alcune applicazioni gestivano gi\u00e0 per proprio conto le stesse situazioni per cui il rilascio di V4L2 ha generato una certa confusione poich\u00e9 fra applicazioni che facevano riferimento alle vecchie e nuove API. Il supporto di V4L1 \u00e8 stato abbandonato con il kernel 2.6.38."}
{"id": "288204", "revid": "8897", "url": "https://it.wikipedia.org/wiki?curid=288204", "title": "Video4linux", "text": ""}
{"id": "288206", "revid": "1222", "url": "https://it.wikipedia.org/wiki?curid=288206", "title": "Animali", "text": ""}
{"id": "288208", "revid": "463686", "url": "https://it.wikipedia.org/wiki?curid=288208", "title": "Alessandro Bardelli", "text": "Biografia.\nOper\u00f2 prevalentemente in Valdinievole e nelle zone limitrofe per una committenza privata ed ecclesiastica. Coevo dei toscani Ludovico Cardi detto \"il Cigoli\" e di Francesco Curradi, da loro trasse ispirazione pur elaborando un suo stile personale e abbastanza originale. Innocenzo Ansaldi, autore di un trattato sugli artisti della Valdinievole, tramanda che la sua morte avvenne \u00abper cagioni amorose\u00bb. Per il resto, non molto ci \u00e8 pervenuto sulla sua esistenza. Ad Alessandro Bardelli sono intitolati la strada principale e il Circolo culturale di Uzzano Castello, quest'ultimo fondato alla met\u00e0 del XIX secolo con un piccolo teatro e una \"biblioteca circolante\".\nOpere.\nQueste le opere che sono state sicuramente attribuite ad Alessandro Bardelli dagli storici dell'arte:"}
{"id": "288209", "revid": "1543377", "url": "https://it.wikipedia.org/wiki?curid=288209", "title": "Campionato mondiale di scherma 2005 - Spada a squadre femminile", "text": "Il Campionato mondiale di scherma 2005 di Lipsia in Germania.\nFasi di qualificazione del spada a squadre femminile (14 ottobre).\nPer la classifica finale generale vedi Classifica."}
{"id": "288211", "revid": "112921844", "url": "https://it.wikipedia.org/wiki?curid=288211", "title": "Luciano Fulvi", "text": " \nBiografia.\nPadre Fulvi era nato da Fulvio e Dina Franchi, contadini mezzadri nella propriet\u00e0 Di Grazia in localit\u00e0 \u201cVilla del Vescovo\u201d, a Uzzano, al confine con il comune di Pescia nella toscana Valdinievole. Durante la seconda guerra mondiale la sua casa fu bombardata, per cui la famiglia dovette arrangiarsi in sistemazioni di fortuna. Luciano fu ospitato dall'allora arciprete di Uzzano, don Gino Giuntoli, che era stato segretario del vescovo e cappellano militare nella prima guerra mondiale. Il parroco cur\u00f2 la sua formazione culturale e religiosa, incoraggiando Luciano a diventare sacerdote.\nLa vocazione al sacerdozio e alla missione.\nL'8 dicembre 1941, Padre Fulvi entr\u00f2 dunque in seminario a Pescia e si interess\u00f2 subito alle missioni, grazie alle animazioni missionarie di un comboniano della Casa di Carraia di Capannori. Il 5 ottobre 1946, fece ingresso nel noviziato comboniano di Firenze e il 9 settembre 1948 emise i voti temporanei e, in seguito, fu mandato a Rebbio, presso Como, a terminare gli studi liceali. L'anno dopo, pass\u00f2 a Trento come assistente dei seminaristi comboniani, studiando contemporaneamente la teologia presso il seminario diocesano. Il 30 maggio 1953, fu ordinato sacerdote a Milano dal cardinale Ildefonso Schuster. Nel giugno celebr\u00f2 la prima messa nell'arcipretura dei Santi Jacopo e Martino di Uzzano.\nLa missione.\nPadre Fulvi fu inviato in Inghilterra per prepararsi alla missione in Uganda, dov'era stato destinato, studiando l'inglese, collaborando nel contempo alla formazione dei seminaristi comboniani inglesi di Stillington. Nel dicembre 1956, dopo un breve rientro in famiglia, part\u00ec per l'Uganda, dove fu destinato alla missione di Nyapea, nella diocesi di Arua, come insegnante d'inglese e di religione.\nNel 1964, dopo otto anni di missione, fece ritorno in Inghilterra, per ristabilirsi dalla malaria contratta in Uganda, e dal 1965 al 1974 fu padre spirituale e poi formatore del seminario minore di Mirfield, quindi divenne promotore vocazionale e superiore ad Ardrossan, nel 1980 animatore vocazionale e superiore a Glasgow nel 1982 superiore locale a Mirfield e nel 1985 promotore vocazionale a Glasgow.\nNel 1990 fece ritorno in Uganda come promotore vocazionale a Ombac\u00ec, fino al 1995. Contemporaneamente, fu cappellano dell'Ombaci College, fondato dai comboniani. Non contento, si fece animatore del \"Movimento studentesco cristiano\" della diocesi di Arua.\nNel 1996, nonostante i problemi di salute (impianto di cinque by-pass), accett\u00f2 d'essere inviato a Kampala, per riprendere il lavoro di promotore vocazionale e qui entr\u00f2 nella Direzione nazionale della \"Giovent\u00f9 cristiana\". L'anno successivo, fu colpito da infarto e messo momentaneamente a riposo. Nel 1998, divenne cappellano della facolt\u00e0 di Economia di Kampala e in diverse scuole superiori.\nNel 2002 fu nominato superiore della comunit\u00e0 di Layibi, cappellano del Layibi College e del Centro vocazionale intitolato a Daniele Comboni, nonch\u00e9 assistente della pastorale giovanile diocesana di Gulu. Nel 2003 Padre Fulvi fece ritorno in Italia: per festeggiare i 50 anni di sacerdozio celebr\u00f2 messa nel natio Uzzano, e a Ponte Buggianese presso la piccola chiesa di Albinatico. Nel settembre, ritorn\u00f2 in Uganda a Layibi.\nL'uccisione.\nLa sera del 30 marzo 2004 alcuni assassini fecero ingresso nella stanza di Padre Fulvi, dentro la missione di Layibi, lo sorpresero alle spalle mentre si stava coricando e lo sgozzarono barbaramente.\nNel maggio successivo, furono arrestate sei persone, responsabili a vario titolo dell'aggressione e uccisione, tra cui un ex cuoco della missione, trovato con i vestiti insanguinati nelle ore immediatamente successive al delitto. Il movente ufficiale \u00e8 stato la rapina, anche se indagini pi\u00f9 approfondite farebbero pensare a un'uccisione di matrice politica da parte della Lord's Resistance Army, un'organizzazione terroristica che opera nel Nord Uganda dal 1987. Padre Fulvi curava progetti per il recupero dei bambini soldato, largamente utilizzati dalla LRA, e delle bambine vittime di violenza.\nBibliografia.\nLorenzo Gaiga, \"Con la missione nel cuore - Padre Luciano Fulvi missionario comboniano martire e l'Uganda del suo tempo\", Missionari Comboniani Verona, 2005."}
{"id": "288212", "revid": "399", "url": "https://it.wikipedia.org/wiki?curid=288212", "title": "Padre Luciano Fulvi", "text": ""}
{"id": "288213", "revid": "287204", "url": "https://it.wikipedia.org/wiki?curid=288213", "title": "Laboratori di misurazione delle antenne di Br\u00fcck", "text": "I laboratori di misurazione delle antenne di Br\u00fcck sono dei laboratori per la misurazione delle antenne radio a Br\u00fcck, a sud di Berlino. Sono stati costruiti nel 1939.\nNei laboratori di Br\u00fcck vi sono due torrette di legno di 54 m costruite nel 1963, create senza alcuna parte metallica e usate per montare le antenne e misurare le loro caratteristiche. Una di queste installazioni, la Messturm III, consiste di due torrette collegate da un ponticello sulla parte superiore, mentre l'altra, la Messturm II, ha un profilo tradizionale. Una terza torretta di legno, costruita nel 1958, \u00e8 stata distrutta da un incendio nel 1979."}
{"id": "288215", "revid": "2062065", "url": "https://it.wikipedia.org/wiki?curid=288215", "title": "Robert Kubica", "text": "Ha corso in Formula 1 dal 2006 al 2010 con la BMW Sauber e la Renault. Un gravissimo incidente durante un rally nel febbraio 2011 ne ha messo seriamente in dubbio il prosieguo della carriera, ripresa con la partecipazione al campionato del mondo rally dal 2013, dove vince nella categoria WRC-2, fino al 2016. Nella stagione 2018 di Formula 1 entra a far parte della Williams in qualit\u00e0 di terzo pilota e nel 2019 fa il suo ritorno in Formula 1 da pilota titolare dopo otto stagioni di assenza ma, dopo una sola annata, abbandona il sedile della scuderia britannica. Dal 2020 diventa pilota di riserva dell'Alfa Romeo Racing e nel 2021 disputa da titolare due Gran Premi. \nOltre alla Formula 1 e ai rally, ha corso anche in altre categorie come il DTM e l'European Le Mans Series, nel quale, nel 2021, si laurea campione insieme a Louis Del\u00e9traz e Ye Yifei.\nCarriera.\nGli inizi e le formule minori.\nKubica comincia la sua avventura con le macchine a 4 anni; all'et\u00e0 di 10 anni partecipa al campionato di go-kart polacco, il Polish Karting Championship, e nei primi 3 anni vince sei titoli. Dopo la 3\u00aa stagione nel campionato polacco, suo padre decide di farlo gareggiare in un campionato pi\u00f9 competitivo e lo porta in Italia dove nel 1998 riesce a vincere il campionato internazionale e fece immettere per la prima volta un nome straniero nell'albo d'oro della competizione; l'anno successivo difende il titolo in Italia e in pi\u00f9 arriva primo nel campionato tedesco, nella Monaco Kart Cup, nella Margutti Trophy e nella Elf Masters races; nel 2000 Kubica corre la sua ultima stagione con i kart classificandosi 4\u00ba nel campionato europeo e in quello mondiale. \nAlla fine della stagione prova per la prima volta una Formula Renault; nella prima stagione ottiene una pole position, mentre nel 2002 vince 4 gare e si piazza al secondo posto in campionato; alla fine della stagione prende parte alla World Series by Renault 2000 che si teneva a Interlagos, in Brasile, dove domina la gara dal primo all'ultimo giro. Nel 2003 passa alla F3 Euro Series, ma un brutto incidente stradale in Polonia, in cui rischi\u00f2 l'amputazione di un braccio, lo costrinse a rinviare il suo debutto, finendo la rovinosa stagione in 12\u00aa posizione; nel novembre 2005 prende parte per la terza volta alla Macau F3 Grand Prix, nella quale si classifica 2\u00ba. Dopo aver vinto la Formula Renault riceve il premio di provare la Renault di Formula 1 nei test di Barcellona, dove impressiona tutti con un grande tempo sul giro, ma fu appiedato dalla scuderia francese. Cos\u00ec, il boss della BMW Mario Theissen, notando il valore del polacco, diede il pass che lo fece approdare come collaudatore della BMW Sauber nella stagione 2006.\nI primi anni in Formula 1.\nIl quadriennio in BMW Sauber (2006-2009).\n2006.\nNel 2006 fu terzo pilota e collaudatore per la squadra BMW Sauber; esord\u00ec in gara al Gran Premio d'Ungheria in sostituzione di Jacques Villeneuve, divenendo il primo polacco a correre nella massima categoria; la gara non fu per\u00f2 fortunata per il pilota, giunto settimo ma squalificato, in quanto la vettura risultava di 2 chilogrammi sottopeso. Dopo la gara la BMW Sauber annunci\u00f2 che Kubica avrebbe sostituito Villeneuve in maniera definitiva per il campionato 2006, correndo anche le rimanenti gare. Nel Gran Premio d'Italia concluse sorprendentemente al terzo posto, riuscendo addirittura a guidare la gara per alcuni giri, dopo essersi qualificato settimo a causa di un errore commesso durante il giro veloce, alla prima curva di \"Lesmo\", che compromise poi le performance degli pneumatici Michelin per tutta la qualifica; nei tre gran premi restanti non ottenne punti, ma sfior\u00f2 per due volte l'ottavo posto.\n2007.\nDopo le buone prestazioni del campionato 2006 la BMW Sauber lo conferm\u00f2 anche per la stagione 2007; dopo due prime gare senza risultati a partire dal Gran Premio del Bahrein and\u00f2 costantemente a punti. Durante il Gran Premio del Canada ebbe un terribile incidente al tornante \"Epingle\", impattando violentemente contro le barriere; fortunatamente, le uniche conseguenze furono un leggero trauma cranico, unito alla distorsione di una caviglia; la cellula di sopravvivenza e il Sistema HANS risultarono determinanti per la salute del pilota. Nel successivo Gran Premio degli Stati Uniti a Indianapolis fu sostituito da Sebastian Vettel; al rientro in Francia chiuse con un ottimo quarto posto che fu replicato a Silverstone, mentre concluse settimo al N\u00fcrburgring. Il mondiale per il polacco continu\u00f2 bene ottenendo in Ungheria un buon 5\u00ba posto e in Turchia un 8\u00ba posto. Nella successiva gara, sul tracciato brianzolo di Monza perse il confronto col compagno di squadra Nick Heidfeld, classificandosi quinto dopo un errore dei suoi meccanici durante il pit stop; proprio in quest'occasione giunse la conferma ufficiale che il Trofeo Lorenzo Bandini del 2008, destinato al pilota che si \u00e8 distinto l'anno precedente, era stato assegnato al pilota polacco; la consegna \u00e8 avvenuta a Brisighella (RA) il 18 maggio 2008. Nell'ultimo gran premio in Brasile arriv\u00f2 quinto e chiuse il mondiale 6\u00ba con 39 punti.\n2008.\nNella stagione 2008, \u00e8 stato sfortunato l'esordio al Gran Premio d'Australia, dove \u00e8 partito in prima fila, ma in gara \u00e8 stato tamponato dalla Williams di Kazuki Nakajima durante i giri percorsi alle spalle della safety car; una settimana dopo, in Malesia, si \u00e8 classificato secondo dietro a Kimi R\u00e4ikk\u00f6nen dopo essere scattato dalla quarta posizione in griglia. Il 5 aprile 2008 ha realizzato la sua prima pole position nel Gran Premio del Bahrein, anche prima pole della storia di un pilota polacco e prima della BMW Sauber da quando \u00e8 anche costruttrice di telai oltre che di motori, finendo la gara terzo; seguono poi un quarto posto in Spagna e Turchia e il secondo posto a Monaco. L'8 giugno 2008 vince il suo primo gran premio in Formula 1 sul Circuito di Montr\u00e9al in Canada, proprio sul circuito dove un anno prima aveva rischiato la vita; \u00e8 la prima vittoria della storia della Formula 1 di un pilota polacco e prima vittoria della BMW da quando \u00e8 anche costruttrice di telai oltre che di motori. Un ulteriore primato \u00e8 che Kubica riesce cos\u00ec anche a balzare in testa alla classifica, sfruttando inoltre i ritiri dei piloti maggiormente candidati al titolo (tuttavia sarebbe stato raggiunto dopo poche gare per via della minor competitivit\u00e0 della BMW Sauber rispetto alla McLaren e alla Ferrari).\nKubica prosegue il mondiale in maniera eccellente andando a punti diverse volte dopo il vittorioso Gran Premio del Canada (tranne a Silverstone dove si ritira per un testacoda sotto la pioggia battente) e tornando sul podio nel Gran Premio d'Europa a Valencia. Due settimane dopo, in Belgio, si classifica sesto; la settimana successiva, nel Gran Premio d'Italia, parte 11\u00ba ma grazie ad una buona strategia riesce a portare a casa il 3\u00ba posto che gli vale il podio, oltre che 6 punti. Durante il Gran Premio di Singapore pu\u00f2 puntare alla seconda vittoria per via della safety car che ha rimescolato i piloti in gara, ma deve scontare un drive-through per aver superato il limite di velocit\u00e0 ai box; l'occasione gli si ripresenta nel successivo Gran Premio del Giappone sfruttando assieme al pilota della Renault Fernando Alonso la bagarre fra le Ferrari e le McLaren (con testacoda e penalizzazioni per i due contendenti al titolo Lewis Hamilton e Felipe Massa), riuscendo a finire 2\u00ba dietro Alonso. \u00c8 la settimana successiva in Cina che perde il titolo definitivamente con Hamilton che vincer\u00e0 la gara e Massa arriver\u00e0 2\u00ba; chiuder\u00e0 il mondiale 4\u00ba con 75 punti.\n2009.\nIl campionato 2009 fu letteralmente disastroso per il polacco a causa di una monoposto penalizzata dalle nuove regole; alla prima corsa riusc\u00ec a qualificarsi 4\u00ba ma in gara vanific\u00f2 tutto negli ultimi giri poich\u00e9 Sebastian Vettel in un tentativo di sorpasso di Kubica fin\u00ec per creare un incidente che mise fuori gioco entrambi, proprio mentre quest'ultimo era 2\u00ba a pochi passi dal dominante Jenson Button. In Malesia si qualific\u00f2 8\u00ba ma alla partenza non part\u00ec bene e alla fine del primo giro era 19\u00ba; seguirono altri risultati deludenti in Cina, Bahrein, Spagna e Monaco. I primi punti stagionali arrivarono in Turchia dove fin\u00ec 7\u00ba; altri piazzamenti positivi arrivarono in Europa, in Belgio dove arriv\u00f2 4\u00ba con un'ottima prestazione e a Singapore dove fin\u00ec 8\u00ba; il miglior piazzamento stagionale fu al Gran Premio del Brasile, in cui fu protagonista di una prestazione davvero eccellente finendo 2\u00ba. Chiuse il campionato al 14\u00ba posto con 17 punti.\nIl passaggio alla Renault e l'incidente nel rally (2010-2011).\n2010.\nDopo l'uscita dal circus del team BMW Sauber, il 7 ottobre 2009 ufficializza il suo passaggio alla Renault in sostituzione di Fernando Alonso che passer\u00e0 in Ferrari per il campionato 2010, inoltre \u00e8 stato ufficializzato il prolungamento di contratto che porterebbe Kubica a guidare in Renault fino al 2012. \u00c8 una stagione molto difficile per la scuderia francese, costretta a tagli e restrizioni economiche; ed \u00e8 proprio la grande capacit\u00e0 di guida del pilota polacco a trascinare la squadra francese ed a portare punti importanti. In Bahrein conclude 11\u00ba mentre in Australia, gara caratterizzata da numerosi duelli e sorpassi nelle prime posizioni, riesce ad emergere guadagnando la seconda piazza; ritorna sul podio a Monaco (secondo) andando a punti nelle tre gare precedenti e nelle tre gare successive all'appuntamento monegasco. La sua costanza \u00e8 interrotta per problemi tecnici a Silverstone, dove \u00e8 anche autore di un duello con Alonso. \nLe prestazioni della \"Gialla\" dopo questo gran premio iniziano rapidamente a calare: a Hockenheim chiude in settima posizione e in Ungheria \u00e8 costretto al ritiro per un incidente nella pit-lane con la Force India di Adrian Sutil; riesce a risalire sul podio in Belgio (terzo) alle spalle dei leader del campionato Mark Webber e Lewis Hamilton. Tuttavia la scuderia non investe pi\u00f9 nei miglioramenti della vettura perch\u00e9 si sta gi\u00e0 concentrando nello sviluppo per il campionato 2011, non consentendo cos\u00ec grandi prestazioni ai piloti. \u00c8 autore di una grande rimonta (5 posizioni in 4 giri) nel Gran Premio di Singapore in notturna, dove da 12\u00ba riesce a chiudere in zona punti; con un brutto ritiro a Suzuka (perde la posteriore destra in regime di safety car) si chiude la sua lotta per il consolidamento del settimo posto in classifica, cedendo la posizione in favore di Nico Rosberg; gli ultimi gran premi lo vedranno sempre a punti, ottenendo l'8\u00ba posto in campionato con 136 punti e 3 podi.\n2011.\nDopo aver partecipato ai test invernali con la nuova R31 a Valencia, Kubica \u00e8 costretto a rinunciare alla partecipazione al campionato 2011 a causa di un incidente in una competizione rallystica occorso il 6 febbraio 2011; l'incidente, avvenuto durante il Rally Ronde di Andora in localit\u00e0 San Lorenzo nel territorio del Comune di Testico (SV), ha provocato gravissime lesioni al pilota, incluse una frattura alla gamba destra, un'emorragia interna e lesioni multiple alla mano, alla spalla e al braccio destro, mentre il suo copilota \u00e8 rimasto illeso. Lo studio della dinamica dell'incidente ha rivelato che dopo l'urto dell'automobile contro il guard-rail di una curva, quest'ultimo ha ceduto e la testa della successiva sezione \u00e8 entrata nell'abitacolo della vettura frontalmente, colpendo lateralmente il pilota e uscendo dalla parte posteriore della vettura. Ricoverato d'urgenza in gravi condizioni all'Ospedale Santa Corona di Pietra Ligure, Kubica \u00e8 stato sottoposto ad un intervento chirurgico durato sette ore per salvargli la mano e per ricomporre la frattura ad una gamba. Il pilota \u00e8 stato in seguito sottoposto a due ulteriori lunghi interventi chirurgici, il primo per correggere le problematiche legate al braccio ed alla gamba e il secondo al gomito destro che non era stato ricomposto durante le precedenti operazioni; in seguito alla conclusione della prima fase chirurgica Kubica deve affrontare una lunga riabilitazione intervallata con piccoli interventi destinati alla correzione dei difetti residui. La partecipazione al campionato 2011 \u00e8 compromessa, cos\u00ec come la ripresa dell'attivit\u00e0 agonistica ad alto livello, subordinata al buon esito delle terapie; il 16 febbraio 2011 la Renault rende noto che il suo posto in squadra verr\u00e0 affidato al tedesco Nick Heidfeld per il 2011.\nIl contratto con la Ferrari (2012).\nL'11 luglio 2018, nel corso di un podcast ufficiale della F1, il pilota ha dichiarato che anni prima, anteriormente all'incidente al Rally Ronde di Andora, aveva gi\u00e0 siglato un accordo per la stagione 2012 con il team Ferrari, dove avrebbe affiancato Fernando Alonso. Quello di Andora sarebbe infatti dovuto essere il suo ultimo rally, in quanto il contratto con la scuderia italiana avrebbe vietato la partecipazione alle manifestazioni rallystiche.\nLa riabilitazione ed il ritorno alle competizioni.\nIl 23 aprile 2011 Kubica viene dimesso dall'istituto S. Corona di Pietra Ligure; il proprietario della Renault ha affermato che il pilota polacco non prender\u00e0 parte a nessuna gara del campionato 2011, non escludendo per\u00f2 che possa prendere parte alle prove libere del venerd\u00ec in qualche Gran Premio. Nel mese di agosto 2011 viene reso noto che, mentre per la gamba la situazione evolve verso un ottimo recupero, sussistono problematiche di mobilit\u00e0 e sensibilit\u00e0 dell'arto superiore, in particolare a livello del dito medio e del gomito; il Dr. Ceccarelli riferisce che il gomito al momento non consente uno sviluppo pieno della riabilitazione, mentre la sensibilit\u00e0 del dito medio si discosta da quella delle altre dita. Il mese di settembre si rivela cruciale, il suo posto presso la Lotus Renault GP, che nel frattempo ha rilevato il materiale Renault, non \u00e8 pi\u00f9 garantito e si fanno insistenti le voci su un suo accantonamento; in seguito, le dichiarazioni rilasciate sia dal medico che si occupa della riabilitazione (Dott. Ceccarelli) che del manager (Daniele Morelli) lasciano intendere che il recupero del pilota pu\u00f2 avvenire in maniera sufficiente a permettere un ritorno nel campionato 2012, prevedendo la possibilit\u00e0 di testare una vettura nel periodo compreso tra novembre e gennaio. Il periodo che va dal 23 al 25 novembre 2011 \u00e8 segnato da dichiarazioni contrastanti; Daniele Morelli, il manager del pilota, comunica che il contratto in Renault, in scadenza a fine anno, permetter\u00e0 di cercare un sedile per il campionato 2012, mentre \u00c9ric Boullier, capo della Renault, rilascia una dichiarazione in cui afferma che Kubica ha segnalato l'impossibilit\u00e0 di essere in pista con l'inizio del campionato 2012. Le poche notizie disponibili parlano di un recupero ottimale della gamba ed un costante miglioramento della mano; lo scenario pi\u00f9 probabile vede il pilota non ancora pronto per i test pre campionato ma con buone possibilit\u00e0 di essere presente gi\u00e0 alle prime gare, non si sa con che vettura.\nL'11 gennaio 2012 il polacco della Renault si \u00e8 rotto la gamba destra dopo una caduta sul ghiaccio nella sua casa a Marina di Pietrasanta, vicino a Viareggio; le notizie parlano di una frattura alla tibia, nella stessa gamba gravemente ferita nel grave incidente di rally dello scorso febbraio. Anche se il ventisettenne pare sia scivolato banalmente in giardino, sul ghiaccio formatosi durante la notte, per l'emittente britannica BBC Kubica avr\u00e0 bisogno di una vite di metallo inserita appena sopra la caviglia e dovr\u00e0 portare per un mese il gesso prima di poter iniziare la riabilitazione; si allontanano sempre di pi\u00f9 i piani per il suo ritorno in Formula 1. L'8 marzo 2012 l'ex pilota della Toro Rosso Jaime Alguersuari, divenuto commentatore della BBC, rilascia dichiarazioni sconfortanti circa le condizioni del pilota di Cracovia; secondo lo spagnolo, infatti, Kubica non sarebbe in grado neanche di sollevare un bicchiere usando il suo braccio destro. Il giorno seguente a queste dichiarazioni, per\u00f2, compaiono in rete delle foto che ritraggono Kubica durante un test in Liguria con una \u0160koda Fabia S2000 di sua propriet\u00e0, test realmente avvenuto e confermato dall'autorevole rivista Autosprint; successivamente, l'11 marzo, Kubica torna al volante di un kart in un kartodromo di Montecatini.\nRally.\nIl 9 settembre 2012 ritorna alle competizioni alla guida di una Subaru Impreza WRC, insieme al navigatore Giuliano Manfredi prendendo parte alla terza edizione della Ronde del Gomitolo di Lana svoltasi a Biella; vincendo tutte e quattro le prove speciali, il polacco si aggiudica anche la competizione. Nel Rally di San Martino di Castrozza il 15 settembre 2012 \u00e8 nuovamente vittima di un incidente, fortunatamente in questo caso senza conseguenze per il pilota; i danni alla vettura lo costringono per\u00f2 al ritiro. Il 29 settembre 2012 partecipa in coppia con Emanuele Inglesi al 29\u00ba Rally Internazionale Citt\u00e0 di Bassano, gara conclusiva dell'IRCup 2012 e vince la prestigiosa gara, nonostante le condizioni meteo non ottimali e il percorso particolarmente impegnativo.\nNel 2013 prende parte con la Citro\u00ebn ad alcune gare valevoli per il campionato del mondo rally, sia per il WRC, sia per il WRC-2; in quest'ultima classe coglie cinque successi, diventando campione del mondo alla prima stagione.\nNella stagione 2014 \u00e8 pilota titolare della Ford del team M-Sport; al debutto, vince le prime due speciali del rally di Montecarlo, ritirandosi poi per un'uscita di strada durante la seconda giornata. Chiuder\u00e0 la stagione in 16\u00aa posizione, andando a punti solo in tre occasioni. Lo stesso anno partecipa e vince anche al Monza Rally Show, battendo Valentino Rossi al ultima speciale.\nPer la stagione 2015 conferma l'impegno con la Ford.\nIl ritorno in Formula 1.\nI test (2017).\nNel 2017 \u00e8 tornato alla guida di una monoposto di Formula 1 per alcuni test nel mese di agosto all'Hungaroring di Budapest, prima con la Renault e successivamente con la Williams.\nIl ritorno con la Williams (2018-2019).\n2018: terzo pilota.\nIl 16 gennaio 2018 viene ufficializzato come terzo pilota proprio della scuderia inglese Williams. Dopo aver preso parte ai test invernali, disputa le prime prove libere nei Gran Premi di Spagna, Austria e Abu Dhabi.\n2019: il ritorno da pilota titolare.\nIl 22 novembre 2018 la Williams annuncia il suo ritorno da pilota titolare, dopo otto stagioni di assenza, nella stagione 2019. Il polacco ha scelto come numero di gara l'88, usato per l'ultima volta da Rio Haryanto nel Gran Premio di Germania 2016. Sebbene risulti spesso pi\u00f9 lento del compagno di squadra, che in gara riesce a battere solamente in due occasioni, Kubica conquista il primo ed unico punto della scuderia durante il Gran Premio di Germania, per via della penalizzazione delle due Alfa Romeo Racing.\nAlla vigilia del Gran Premio di Singapore annuncia che a fine stagione lascer\u00e0 la Williams. Dalla stagione 2020 viene sostituito dal terzo pilota della scuderia Nicholas Latifi.\nTerzo pilota per l'Alfa Romeo Racing e il secondo ritorno da titolare (2020-presente).\n2020.\nDal 2020 viene designato terzo pilota dell'Alfa Romeo Racing e corre in cinque sessioni di prove libere. \n2021.\nNel 2021 viene confermato come terzo pilota dell\u2019Alfa Romeo Racing e in Spagna, in Stiria e in Ungheria partecipa al primo turno di prove libere. Nei Gran Premi d'Olanda e d\u2019Italia, il polacco torna al volante in una gara ufficiale per sostituire il pilota titolare Kimi R\u00e4ikk\u00f6nen, risultato positivo al SARS-CoV-2. Il polacco termina al quindicesimo posto a Zandvoort e al quattordicesimo a Monza, chiudendo la stagione con 0 punti e al penultimo posto in classifica piloti.\n2022.\nIl 24 novembre 2021 viene confermato come terzo pilota dell\u2019Alfa Romeo per la stagione 2022.\nDTM.\nKubica nel 2020 partecipa alla ventunesima edizione del campionato DTM con la scuderia Orlen Team ART. Finisce a punti in tre gare: gara 1 ad Assen, gara 1 a Hockenheim e in gara 2 a Zolder II finendo sul terzo gradino del podio. Finisce il campionato al 16\u00ba posto con 20 punti.\nEndurance.\nEuropean Le Mans Series.\nNel 2021 Kubica partecipa al campionato European Le Mans Series nella categoria LMP2, con il team belga Team WRT insieme a Louis Del\u00e9traz e Ye Yifei. Nella prima gara a Montmel\u00f2 il trio conquista la vittoria. Si ripetono vincendo anche la seconda gara del campionato a Spielberg. Il terzo appuntamento si disputa al Paul Ricard, i tre piloti della WRT si qualificano secondi, mentre in gara arrivano in quinta posizione, \nNella quarta gara a Monza chiudono quarti rimanendo in testa alla classifica. Con la vittoria in Belgio il Team WRT si laurea campione nella serie con una gara d'anticipo.\nIMSA e 24 ore di Daytona.\nNel 2021 partecipa alla gara alla 24 ore di Daytona del campionato IMSA WeatherTech SportsCar nella categoria LMP2 con il team danese High Class Racing. Il team si qualifica seconda ma in gara chiude in nona posizione.\nWEC e 24 ore di Le Mans.\nNel 2021 Kubica partecipa alla 24 Ore di Le Mans con Ye Yifei e Louis Del\u00e9traz, stesso equipaggio dell\u2019European Le Mans Series nel Team WRT in categoria LMP2.L\u2019equipaggio conduce un\u2019ottima gara sempre nei primi posti. All\u2019ultimo giro della gara per\u00f2, mentre erano al primo posto nella loro categoria, sono costretti al ritiro per un problema tecnico dopo ben 362 giri percorsi. Sempre nel 2021 partecipa con il team danese High Class Racing alle ultime due gare in Bahrein del WEC. Nel novembre del 2021 sul circuito del Bahrein Kubica insieme a Alex Peroni e Oliver Goethe partecipano ai test post-stagionali alla guida della Ferrari 488 GTE Evo del team Iron Lynx. \nNel gennaio del 2022 Kubica viene ingaggiato dal team Prema supportato da Iron Lynx per correre nella stagione 2022 del WEC, nella classe LMP2. Insieme al polacco ci sono Lorenzo Colombo e Louis Del\u00e9traz.\nRisultati in carriera.\nEndurance.\nCampionato IMSA WeatherTech SportsCar.\n\u2020 I punti contano solo per la Michelin Endurance Cup e non per il campionato LMP2 generale."}
{"id": "288217", "revid": "1318658", "url": "https://it.wikipedia.org/wiki?curid=288217", "title": "Camilliani", "text": ""}
{"id": "288220", "revid": "33689", "url": "https://it.wikipedia.org/wiki?curid=288220", "title": "Coltiva pi\u00f9 interessi, \u00e8 nel tuo interesse", "text": ""}
{"id": "288224", "revid": "108107", "url": "https://it.wikipedia.org/wiki?curid=288224", "title": "Coca-Cola Company", "text": ""}
{"id": "288227", "revid": "125842621", "url": "https://it.wikipedia.org/wiki?curid=288227", "title": "The Coca-Cola Company", "text": "The Coca-Cola Company \u00e8 una delle pi\u00f9 grandi aziende produttrici e distributrici di bevande analcoliche e concentrati di sciroppi a livello mondiale. \u00c8 pi\u00f9 conosciuta con il nome del suo prodotto originario, la Coca-Cola. La sede \u00e8 ad Atlanta (Georgia), negli Stati Uniti d'America, quotata alla Borsa di New York (NYSE) con la sigla \"KO\" e fa parte sia dell'indice Dow Jones sia dello S&amp;P 500. La bevanda da cui trae il nome, Coca-Cola, fu inventata dal farmacista John Stith Pemberton, nel 1886. Secondo il Rapporto annuale del 2005, la societ\u00e0 vende pi\u00f9 di 400 diversi tipi di bevande in pi\u00f9 di 200 paesi e territori in tutto il mondo. In generale la Coca-Cola produce concentrati di sciroppo venduti a varie societ\u00e0 imbottigliatrici nel mondo legate alla casa madre da contratti di franchising.\nStoria.\nIl farmacista John Stith Pemberton invent\u00f2 nel 1884 un vino di coca chiamato \"Pemberton's French Wine Coca\". Fu ispirato dal formidabile successo del vino di coca del corso Angelo Mariani, detto \"Vino Mariani\". L'anno seguente, quando Atlanta e la Contea di Fulton (Georgia) imposero la legge sul proibizionismo, Pemberton inizi\u00f2 a sviluppare una versione analcolica del French Wine Coca, aggiungendo aromi di frutta, zucchero e acido citrico, riuscendo a mantenere il contenuto di cocaina che a quel tempo si credeva possedere miracolosi effetti benefici.\nIl nome Coca-Cola venne ideato da un socio di Pemberton, Frank Mason Robinson, dall'insieme dei due principali ingredienti: le stimolanti foglie di coca provenienti dal Sudamerica e le aromatizzanti noci di cola, fonti di caffeina. Pemberton pubblicizz\u00f2 per la prima volta la bevanda il 29 maggio 1884 nel giornale locale affermando che la sua bevanda era un medicinale con la possibilit\u00e0 di curare le emicranie e alleviare l'affaticamento.\nNel 1887 Pemberton vendette i diritti sulla sua azienda ad Asa Griggs Candler, che la incorpor\u00f2 nel 1888 nella Coca-Cola Corporation. Nello stesso anno, Pemberton vendette i diritti una seconda volta ad altri tre uomini d'affari: J.C. Mayfield, A. O. Murphey ed E.H. Bloodworth. Nel frattempo, il figlio alcolista di Pemberton, Charley Pemberton, inizi\u00f2 a vendere anch'egli la sua versione del prodotto. Cos\u00ec, ben tre versioni della Coca-Cola, vendute da tre diverse societ\u00e0 erano contemporaneamente sul mercato. Il 16 agosto dello stesso anno Pemberton mor\u00ec.\nNel 1899, Candler vendette, per 1$, i diritti esclusivi per imbottigliare la Coca-Cola nella gran parte degli Stati Uniti a tre imprenditori di Chattanooga (Tennessee): Benjamin F. Thomas, Joseph B. Whitehead e John T. Lupton, fondando la Coca-Cola Bottling Company. Con l'entrata in vigore della legge Pure Food and Drug Act nel 1906 il livello di cocaina fu ridotto, e successivamente eliminata dal processo produttivo. Nel 1919, Candler vendette la sua societ\u00e0 al banchiere di Atlanta Ernest Woodruff.\nLa Coca Cola nella seconda guerra mondiale.\nQuando gli Stati Uniti entrarono in guerra nella seconda guerra mondiale, la Coca-Cola inizi\u00f2 a fornire gratis ai soldati dell'Esercito le sue bevande. L'esercito americano permetteva agli impiegati della Coca-Cola di entrare nelle linee del fronte come \"Ufficiali tecnici\", al fine di approvvigionare i soldati con le bevande. La Coca-Cola install\u00f2 cos\u00ec numerosi impianti di imbottigliamento in parecchie localit\u00e0 d'oltremare, per assicurare la disponibilit\u00e0 della bevanda ai soldati, ponendo cos\u00ec le basi per la sua espansione. La popolarit\u00e0 della bevanda esplose, non appena i soldati americani ritornarono a casa continuando a voler gustare la bevanda.\nPrima che gli Stati Uniti entrassero in guerra, la difficolt\u00e0 di spedire il concentrato di Coca-Cola alla Germania nazista e ai territori occupati, spinse a creare una nuova bevanda alla quale venne assegnato il nome Fanta. Negli anni trenta, Robert W. Woodruff divent\u00f2 presidente della Coca-Cola, gestendo la bevanda e il suo destino fino alla sua morte nel 1985. Nel 1982, Coca-Cola acquist\u00f2 le 2 societ\u00e0 Columbia Pictures e Columbia Pictures Television, che possedette fino al 1989, quando le vendette alla Sony Corporation. Nel 2006 la filiale italiana decide di entrare nel mondo delle acque minerali, come gi\u00e0 in quasi tutti gli altri paesi del mondo, ed acquista, assieme al maggiore imbottigliatore italiano Coca-Cola HBC Italia, l'azienda di acque minerali Fonti del Vulture (allora chiamata \"Traficante\"), di Rionero in Vulture (PZ). Con l'acquisizione da parte del colosso americano, Fonti del Vulture ha lanciato i suoi prodotti sul mercato nazionale, in particolar modo l'Acqua Lilia.\nVendite.\nSecondo il Rapporto annuale del 2005, la societ\u00e0 vende bevande in pi\u00f9 di 200 paesi e territori in tutto il mondo. Il rapporto inoltre dichiara che dei pi\u00f9 di 50 miliardi di bevande di tutti i tipi consumate giornalmente a livello mondiale, le bevande con i marchi posseduti o autorizzati dalla Coca-Cola rappresentano circa 1,3 miliardi di bottiglie. Di queste, le bevande con il marchio \"Coca-Cola\" o \"Coke\" rappresentano circa il 55% delle vendite totali dell'azienda. Inoltre, secondo il rapporto, le vendite sono percentualmente distribuite come segue:\nImbottigliatori.\nIn generale, la Coca-Cola e/o consociate, producono solo sciroppo concentrato, successivamente venduto ai vari imbottigliatori in franchise dislocati in tutto il mondo. Gli imbottigliatori Coca-Cola, che territorialmente dispongono di contratti esclusivi con la compagnia, producono prodotti finiti, in lattine e in bottiglia, a partire dal concentrato, in combinazione con acqua depurata e dolcificanti. Gli imbottigliatori poi vendono, distribuiscono e commerciano il prodotto finale Coca-Cola a negozi al dettaglio, distributori automatici, ristoranti e distributori di cibo di servizio.\nUn'eccezione a questo tipo di relazione tra la Coca-Cola e gli imbottigliatori \u00e8 rappresentato dalla ditta Soda fountain sciroppi, con sede negli Stati Uniti, dove la Coca-Cola \u00e8 responsabile direttamente sia della fabbricazione che della vendita di sciroppi in fontana (\"fountain syrups\"), sia verso grossisti autorizzati che verso alcuni dettaglianti.\nNel 2005, la Coca-Cola possedeva quote di capitale in 51 societ\u00e0 non-consolidate, tra cui imbottigliatori, industrie conserviere e operazioni di distribuzione, che coinvolgono approssimativamente il 58% della produzione totale. Gli investimenti pi\u00f9 significativi sono:\nProdotti e marchi.\nLa Coca-Cola offre quasi 400 marchi in pi\u00f9 di 200 Paesi, oltre al suo marchio storico Coca-Cola. Tra questi sono inclusi i seguenti:\nLa Fanta e l'evoluzione dell'azienda.\nLa Tab fu il primo tentativo della Coca-Cola di sviluppare una bibita gassata dietetica usando saccarina come sostituto dello zucchero. Introdotto nel 1963, il prodotto \u00e8 ancora venduto, anche se la produzione \u00e8 diminuita dal momento dell'introduzione della Coca-Cola Light.\nL'Azienda non produce solo la Coca-Cola ma altre bibite gassate, tra cui la Fanta, fondata in Germania nel 1940 da Max Keith (principale imbottigliatore della Coca-Cola in Germania), quando, a causa della II guerra mondiale il regime di Hitler viet\u00f2 l'importazione della Coca Cola. L'azienda allora decise, che, per non perdere il posizionamento sul mercato tedesco, fosse necessaria la creazione di un nuovo marchio. Keith ricorse alla produzione di una diversa bibita gassata, la Fanta, che si dimostr\u00f2 un successo. Quando la Coca-Cola riprese il controllo dopo la guerra, adott\u00f2 anche la Fanta come marchio. La Fanta era ottenuta da sottoprodotti della produzione del formaggio e della marmellata. Il nome deriva dal termine tedesco per \"immaginazione\", \"Fantasie\" o \"Phantasie\", (di etimologia greca, attraverso il latino \"phantasia\" dal greco antico \u03c6\u03b1\u03bd\u03c4\u03b1\u03c3\u03af\u03b1), perch\u00e9 l'inventore riteneva che occorresse immaginazione per sentire il gusto di arancia in questo strano miscuglio. Dopo la seconda guerra mondiale, la Fanta venne (ri) presa dalla Coca-Cola, che, nel 1960 ne acquist\u00f2 il marchio. La Fanta all'arancia meglio nota \"aranciata Fanta\" \u00e8 la versione pi\u00f9 popolare fatta per la prima volta a Napoli nel 1955. L'imbottigliatore locale SNIBEG, grazie all'intervento del Conte Matarazzo, produsse per la prima volta Fanta nella sua formulazione con arance, dando vita al prodotto che oggi conosciamo. La Coca-Cola nel 1960 ne acquist\u00f2 il marchio, distribuendola in tutto il mondo. Ma vennero prodotte altre bevande con diversi gusti: limone, mela, fragola, ananas e uva. In alcune nazioni esiste anche una versione dietetica della Fanta all'arancia. L'aranciata Fanta \u00e8 disponibile in oltre 180 paesi. La variante tedesca \"Fanta Klare Zitrone\" (\"Fanta chiara al limone\") divenne la Sprite, un altro successo dell'azienda e la sua risposta alla 7 Up.\nNuove bevande.\nDurante gli anni novanta, l'azienda rispondeva al crescente interesse dei consumatori per le bevande salutari con l'introduzione di diversi nuovi marchi di bibite non gassate: la Minute Maid Juices to Go, le bevande per lo sport Powerade, il t\u00e8 profumato Nestea (in associazione con Nestl\u00e9), Fruitopia, una bibita alla frutta e Dasani acqua.\nNel 2004, forse in risposta alla fiorente popolarit\u00e0 delle diete a basso contenuto di carboidrati come la Atkins Diet, la Coca-Cola annunci\u00f2 la sua intenzione di sviluppare e vendere un'alternativa a basso contenuto di zuccheri alla Coca-Cola classica, denominata C2 Cola. C2 contiene un mix di sciroppo di mais ad alto contenuto di fruttosio, aspartame, sucralosio, e acesulfame K. La C2 venne realizzata per emulare il gusto della classica Coca-Cola . Anche se contiene meno della met\u00e0 delle calorie e dei carboidrati degli standard delle bibite gassate, la C2 non fu una mera sostituzione delle bibite a zero-calorie come la Coca-Cola Light.\nCoca-Cola \u00e8 la bibita gassata pi\u00f9 venduta nella maggior parte dei Paesi del mondo. Solo il Medio Oriente, \u00e8 l'unica area dove la Coca-Cola non \u00e8 prima in classifica nelle vendite tra le bibite gassate. In questa regione la Coca-Cola detiene comunque quasi il 25% delle quote di mercato, mentre la Pepsi il 75%. In modo simile in Scozia, le statistiche dimostrano che dal 2005 le vendite sia di Coca-Cola che Coca-Cola Light hanno superato le vendite del prodotto locale Irn Bru, una volta pi\u00f9 popolare.\nIn Per\u00f9, la locale Inca Kola era pi\u00f9 venduta della Coca-Cola, il che spinse l'Azienda ad acquistarne il 50% dei pacchetti azionari. In Giappone, siccome il the e il caff\u00e8 in lattina sono pi\u00f9 popolari, la bibita gassata pi\u00f9 venduta non \u00e8 la Coca-cola. Quindi, nel pase del Sol Levante, il marchio pi\u00f9 venduto della Coca-Cola Company non \u00e8 la Coca-Cola, ma il drink Georgia. \u00c8 probabile che la minore popolarit\u00e0 della Coca-Cola in India sia dovuta ai sospetti riguardanti gli standards salutari della bibita. Tuttavia, le quote di mercato non confermano questa ipotesi. Nello specifico, nel 2005, la quota di mercato della Coca-Cola India era del 60,9%.\nComunque, Thums Up, un marchio acquistato dalla Coca-Cola, contribuisce a soddisfare maggior parte di queste quote di mercato rispetto alla Coca-Cola.\nIl giorno 1 novembre 2021 Coca Cola statunitense acquista il 100% di BodyArmor, bevande sportive.\nLo spionaggio.\nIl 6 giugno 2006 un impiegato della Coca-Cola e altre due persone furono arrestate con l'accusa di aver tentato di vendere informazioni \"\"altamente classificate\" al produttore di bibite gassate concorrente, la PepsiCo, per 1,5 milioni di dollari. Le informazioni rivelate non riguardavano, per\u00f2, la ricetta della Coca-Cola, forse il segreto pi\u00f9 attentamente custodito dall'azienda, bens\u00ec una nuova bevanda in fase di sviluppo. I responsabili della Coca-Cola verificarono che i documenti fossero validi e brevettati. Alla fine una fiala di vetro contenente un esempio di una nuova bibita fu offerta in vendita, dicono i documenti del tribunale. La cospirazione fu rivelata dalla PepsiCo, che inform\u00f2 le autorit\u00e0 non appena fu avvicinata dai cospiratori.\nL'azienda ha annunciato una nuova bibita al t\u00e8 verde a \"calorie negative\"\", Enviga, nel 2006, insieme con un tentativo di vendita di caff\u00e8 al dettaglio Far Coast e Chaqwa. Il 25 maggio 2007, la Coca-Cola ha annunciato di voler acquisire Glaceau, un produttore di bibite profumate con vitamine aggiunte, acque profumate, e bibite energetiche, per 4,1 miliardi di dollari in contanti.\nResponsabilit\u00e0 e impegno sociale.\nLa Coca-Cola contribuisce in molti modi alle comunit\u00e0 in cui opera. Azioni recenti della Coca Cola a cui si riconosce aver avuto implicazioni sociali positive sono:\nControversie, violazioni e procedimenti giudiziari.\nLa Coca-Cola venne coinvolta in numerose controversie e cause giudiziarie relative alle sue presunte violazioni ai diritti umani e altre pratiche non etiche. Per esempio in relazione alle sue presumibili pratiche discriminatorie e di monopolio, alcune delle quali archiviate, mentre su altre la Coca-Cola si dichiar\u00f2 d'accordo a modificare le sue pratiche commerciali. Altre cause invece si risolsero al di fuori dei tribunali. L'azienda venne anche coinvolta in un caso di discriminazione.\nIn India nacque una controversia sui residui di fitofarmaci individuati nella bibita, come pure all'uso frequente da parte dell'azienda di acqua locale, che causava forti carenze idriche agli agricoltori locali. Gli involucri usati nei prodotti Coca-Cola avevano un significativo impatto ambientale, ma la compagnia si oppose con durezza ai tentativi di introdurre limitazioni, come la legislazione che regolava il deposito dei contenitori. .\nSono state criticate anche le sue pratiche di lavoro, per esempio, in Guatemala negli anni settanta, attraverso il coinvolgimento nell'assassinio di impiegati affiliati al sindacato, e arrivando alle pi\u00f9 recenti accuse, non sostenute da prove, che l'imbottigliatore della Coca-Cola Panamco, abbia assoldato soldati mercenari paramilitari che assassinarono i leader dei sindacati in Colombia.\nSono state intentate parecchie cause legali contro l'azienda, come quelle della United Steelworkers of America e della International Labor Rights Fund in supporto al SINALTRAINAL, contemporaneamente ad azioni di boicottaggio contro l'azienda. La Coca-Cola venne anche criticata, durante la seconda guerra mondiale, per i suoi accordi con il nazismo, e per le implicazioni in affari non chiari con Israele durante la seconda met\u00e0 del XX secolo e i primi anni del XXI secolo.\nEtichette con elevato contenuto di piombo.\nNel maggio 2006, lo stato della California ha accusato la The Coca-Cola Company di aver importato dal Messico, e distribuito per almeno quattro anni bottiglie con una vernice nelle etichette ad alto contenuto di piombo. L'azienda ha respinto le accuse, a differenza della Pepsi, che ad un'accusa analoga risalente ad alcune settimane prima, prefer\u00ec pagare una multa da 2,25 milioni di dollari e ritirare dal mercato le confezioni sospette.\nIgiene nei processi produttivi.\nLa Coca-Cola venne accusata di non osservare standard produttivi adeguati alla salvaguardia della salute dei consumatori e dei lavoratori. In particolar modo in India sub\u00ec numerosi boicottaggi e proteste, a causa della condizione ambientale degli stabilimenti locali, ritenuta scarsamente igienica, e alla presunta inosservanza della tutela dell'ambiente.\nCos\u00ec nel 1970, la Coca-Cola fu bandita, poich\u00e9 l'Azienda si rifiutava di rendere pubblica la lista degli ingredienti della propria bevanda. La messa al bando prosegu\u00ec fino al 1993. Successivamente, in seguito a uno studio condotto dal Center for Science and the Environment (CSE) (laboratorio scientifico indipendente a Nuova Delhi) che rivel\u00f2 la presenza in Coca-Cola e Pepsi di residui di fitofarmaci in concentrazioni fino a trenta volte maggiori dei limiti stabiliti dalle norme indiane ed europee, il 7 dicembre 2004, la Suprema Corte impose alle multinazionali l'obbligo di apporre su tutte le confezioni un'etichetta recante l'attestazione di pericolo per i consumatori.\nMaxi risarcimento in India.\nL'ingente utilizzo di acqua potabile negli stabilimenti della Coca-Cola Company mise in pericolo la sopravvivenza di intere comunit\u00e0 Indiane: in particolare, lo stabilimento costruito nel 2000 nello Stato del Kerala venne indicato come responsabile della drastica diminuzione qualitativa e quantitativa dell'acqua disponibile, a causa di un prelievo di 1,5 milioni di litri d'acqua al giorno, prelievo che lasci\u00f2 a secco la popolazione locale. La Compagnia venne inoltre accusata di inquinamento ambientale, e non solo, di non applicare il trattamento dei reflui industriali dello stabilimento, ma anche di vendere gli stessi reflui agli agricoltori spacciandoli per compost agricolo: conteneva infatti metalli pesanti come il piombo, il cadmio e il cromo.\nIn seguito alle proteste degli abitanti dei villaggi indiani, nel 2003 la High Court del Kerala, stabil\u00ec che la Coca-Cola venisse assimilata, dal punto di vista del limite prelievo idrico, a una propriet\u00e0 terriera di 34 acri (\u00a0m\u00b2), e che pertanto il suo consumo d'acqua non dovesse superare il limite previsto per tale fascia.\nNel 2003 il consiglio del piccolo villaggio non rinnov\u00f2 la concessione allo stabilimento, perci\u00f2 l'Azienda fece ricorso, innescando una battaglia legale durata sette anni e conclusasi con un'inchiesta di una commissione statale che accert\u00f2 le colpe della Compagnia, che dovr\u00e0 risarcire i danni.\nA seguito della denuncia dell'associazione indiana \"Mayilamma\", la Compagnia venne condannata a pagare un maxi risarcimento di 352 milioni di euro per inquinamento ambientale ai danni della falda acquifera del villaggio di Plachimada, nel distretto di Palakkad, nello Stato del Kerala.\nAntisindacalismo, violazione dei diritti umani e ingerenze nel sistema politico.\nPer quanto ogni dipendente della The Coca-Cola Company sia tenuto ad attenersi a un codice interno di comportamento, in numerosi paesi le azioni dirette o indirette della compagnia hanno dato luogo a varie segnalazioni di violazioni di diritti civili e sindacali o hanno causato violazioni della privacy. Spesso la questione venne dibattuta in tribunale, altre volte ha dato origine a campagne spontanee di boicottaggio da parte dei consumatori (il blocco dei consumi per un certo periodo risulta pi\u00f9 efficace del blocco degli acquisti per l'analogo periodo: ogni giorno passato senza consumo \u00e8, per ogni produttore, pi\u00f9 grave di uno passato senza acquisti, in quanto una giornata di mancato consumo non si recupera).\nStati Uniti.\nSecondo la \"Guida al consumo critico\", la Coca-Cola fa parte di un gruppo di aziende che finanzia i partiti statunitensi. Per esempio nel 2002 ha investito un milione di dollari, destinati, per il 36% al partito democratico e per il restante 64% al partito repubblicano.\nSudamerica.\nIn Colombia, gi\u00e0 a partire dal 1989, alcuni dipendenti di uno stabilimento di imbottigliamento colombiano della Coca-Cola iscritti al sindacato lavoratori delle industrie alimentari SinalTrainal, vennero assassinati da forze paramilitari. Intimidazioni, rapimenti, torture e assassini si erano poi ripetuti per pi\u00f9 di 20 anni.\nPertanto nel 2001 la International Labor Rights Fund di Washington e l'United Steelworkers Union avevano intentato causa contro la The Coca-Cola Company e tre imbottigliatori, presso la Federal District Court di Miami con l'accusa di utilizzare le United Self-Defense Forces of Colombia (forze paramilitari mercenarie) per intimidire, e in taluni casi anche assassinare, i coordinatori sindacali.\nGli accusati erano, oltre alla The Coca-Cola Company e alla Panamco, la Panamerican Beverages di Miami, che possiede la Panamco, e la Bebidas y Alimentos, una ditta imbottigliamento di Miami posseduta da Richard Kirby. La Coca-Cola aveva sempre smentito ogni complicit\u00e0 o responsabilit\u00e0 nei fatti in questione.\nNel 2003 il SinalTrainal deposit\u00f2 presso il Tribunale di Atlanta la richiesta per l'incriminazione ufficiale della The Coca-Cola Company e della Panamco, accusate di crimini di lesa umanit\u00e0, in quanto mandanti delle azioni repressive (decine di morti e di sindacalisti rapiti e torturati) svolte da gruppi paramilitari mercenari, nei confronti del sindacato e dei lavoratori.\nSempre nel 2003, la Corte Federale di Atlanta decise l'ammissibilit\u00e0 del procedimento penale per la violazione dei diritti umani commessi da forze paramilitari a nome delle imprese imbottigliatrici della Coca-Cola colombiana, la Panamco. Nel gennaio del 2004, la New York City Fact-Finding Delegation on Coca-Cola in Colombia prov\u00f2 quanto affermato dai lavoratori. Nel luglio del 2004, la United Steelworkers of America e l'International Labor Rights Fund portarono innanzi alla Corte degli Stati Uniti una causa contro la The Coca-Cola Company e alcuni imbottigliatori colombiani per aver \"\"assunto, o comunque diretto forze di sicurezza di tipo paramilitare\".\nLuis Javier Correa Suarez, presidente del SinalTrainal, denunci\u00f2 che il 3 agosto 2006 alcuni uomini in uniforme, identificatisi come membri della Polizia Giudiziaria (SIJIN) entrarono nella sede sindacale di Bogot\u00e0, eseguendo una fantomatica perquisizione, motivata dalla necessita di \"garantire l'ordine pubblico\"\" in vista alla imminente presa dei poteri ufficiale del Presidente V\u00e9lez.\nFino a oggi non vi sono mai state condanne per la The Coca-Cola Company o per le aziende di imbottigliamento al riguardo; Le accuse non sono state riconosciute, e, dopo il clamore iniziale, si \u00e8 assistito a una serie di archiviazioni. A seguito di sparizioni, rapimenti e uccisioni di dipendenti sindacalisti da parte di gruppi paramilitari, nel 2003 il SinalTrainal colombiano decise di avviare una campagna mondiale di boicottaggio (\"Stop Killer Coke\") a cui aderirono, tra gli altri, numerose associazioni universitarie, sindacali e politiche irlandesi, decidendo di mettere al bando, all'interno delle varie strutture, i prodotti della The Coca-Cola Company.\nL'esempio irlandese venne ripreso anche nel Regno Unito, negli Stati Uniti, in Francia, in Canada. A seguito di ci\u00f2 anche in Italia un certo numero di amministrazioni comunali mise al bando le bibite della The Coca-Cola Company dagli uffici pubblici, scuole e biblioteche comunali, tra cui la citt\u00e0 di Roma con l'XI Municipio, che indisse nel novembre 2003 un incontro pubblico tra i rappresentanti della Coca-Cola in Italia, il Sinaltrainal e la cittadinanza, per ottenere chiarimenti al riguardo e chiedere l'attivazione di un \"circolo virtuoso\" che mettesse pressione alle realt\u00e0 locali della Coca-Cola che adottano comportamenti in violazione delle libert\u00e0 individuali dei propri lavoratori e sindacalisti.\nNel corso degli anni ottanta, anche il Guatemala fu teatro dell'uccisione di impiegati della The Coca-Cola Company iscritti ai sindacati. Forze mercenarie paramilitari occuparono con violenza una delle fabbriche, e, dopo varie pressioni da parte di numerose organizzazioni internazionali, il conflitto giunse al termine, quando la The Coca-Cola Company nomin\u00f2 gestore una nuova ditta, disponibile a mediare un accordo con i sindacati.\nNel 2014 Survival International, il movimento mondiale per i diritti dei popoli indigeni, ha denunciato che Coca Cola \u00e8 coinvolta nello scandaloso \u201caccaparramento di terra che porta morte e miseria al popolo indigeno pi\u00f9 numeroso del Brasile, i Guarani\u201d. Secondo quanto documentato dall'organizzazione, Coca Cola compra zucchero dal gigante alimentare Bunge, che a sua volta si rifornisce di canna da zucchero prodotta nella terra rubata ai Guarani. I membri della trib\u00f9 sono infatti stati derubati di gran parte della propria terra ancestrale per far spazio a coltivazioni di canna da zucchero ed ora vivono in squallidi accampamenti ai margini delle strade, dove dilagano i suicid i, le malattie e l'alcolismo.\nNel maggio 2014 i Guarani hanno scritto una lettera indirizzata a Coca Cola: \u201cChiediamo a Coca-Cola di pensare alle nostre sofferenze\u2026Vogliamo che si schieri al nostro fianco e comprenda il nostro dolore e le nostre sofferenze, perch\u00e9 la canna da zucchero sta distruggendo ogni speranza di futuro per i nostri bambini. Chiediamo a Coca-Cola di smettere di comprare zucchero dalla Bunge.\u201d\nEuropa.\nIn Italia, dall'ordinanza del GIP Paola Belsito del 21 settembre 2006, a seguito della quale sono stati eseguiti ventuno arresti, si rilevava che a partire dal 2000 la filiale italiana della The Coca-Cola Company avrebbe utilizzato i servizi di una societ\u00e0 di investigazione di Firenze, la Polis d'Istinto, per pedinare e controllare un proprio dirigente. La societ\u00e0 di investigazione si serv\u00ec di un ex-agente del Sisde, Marco Bernardini, per raccogliere informazioni, anche attraverso la collaborazione di agenti deviati, e accesso illecito a banche dati riservate, per conoscere la situazione bancaria e immobiliare del proprio dirigente, dei suoi familiari e anche dei suoi vicini di casa. Con le informazioni cos\u00ec raccolte e/o inventate, viene cos\u00ec creato un dossier (poi sequestrato dalla magistratura nel corso delle varie perquisizioni) con false accuse di pedofilia.\nIl caso viene alla ribalta in quanto collegato allo Scandalo Telecom-Sismi del 2006 sulle intercettazioni. Il dossier porta il numero di pratica Z0032300 della Polis d'Istinto, per la quale la The Coca-Cola Company avrebbe pagato 133 milioni di lire. Con il deposito dell'atto di chiusura delle indagini a met\u00e0 luglio 2008 (trecentosettantuno pagine) e trentasei indagati, accusati a vario titolo di aver messo in piedi una vera e propria associazione a delinquere, al cui vertice risultano indagati (in base alla legge 231 sulla responsabilit\u00e0 amministrativa delle societ\u00e0), anche i gruppi Telecom e Pirelli per non aver vigilato sulla propria security e sui metodi usati per ottenere informazioni.\nNel frattempo, il GIP Guido Salvini si rivolge alla Consulta (Corte costituzionale della Repubblica Italiana) sollevando eccezione di costituzionalit\u00e0 contro la distruzione della pratica Z0032300, che il dipendente Coca-Cola ha chiesto di poter acquisire agli atti. \"\"Nessuno pu\u00f2 garantire alla persona offesa, che, prima del sequestro dei dossier illegali un numero indefinito di copie, per esempio dvd, non sia gi\u00e0 stato fornito e possa prima o poi entrare in circolazione. Distruggendo anche la copia sequestrata, anche senza il consenso, e anzi contro la volont\u00e0 della persona offesa, questa \u00e8 privata in molti e non prevedibili casi di un importante strumento di difesa\".\nInoltre, secondo il GIP Salvini \"il contenuto di un dossier pu\u00f2 essere utile a illuminare fatti precedenti o successivi quando la persona spiata non si oppone e anzi chiede che quantomeno all'interno di un fascicolo processuale il contenuto dei dati raccolti sia messo in chiaro\"\". E spiega che i dati del dossier Z0032300 potrebbero essere decisivi nel dimostrare che quest'ultimo \u00e8 stato vittima dei vertici aziendali. Qualora tale dossier venisse distrutto per la \"legge Mastella\" n. 281 del 2006 (sulla inutilizzabilit\u00e0 e distruzione dei dossier illeciti) la perdita di tale documentazione probatoria \"\"rischia di essere gravemente nociva per la posizione delle persone vittime della raccolta di informazion\"i\". Qualora la Consulta accogliesse la tesi del GIP Salvini, per tutte le vittime di indagini illegali si aprirebbe la possibilit\u00e0 di accedere ai dati raccolti illecitamente sulla propria persona in modo da poter aprire i contenziosi civili e per avanzare richieste di risarcimento danni.\nAltri paesi.\nSebbene meno pubblicizzati, in altre parti del mondo sono avvenuti conflitti tra associazioni sindacali e la The Coca-Cola Company, come per esempio nelle Filippine, nello Zimbabwe e negli Stati Uniti. Nel 2002, un azionista della The Coca-Cola Company, la Christian Brothers, present\u00f2 agli altri azionisti una risoluzione che invitava la Coca-Cola ad adottare un codice etico di condotta che regolasse le attivit\u00e0 produttive e di assunzione del personale. La risoluzione venne per\u00f2 respinta, nonostante il pressoch\u00e9 unanime appoggio delle associazioni sindacali di altri Paesi."}
{"id": "288231", "revid": "767487", "url": "https://it.wikipedia.org/wiki?curid=288231", "title": "Norme ambientali", "text": "Le norme ambientali dettate dal legislatore o da altre fonti di legislazioni sono norme giuridiche e quindi cogenti.\nLa norma ambientale si dice cogente perch\u00e9 impone un comando ai soggetti che devono osservarla.\nQuesti soggetti sono obbligati all'osservanza del precetto siano questi imprese (corretto smaltimento dei rifiuti industriali), privati (corretto smaltimento dei rifiuti urbani), o enti pubblici (corretto rilascio delle autorizzazioni in materia ambientale).\nNorme volontarie o norme tecniche.\nAccanto a queste norme cogenti sussistono altre norme ambientali che non hanno natura legislativa, non sono cio\u00e8 emanate dal parlamento (camera dei deputati, Senato della Repubblica) o da altra fonte legislativa (ad esempio l'assemblea regionale); questa categoria di norme non cogenti si dicono \"norme volontarie\".\nLe norme volontarie sono infatti norme tecniche che vengono emanate da organismi nazionali (UNI) o da organismi europei (Comitato europeo di normazione o CEN) o da organismi internazionali (ISO).\nLo scopo delle norme emanate dai predetti organismi tecnici (UNI; ISO; CEN) \u00e8 quello di creare la circolazione di merci capitali, persone e servizi in un libero spazio economico abbattendo le barriere tecniche che esistono di fatto fra Stato e Stato ed impediscono l'affermarsi del libero mercato.\nRegolamenti e direttive comunitarie nell'ambito europeo.\nNell'ambito europeo, sussiste allo stato attuale della legislazione ambientale, la necessit\u00e0 di realizzare un mercato unico attraverso l'armonizzazione delle normative tecniche nazionali con conseguenze imposizioni di standard tecnologici validi per tutti gli stati membri. Sul piano legislativo, questo scopo diretto a creare i limiti soglia (standard) uguali in tutti i paesi membri della comunit\u00e0 si realizza attraverso strumenti legislativi comunitari quali i regolamenti e le direttive comunitarie.\nLimiti soglia.\nI limiti soglia sono i limiti stabiliti con riferimento agli standard tecnologici (cio\u00e8 dalla tecnica) che non si devono superare nelle attivit\u00e0 di scarico dei reflui industriali, nelle emissioni in atmosfera, nello smaltimento dei rifiuti. Sono limiti il cui rispetto non impedisce l'inquinamento (ad esempio in uno scarico in cui l'alluminio \u00e8 presente sotto i 100\u00a0mg/l l'inquinamento da alluminio sussiste), ma lo mantengono entro valori generalmente tollerabili.\nIn altre parole, i limiti soglia sono valori oltre i quali l'inquinamento \u00e8 senz'altro giudicato intollerabile.\nLe norme ambientali di regola fissano i limiti soglia, esse cio\u00e8 recepiscono gli standard tecnici (regole tecniche) forniti dalla scienza e ne rendono cogente la loro osservanza. Obbligano cio\u00e8 i potenziali inquinatori ad osservare e rispettare i predetti limiti e ne sanzionano l'inosservanza con sanzione amministrativa o penale. Per gli impianti produttivi pi\u00f9 complessi ed impattanti, peraltro, la norma riconosce espressamente la possibilit\u00e0 e la opportunit\u00e0 di andare oltre al generico concetto di standard tecnologico e di approfondire caso per caso quali siano le migliori tecniche disponibili, definendo in relazione ad esse i valori limite di emissione (non meno rigorosi dei limiti di soglia) in una autorizzazione integrata ambientale.\n\u00c8 evidente per\u00f2 che la politica legislativa dei limiti soglia, se pure evoluta con la integrata ambientale, non elimina l'inquinamento, n\u00e9 da sola pu\u00f2 garantire adeguati livelli di qualit\u00e0 dell'ambiente.\nLa societ\u00e0 industriale e post-industriale si caratterizza, infatti, per attivit\u00e0 seriali, che si ripetono cio\u00e8 nel tempo.\nLe attivit\u00e0 produttive, i beni dei consumatori (esempio gli autoveicoli) incidono lentamente ma continuamente sull'ambiente naturale.\nAnche se le imprese giornalmente rispettano i limiti soglia, anche se i consumatori giornalmente dotano i loro autoveicoli di motori efficienti e alimentati con carburanti poco inquinanti (metano) tuttavia l'effetto cumulativo di dette attivit\u00e0, che pur rispettando singolarmente considerate i limiti soglia, pu\u00f2 cagionare l'inquinamento dell'ambiente naturale (acqua, aria, suolo) ove superi le soglie di cosiddetta autodepurazione.\nNasce da ci\u00f2 da una parte la opportunit\u00e0 che i limiti soglia siano cautelativi, e cio\u00e8 che generalmente consentano di prevenire l'inquinamento, e dall'altra la necessit\u00e0 di integrare la politica dei limiti di soglia con altre politiche ambientali, che considerano il contesto in cui si collocano le attivit\u00e0 attraverso strumenti di programmazione, pianificazione e di valutazione d'impatto. Solo in questo modo \u00e8 possibile evitare non solo un pericolo attuale di inquinamento ma anche un rischio remoto per le generazioni future."}
{"id": "288242", "revid": "232551", "url": "https://it.wikipedia.org/wiki?curid=288242", "title": "Tolosa (disambigua)", "text": ""}
{"id": "288246", "revid": "2225", "url": "https://it.wikipedia.org/wiki?curid=288246", "title": "Premio Golden Globe per il miglior film drammatico", "text": ""}
{"id": "288248", "revid": "2225", "url": "https://it.wikipedia.org/wiki?curid=288248", "title": "Premio Golden Globe per il miglior film commedia o musicale", "text": ""}
{"id": "288249", "revid": "2225", "url": "https://it.wikipedia.org/wiki?curid=288249", "title": "Premio Golden Globe per il miglior film straniero", "text": ""}
{"id": "288252", "revid": "2225", "url": "https://it.wikipedia.org/wiki?curid=288252", "title": "Premio Golden Globe per il miglior attore in un film drammatico", "text": ""}
{"id": "288254", "revid": "2225", "url": "https://it.wikipedia.org/wiki?curid=288254", "title": "Premio Golden Globe per la migliore attrice in un film drammatico", "text": ""}
{"id": "288255", "revid": "2225", "url": "https://it.wikipedia.org/wiki?curid=288255", "title": "Premio Golden Globe per il miglior attore in un film commedia o musicale", "text": ""}
{"id": "288256", "revid": "2225", "url": "https://it.wikipedia.org/wiki?curid=288256", "title": "Premio Golden Globe per la migliore attrice in un film commedia o musicale", "text": ""}
{"id": "288257", "revid": "2225", "url": "https://it.wikipedia.org/wiki?curid=288257", "title": "Premio Golden Globe per la migliore colonna sonora", "text": ""}
{"id": "288258", "revid": "2225", "url": "https://it.wikipedia.org/wiki?curid=288258", "title": "Premio Golden Globe alla carriera", "text": ""}
{"id": "288259", "revid": "2225", "url": "https://it.wikipedia.org/wiki?curid=288259", "title": "Premio Golden Globe per la miglior serie drammatica", "text": ""}
{"id": "288265", "revid": "125007419", "url": "https://it.wikipedia.org/wiki?curid=288265", "title": "Golden Globe per la miglior serie drammatica", "text": "Il Golden Globe per la miglior serie drammatica viene assegnato alla miglior serie televisiva drammatica dalla HFPA (\"Hollywood Foreign Press Association\"). \u00c8 stato assegnato per la prima volta nel 1963, anche se poi il premio venne assegnato in modo continuativo dal 1970.\nVincitori e candidati.\nL'elenco mostra la vincitrice di ogni anno, seguita dalle serie televisive che hanno ricevuto una candidatura. Per ogni serie televisive viene indicato il titolo italiano e titolo originale tra parentesi."}
{"id": "288267", "revid": "1573940", "url": "https://it.wikipedia.org/wiki?curid=288267", "title": "Xawtv", "text": "xawtv \u00e8 un programma che permette all'utente di guardare e registrare programmi televisivi attraverso un PC grazie o a una scheda TV o a una scheda DVB-S di un ricevitore satellitare. Xawtv gira su sistemi operativi Unix-like, ed \u00e8 licenziato sotto la GPL.\nIl programma non favorisce nessun particolare desktop environment, infatti xawtv viene con applicazioni che usano widget basate su Motif, cos\u00ec come X11 e le applicazioni a riga di comando. Xawtv funziona con Video4linux e XVideo ed ha un'interfaccia minimalistica."}
{"id": "288272", "revid": "2519", "url": "https://it.wikipedia.org/wiki?curid=288272", "title": "Louis Vuitton Mo\u00ebt Hennessy", "text": ""}
{"id": "288273", "revid": "125682587", "url": "https://it.wikipedia.org/wiki?curid=288273", "title": "Ippolito Rosellini", "text": "\u00c8 considerato unanimemente padre fondatore dell'egittologia italiana.\nBiografia.\nNiccola Francesco Ippolito Baldassarre Rosellini nacque da Giovambattista, commerciante originario di Pescia, e da Angiola Biagetti. Il 5 giugno 1821 consegu\u00ec la laurea in discipline teologiche presso l'Universit\u00e0 di Pisa e, dopo tre anni di perfezionamento presso l'ateneo bolognese, dal 24 ottobre 1824 ricopr\u00ec la cattedra di lingue e culture orientali a Pisa.\nIl 30 ottobre 1827 a Parigi spos\u00f2 Zenobia Cherubini, figlia di Luigi, dalla quale ebbe quattro figli.\nNel 1828-1829 diresse, insieme al grande egittologo francese Jean-Fran\u00e7ois Champollion, la celebre spedizione franco-toscana in Egitto e Nubia: la straordinaria quantit\u00e0 di reperti rinvenuta venne divisa equamente, secondo gli accordi, tra i due soggetti finanziatori dell'impresa archeologica, ovvero lo Stato francese e il Granducato di Toscana, andando cos\u00ec a costituire i nuclei principali ed originari delle raccolte d'arte egizia rispettivamente del Louvre di Parigi e del Museo Egizio di Firenze, in seguito arricchite, tuttavia, anche da altre donazioni.\nFacevano parte della spedizione Alessandro Ricci, Giuseppe Angelelli, Nestor L'Hote, Salvatore Cherubini, Alexandre Duchesne, Albert Bertin, Pierre Lehoux, Charles Lenormant, Antoine Bibent, Giuseppe Raddi, Gaetano Galastri e Gaetano Rosellini, zio di Ippolito. Essi conobbero in Egitto l'esploratore ed egittologo Giuseppe Acerbi, console generale d'Austria in Egitto, col quale Rosellini rester\u00e0 in contatto epistolare. \nDalla spedizione africana Rosellini, fortemente interessato anche agli aspetti antropologici ed ai problemi umanitari del continente, condusse con s\u00e9 a Firenze anche una ragazzina nubiana, acquistata presso un mercato di schiavi al fine di liberarla, ribattezzata dal medesimo \"Nadezhda\", ovvero Speranza, ed attualmente sepolta presso il Cimitero degli inglesi della citt\u00e0.\nDal 1823 Rosellini fu anche impegnato nella pubblicazione, a Pisa, del suo principale contributo alla scienza egittologica, ovvero i \"Monumenti dell'Egitto e della Nubia\", opera in nove volumi, arricchita poi da tre volumi destinati ad accogliere interamente riproduzioni grafiche dei monumenti civili, storici e religiosi osservati direttamente in Egitto.\nDurante uno dei tanti viaggi di studio in Egitto, contrasse una forma di malaria incurabile. Mor\u00ec prematuramente il 4 giugno 1843 a Pisa, dove venne sepolto presso il Camposanto monumentale del Duomo, che accoglie le spoglie di molti altri docenti del prestigioso ateneo cittadino. \nA Pisa e a Milano gli \u00e8 stata dedicata una via."}
{"id": "288274", "revid": "2175", "url": "https://it.wikipedia.org/wiki?curid=288274", "title": "Desaparecido", "text": ""}
{"id": "288278", "revid": "235890", "url": "https://it.wikipedia.org/wiki?curid=288278", "title": "Assiomi di Zermelo - Fraenkel", "text": ""}
{"id": "288279", "revid": "767487", "url": "https://it.wikipedia.org/wiki?curid=288279", "title": "Getz/Gilberto 2", "text": "Getz/Gilberto #2 - Recorded Live At Carnegie Hall \u00e8 un album di Stan Getz e Jo\u00e3o Gilberto, pubblicato nel 1965 dalla Verve Records (LP Verve 519 800-2).\nIl disco.\nLa storia.\nDopo l'enorme successo dell'album \"Getz/Gilberto\" e del singolo \"The Girl From Ipanema\", il sassofonista jazz Stan Getz e il chitarrista/cantante brasiliano Jo\u00e3o Gilberto si ritrovarono assieme per un celebre concerto tenutosi il 9 ottobre del 1964 alla \"Carnegie Hall\" di New York.\nIl successo del primo disco della coppia, reso celebre anche dalla voce di Astrud Gilberto, allora moglie di Jo\u00e3o, fu tale che non dest\u00f2 particolare sorpresa il fatto che il concerto registr\u00f2 il \"tutto esaurito\", cosa ormai non pi\u00f9 frequente per i concerti jazz.\nAl concerto Stan Getz partecip\u00f2 con il suo nuovo quartetto, nel quale spiccava la figura del giovane vibrafonista Gary Burton. Il sassofonista si altern\u00f2 sul palco con Jo\u00e3o Gilberto, accompagnato da una sezione ritmica composta dal batterista brasiliano Helcio Melito e dal bassista Keter Betts (gi\u00e0 noto per aver partecipato con Getz e Charlie Byrd alla registrazione del fortunatissimo \"Jazz Samba\", disco che aveva introdotto, con successo, la bossa nova negli Stati Uniti).\nMomento culminate dello show fu, comunque, quando Getz e Jo\u00e3o si riunirono per accompagnare la dolce Astrud nell'esecuzione dei brani pi\u00f9 noti del loro sodalizio.\n\"Getz/Gilberto #2\" rappresenta una testimonianza interessante di quello che fu il momento culmine del successo della bossa nova e del jazz samba negli Stati Uniti nei primi anni '60.\nDopo questo celebre concerto, Astrud e Jo\u00e3o divorziarono, la cantante brasiliana inizi\u00f2 una fortunata carriera solista, sempre nel solco dell'esperienza di Getz/Gilberto, e Stan Getz abbandon\u00f2 via via il jazz samba per continuare la sua carriera di sassofonista \"mainstream\" (anche se ritorner\u00e0 spesso, in seguito, ai ritmi della bossa nova che gli diedero tanta fortuna).\nLa musica.\nLe prime tracce del disco vedono Getz ed il suo nuovo quartetto (la prima formazione stabile dopo molto tempo) eseguire alcuni \"standard\" e una composizione del sassofonista.\nNon si tratta certamente dei capolavori della carriera di Getz: in particolare \"Stan's Blues\" risulta essere un po' manieristico e tutta l'esibizione appare un po' formale. Spicca comunque lo straordinario, anche se ancora acerbo, talento di Gary Burton, che in seguito, inizialmente ancora con\nGetz, ma poi da solo, diverr\u00e0 un vero rinnovatore per il suo strumento e uno dei protagonisti della stagione della fusion e dell'avventura del jazz degli anni '70 (in particolare con i dischi realizzati con Chick Corea e con i musicisti gravitanti nell'orbita dell'etichetta tedesca ECM).\nDi grandissimo livello, invece, l'esibizione di Jo\u00e3o Gilberto, accompagnato da una stupenda sezione ritmica. Il chitarrista esegue alcune esecuzioni che lo resero celebre nel suo paese (\"Bin Bom\", \"O Pato\") e alcuni pezzi di Ant\u00f4nio Carlos Jobim (\"Medita\u00e7\u00e3o\") e Dorival Caymmi.\nLa voce, nasale, a tratti sfuggente, ma sempre ispiratissima, e la \"batida\", il suo caratteristico modo di \"trainare\" il ritmo samba con la chitarra, sono ai massimi livelli: a detta di molti una delle migliori espressioni dell'arte del co-inventore della bossa nova.\nL'ultima parte del disco, aggiunta alla riedizione su compact disc nel 1993, contiene la parte del concerto in cui Gilberto e Getz, coadiuvati dalla formazione di quest'ultimo, accompagnano Astrud Gilberto nell'esecuzione dei loro grandi successi \"The Girl From Ipanema\" e \"Corcovado\" oltrech\u00e9 in alcuni bei pezzi tra i quali spicca \"Eu e Voce\" di Carlos Lyra.\nIn queste tracce Astrud dimostra la sua poca dimestichezza con il palco e il suo non sterminato talento, la sezione ritmica di Gene Cherico e Joe Hunt dimostra di non aver capito bene il ritmo brasiliano (problematica \u00e8 per il batterista la battuta asincrona sul charleston) e la chitarra di Gilberto \u00e8 totalmente soffocata dal resto della band. Rimane il magnifico sax di Stan Getz che riesce a rendere la poesia e l'atmosfera di queste, ormai, immortali canzoni.\nCuriosit\u00e0.\nIl libretto della riedizione su CD riporta alcune divertenti imprecisioni, forse volontarie, di Stan Getz durante il concerto. Sbaglia i nomi dei compositori di \"Only Trust Your Heart\" e dice che la canzone sarebbe stata scritta specificatamente per Astrud Gilberto quando, invece, era gi\u00e0 stata cantata 7 anni prima da Dean Martin."}
{"id": "288281", "revid": "1005847", "url": "https://it.wikipedia.org/wiki?curid=288281", "title": "Vincenzo Milioto", "text": "Biografia.\nLaurea in medicina e chirurgia, cardiologo, ed ex esponente de I Socialisti.\nNel periodo della diaspora socialista, dopo lo scioglimento del Partito Socialista Italiano, \u00e8 stato uno dei fondatori del Partito Socialista-Sicilia che si \u00e8 presentato insieme al centrodestra alle elezioni provinciali locali del 1998, ottenendo il risultato di 2 consiglieri eletti e la vice-presidenza dell'ente.\nHa organizzato manifestazioni a Roma, come \"Gennaio 2000\" (oratoria funerale per Bettino Craxi) e, nel gennaio 2001, ha partecipato alla fondazione del Nuovo PSI.\n\u00c8 stato eletto alla Camera dei deputati nel 2001, nel collegio maggioritario di Canicatt\u00ec, in rappresentanza della coalizione di centrodestra.\nGi\u00e0 sindaco di Racalmuto negli anni ottanta, nel maggio 2002 \u00e8 stato candidato Sindaco del suo paese, Racalmuto, arrivando secondo al ballottaggio dietro l'esponente del centrosinistra.\nNella XIV Legislatura \u00e8 segretario della Giunta per le Autorizzazioni; membro della Commissione Attivit\u00e0 Produttive, Commercio e Turismo; membro del Comitato parlamentare per i procedimenti di accusa.\nAl congresso del Nuovo PSI dell'ottobre 2005, aveva in un primo momento sostenuto la mozione del segretario Gianni De Michelis, ma poi ha scelto le posizioni di Bobo Craxi e dell'allontanamento dalla Casa delle Libert\u00e0 per ricercare un'alleanza con L'Unione.\nNel febbraio 2006, ha preso parte alla scissione interna del partito, aderendo al nuovo movimento politico denominato I Socialisti, che lo candidano, per le elezioni 2006, come capolista al Senato in Sicilia. Tuttavia i Socialisti non eleggono alcun parlamentare, in quanto non riescono a superare gli sbarramenti previsti dalla legge elettorale."}
{"id": "288283", "revid": "287204", "url": "https://it.wikipedia.org/wiki?curid=288283", "title": "Malombra (romanzo)", "text": "Malombra \u00e8 il primo romanzo scritto da Antonio Fogazzaro intrapreso nei primi anni del '70, terminato in bella copia autografa il 22 dicembre 1880 e pubblicato a Milano da Brigola nel 1881.\nSpecie a partire dalla seconda met\u00e0 dello scorso Secolo, gli studiosi dell'opera di Fogazzaro hanno dimostrato un'attenzione (e un'attrazione) particolare, ai temi e allo stile di questo romanzo, non di rado evocandone al paragone la superiorit\u00e0, rispetto alle altre espressioni narrative, compreso \"Piccolo Mondo Antico,\" del Fogazzaro.\nIl romanzo \u00e8 ambientato nel 1864 in un luogo non ben precisato. L'autore lo indica con una semplice lettera puntata: \"R.\" Si sa che \u00e8 sulle rive di un lago lombardo, identificabile con il piccolo lago del Segrino, tra Como e Lecco. Il \"Palazzo\" \u00e8 invece la villa Pliniana, sul Lago di Como, visitata da Fogazzaro e la cui tetra atmosfera ben si adattava al mondo decadente dello scrittore. Una parte del romanzo si svolge anche a Milano.\nIl romanzo \u00e8 diviso in quattro parti ciascuna con vari capitoli:\nI protagonisti sono Corrado Silla e Marina Crusnelli di Malombra. Nella prima parte sono presenti entrambi, nella seconda solo Marina, nella terza solo Corrado, nella quarta, infine, di nuovo entrambi.\nIl carattere dei personaggi verr\u00e0 puntualmente ripreso nei romanzi successivi: l'intellettuale idealista mortificato dall'inettitudine, l'aristocratica, sensuale e psicotica protagonista, lo schietto umorismo dei personaggi minori, di gusto provinciale, che mitiga il drammatico svolgimento della storia.\nIl libro fu ignorato dalla maggior parte delle riviste letterarie e criticato da Salvatore Farina e Enrico Panzacchi, ma lodato da Verga, che lo defin\u00ec: \"una delle pi\u00f9 alte e delle pi\u00f9 artistiche concezioni romantiche che siano comparse ai nostri giorni in Italia\"\nAnche Giuseppe Giacosa lo descrisse come \"il pi\u00f9 bel libro che si sia pubblicato in Italia dopo I promessi sposi\". Il Momigliano defin\u00ec Malombra \"una creazione magica e il tentativo meraviglioso di esprimere l'inesprimibile e la riuscita esperienza di tradurre le voci dell'inconscio\" (Momigliano Attilio: Elzeviri - Antonio Fogazzaro pag.218 - Le Monnier Firenze 1945). Mario Soldati nel 1942 ne trasse l'omonimo film.\nTrama.\nI. Cecilia.\nCorrado Silla, giovane e sconosciuto scrittore, autore di un romanzo sentimentale intitolato \"Un sogno\" scritto con lo pseudonimo di \u00abLorenzo\u00bb, viene chiamato da Milano, dove vive, a R., un piccolo paese lacustre della montagna lombarda, dal conte Cesare d'Ormengo che, devoto alla memoria della madre del giovane e sapendolo in ristrettezze economiche, vuole offrirgli un impiego: si tratta di scrivere un trattato scientifico-letterario. Silla si presenta quindi a sera tarda nel \"Palazzo\" del nobiluomo che lo ha invitato tramite una lettera. Qui viene accolto dal suo segretario, Steinegge, dato che il conte suole coricarsi sempre non oltre le 10. Nella stanza assegnatagli Silla nota con stupore alcuni mobili ed oggetti appartenuti alla sua famiglia. Il giorno dopo il conte Cesare rivela al giovane la profonda amicizia che lo legava alla madre che non aveva pi\u00f9 rivisto gi\u00e0 da un anno prima che ella si sposasse, ma che, dalla quale, aveva continuato negli anni a ricevere lettere il cui solo argomento era il figlio Corrado. Lo scrittore decide quindi di accettare l'incarico e rimanere nella dimora. Nella casa del conte, Corrado stringe amicizia con il segretario, un esule liberale tedesco che gode della protezione dell'Ormengo. In seguito conosce la marchesina Marina Crusnelli di Malombra, nipote di Cesare per parte di madre, rimasta orfana di entrambi i genitori e accolta dal conte nel suo tetro e sperduto Palazzo. Marina conduceva con i genitori a Parigi una vita di societ\u00e0 spensierata e allegra e soffre per questo suo isolamento, ella vorrebbe viaggiare, ma il conte \u00e8 contrario. Silla si invaghisce della marchesina, ma lei, nonostante provi gli stessi sentimenti nei suoi confronti, lo respinge mostrandosi fredda e pungente, pensando che il giovane sia il figlio illegittimo dello zio, che questo gliela voglia dare in sposa e che aspiri ai suoi beni. Marina, di una bellezza affascinante e misteriosa, a causa di alcuni oggetti ritrovati in uno stipo segreto, crede di essere la reincarnazione di una sua antenata, la contessa Cecilia Varrega di Camogli, prima moglie del padre del Conte. Infatti le parole del manoscritto trovato tra gli oggetti, esortavano chiunque li leggesse a credersi la nuova incarnazione di Cecilia e a compiere la vendetta su qualsiasi discendente. Nasce dunque in Marina l'idea di vendicare Cecilia che, a causa di un presunto tradimento d'amore con un giovane ufficiale, Renato, era stata segregata nel Palazzo dal marito fino a diventare pazza e a morirne. Marina ha rapporti conflittuali con il conte Cesare, egli, uomo burbero e introverso, non apprezza il talento della bella nipote e disprezza la musica e i poeti che ella adora.\nDopo la scoperta di quegli oggetti, la marchesina legge per caso il romanzo \"Un sogno, racconto originale italiano di Lorenzo\", il cui autore non \u00e8 altri che Silla. La giovane decide cos\u00ec di scrivere una lettera a costui per chiedergli cosa pensasse della libert\u00e0 e della plurimit\u00e0 delle esistenze. Silla le risponde, illudendosi di avere a che fare con una nobil donna dai saldi valori. Inizia cos\u00ec tra i due una corrispondenza epistolare, interrotta da Corrado con un'ultima lettera scritta proprio la notte del suo arrivo al Palazzo, a causa dello spirito pungente di lei. Dall'altra parte, Marina, che si firmava con il nome di Cecilia, rimane delusa dalle pretese dello scrittore che aspirava ad un legame filosofico sentimentale.\nNei giorni seguenti, durante una partita a scacchi tra Silla e Marina, questa gli dice di essere stata offesa da alcune parole contenute in una lettera ricevuta, parole che il giovane riconosce come sue. Corrado si rende conto cos\u00ec che la marchesina \u00e8 la sua corrispondente Cecilia.\nIntanto Marina lo offende pesantemente e pubblicamente e allora Silla, malgrado l'attrazione che sente per lei e l'amicizia con Steinegge, rinuncia al suo incarico presso il conte e decide di ritornare a Milano (la prima causa \u00e8 il timore di avvicinarsi a Marina, attratto irresistibilmente e nello stesso spaventato dalla personalit\u00e0 della marchesina). Nella notte, prima di partire, il giovane incontra Marina sul lago, a bordo della sua lancia \"Saetta\". Lei lo aggredisce pensando che sia venuto a spiarla, ma lui protesta la sua lealt\u00e0. Nel frattempo sorge una tempesta e la luce di un lampo illumina lo sguardo della marchesina che esprime senza parole i suoi sentimenti per Corrado. Lo scrittore riesce a riportare \"Saetta\" al sicuro nella darsena. Marina inciampa scendendo dalla lancia e cade tra le braccia di Silla, che la stringe e le sussurra il nome di Cecilia. Poi il giovane si allontana, mentre Marina interpreta questo come l'avverarsi della profezia dell'antenata Cecilia e che Silla sia dunque l'antico amante Renato.\nII. Il ventaglio rosso e nero.\nCorrado non \u00e8 pi\u00f9 a R. e intanto arrivano da Venezia al Palazzo i parenti del conte, i cugini contessa Fosca Salvador e il figlio Nepo. Il cugino vorrebbe sposare la marchesina per ottenere le ricchezze del conte e risanare cos\u00ec le limitate finanze dei Salvador. Con loro \u00e8 arrivata la dolce Edith, che ha avuto un passaggio in barca per raggiungere il Palazzo grazie alla contessa Salvador. Lei ha subito chiesto di Steinegge, e quando lo ha incontrato gli ha detto di avere notizie della figlia che lui \u00e8 stato costretto a lasciare molti anni addietro in Germania. Poi gli ha rivelato di essere lei la figlia stessa. Tra i due Steinegge si \u00e8 subito instaurato un bellissimo rapporto, ma Edith, molto religiosa, teme che il padre, non credente, non riceva la ricompensa divina dopo la morte e che, quindi, venga separato da lei. \u00c8 dunque suo intento ricondurre Steinegge alla fede, ma senza costrizioni. \u00c8 importante che il buon segretario di Cesare, nonostante la sua avversione per i preti, provi immediata simpatia per don Innocenzo, il parroco di R., che diventa grande amico suo e della figlia. Marina stima Edith, pur consapevole di un sentimento avverso (la marchesina disprezza Steinegge), sa che il segretario di suo zio ha accettato la proposta della figlia: trasferirsi a Milano, dove entrambi troverebbero un'occupazione presso connazionali e impartendo lezioni di lingua tedesca. A Milano vive anche Silla, cos\u00ec Marina chiede ad Edith di farle avere notizie di lui. Nel frattempo la contessa Salvador ha un colloquio con il conte, il quale infine le promette una dote per la nipote, ma solo nel caso che ella accetti le nozze con il figlio Nepo. La contessa avverte il figlio dalla loggia del Palazzo con un segnale convenzionale (il ventaglio rosso e nero) mentre questi si appresta ad una escursione all'orrido con Marina, che accetta con dolore e odio la proposta di matrimonio, affinch\u00e9 Edith possa riferire delle nozze a Corrado (in questo modo spera di arrivare all'amore dello scrittore e farlo tornare al Palazzo).\nIII. Un sogno di primavera.\nSilla ed Edith si trovano a Milano. Il giovane \u00e8 ora un allievo del suo caro amico Steinegge. Nasce in lui un'attrazione sentimentale per la figlia dell'insegnante, la quale, pur ricambiando questo sentimento per lo scrittore, si sente turbata e indecisa. Silla non sembra infastidito sentendo parlare del matrimonio di Marina (non sa che in realt\u00e0 questo non si \u00e8 ancora celebrato); crede di aver lentamente dimenticato la torbida passione che provava per la marchesina, gettandosi negli studi (sensualismo sublimato presente in tutte le opere di Fogazzaro). Il sentimento che ora nutre per Edith si basa principalmente sulla speranza di un legame tra due anime, non si riduce a cruda passione sensuale. Con la ragazza Silla riesce ad esprimere i suoi principi e, quindi, a manifestare il suo valore. Edith lo comprende benissimo, essendo un'anima a lui congeniale. Durante una conversazione, Corrado promette ad Edith una copia del libro \"Un sogno\". La ragazza sembra entusiasta, ma quando lo scrittore le porta il racconto a casa, Steinegge lo accoglie amichevolmente, mentre la figlia pare non prestargli molta attenzione. Dunque Silla viene per la terza volta respinto, anche se con sofferenza: Edith lo ama, ma non vuole lasciare solo il padre, da cui dovrebbe allontanarsi accettando l'amore di Corrado. Questi intanto ricomincia a pensare a Marina, che gli risveglia i sensi e, con sua sorpresa, riceve un telegramma da lei, che lo richiama a R.: il conte \u00e8 gravemente malato. Marina \u00e8 la reale causa della apoplessia che ha colpito il conte Cesare, quando la nipote gli ha gridato di essere l'antenata Cecilia, tornata per vendicarsi.\nIV. Malombra.\nIl ritorno di Corrado alla villa accentua la follia di Marina, che crede di vedere in lui l'antico amante di Cecilia, l'ufficiale Renato. Quando i due si rivedono, Silla si dimostra appassionato e la marchesina gli d\u00e0 appuntamento per la sera successiva. Intanto Edith e Steinegge ritornano a R. per far visita a don Innocenzo, presso cui padre e figlia rimarranno ospiti per qualche tempo. Il loro arrivo era gi\u00e0 stato annunciato al prete da Edith, che tramite lettera gli aveva detto di dovergli parlare. Ella gli svela il suo amore per Silla e la ragione del suo rifiuto. Confessa anche di temere che Corrado sia venuto a R. perch\u00e9 d'accordo con Marina e che il giovane compia azioni disoneste. Don Innocenzo allora le consiglia di scrivergli e rivelargli la ragione del suo gesto, affinch\u00e9 il giovane scrittore si risollevi.\nLa sera Silla incontra Marina, che lo porta nella sua stanza. Lui desidera l'amore, ma lei vuole prima convincerlo della sua reincarnazione, quindi gli fa leggere il manoscritto dell'antenata. Silla ne rimane sconvolto, non credendo alla reincarnazione di Cecilia. Marina vorrebbe convincerlo per la necessaria punizione del conte, cosa che il giovane rifiuta quando si rende conto della follia della marchesina. Fanny, la cameriera di Marina, sorpresa nel trovare lo scrittore insieme alla sua padrona, riferisce che Cesare sta morendo; la nipote sembra tutt'altro che dispiaciuta (il suo piano sta avendo successo). Mentre il conte esala l'ultimo respiro, la nipote lo provoca e lo minaccia urlandogli la vendetta di Cecilia. Silla allora trascina Marina fuori a forza dalla camera del morto e la porta nella sua stanza, dove lei cade in preda ad una acuta crisi nervosa. Quando esce dalla stanza, aggirandosi nel Palazzo, il giovane incontra Steinegge (venuto per informarsi sulle condizioni del conte). L'amico gli parla, ma lui, ormai frastornato e turbato dagli avvenimenti, non risponde. Prima che Steinegge se ne vada, Silla gli dice comunque di riferire ad Edith che lui \u00e8 \"caduto in fondo\". L'uomo non comprende perch\u00e9 debba riferire queste parole proprio alla figlia (solo poi si render\u00e0 conto dell'affetto che la sua bambina provava per Silla). In seguito Corrado si sente disonorato per ci\u00f2 che stava per fare con Marina. Trova la lettera di Edith, la legge, ma ormai per lui \u00e8 troppo tardi. Successivamente viene a sapere che la marchesina desidera che egli parta. Lui non vorrebbe lasciarla (privo di ogni sentimento, \u00e8 deciso a sposarla, nonostante la pazzia di lei), ma lentamente si convince. Marina stessa lo chiama nella sua stanza per chiedergli di lasciare R.. Silla si mostra disposto ad esaudire il volere della giovane, persino indifferente al fatto che lei si ricongiunga a Nepo (andato via dopo la morte di Cesare, che non ha intestato a lei alcun bene). Esce quindi dalla camera della marchesina, che si adira furiosamente del fatto che lui non si sia reso conto che si trattava di una prova per verificare se lui l'amasse ancora e non la ritenesse pazza. Corrado vuole andar via, ma viene convinto dagli altri commensali, Vezza e il Dottore, a rimandare la partenza dopo il pranzo organizzato in loggia da Marina, questo per non contraddire ed assecondare la marchesina, gi\u00e0 profondamente provata dai recenti fatti. Il giovane per\u00f2 non vi prende parte, e lavora nel salotto accanto per scrivere i necrologi del conte.\nMarina \u00e8 sempre pi\u00f9 preda della pazzia. L'ossessione della giovane giunge al parossismo: pensando che lo scrittore non la ami pi\u00f9, perde definitivamente il lume della ragione, si avvicina a Corrado nel salotto e, dopo avergli augurato \"buon viaggio\", lo uccide con un colpo di pistola al cuore. Poi riesce a fuggire, nonostante il tentativo da parte dei presenti di fermarla. La giovane scompare con la sua imbarcazione in Val Malombra. Edith piange amaramente l'amato. Non pu\u00f2 neanche difenderlo dalle critiche che gli si muovono: viene considerato infatti un poco di buono perch\u00e9 si pensa che egli fosse tornato a R. d'accordo con la \"matta\". Ma Edith sa che non \u00e8 cos\u00ec e ricorder\u00e0 sempre Silla come un giovane di nobili sentimenti pieno di virt\u00f9.\nI personaggi.\nMarina Vittoria Crusnelli di Malombra\nFogazzaro la fa nascere nel 1841 (un anno prima della nascita dello scrittore). Di origini nobili, figlia unica di una Contessa, sorella del Conte Cesare d'Ormengo, e del Marchese Filippo Crusnelli di Malombra, un gentiluomo lombardo, la giovane Marchesina visse a Parigi tra il '49 e il '59. \"\"Marina perdette col\u00e0 sua madre e pass\u00f2 dalle mani di una severa istitutrice belga a quelle di Miss Sarah, una governess inglese, giovane, bella e vivace\". Nel '59, quando il padre decise di trasferirsi a Milano, Marina aveva diciott'anni. Qui il marchese \"diede pranzi, balli e cene, dove Miss Sarah faceva gli onori\", finch\u00e9 un terribile aneurisma non lo port\u00f2 via, lasciando alla figlia solo una piccola dote. Il Conte Cesare, suo zio materno, fu chiamato a far parte del consiglio di famiglia per Marina, egli e il Marchese non erano mai stati amici, ma era il parente pi\u00f9 prossimo e fu il solo che le offrisse la propria casa. L'aspetto, i modi, i discorsi austeri dello zio le ripugnavano, ma gli amici del tempo felice si erano dileguati, i parenti le mostravano solo commiserazione e Marina \"quindi accett\u00f2, freddamente senza ombra di gratitudine\" di andare nella \"tana dell'orso\", come suo padre chiamava la dimora dello zio, \"...come se il Conte Cesare adempisse un dovere e si procacciasse per giunta il beneficio di una compagnia nella tetra solitudine che abitava\". Del resto il vecchio zio, con il suo carattere rigido, severo e burbero, non le mostrava amore o affetto e, detestando le arti, la poesia e la musica, non pareva apprezzare il talento e la grazia della bella nipote, ma sembrava averla accolta presso di s\u00e9 solo per principi morali e di decoro verso la sua defunta sorella. Per di pi\u00f9, pi\u00f9 tardi, nel testamento da lui antecedentemente redatto poco prima di essere colpito dalla apoplessia, non l'avrebbe nemmeno menzionata, bench\u00e9 si dicesse, fosse ricchissimo.\nEra il 1864, Marina aveva cos\u00ec ventitr\u00e9 anni, ma: \"...Non si sgomentava della futura dimora, anzi si compiaceva dell'idea di questo Palazzo perduto fra le montagne, dove vivrebbe come una Regina bandita che si prepari nell'ombra e nel silenzio a riprendere il trono. Il pericolo di seppellirvisi per sempre non si affacciava neppure al suo pensiero, perch\u00e9 ella aveva una fede cieca e profonda nella fortuna, sentivasi nata agli splendori della vita, era disposta ad aspettarne con altera indolenza il ritorno\". \nPiena di bellezza e di talento, brillante ed elegante, con animo ribelle, fiero e indomito, Marina di Malombra \u00e8 altres\u00ec superba e sprezzante, irrequieta, annoiata, ricca di odio e, allo stesso tempo, volubile, capricciosa, piena di sarcasmo e \"pensieri torbidi\". L'ambiguit\u00e0, il seducente sguardo, il biancore fisico della pelle: \"...il collo sottile, elegante...fra due fiumi di capelli biondo-scuri, ove lucevano due grandi occhi penetranti...azzurro chiari\" e poi: \"...la delicata figura di Marina, nell'abito celeste a lungo strascico, pareva caduta dall'affresco del soffitto...quella dea lass\u00f9 tutta rosea da capo a piedi non aveva negli occhi come questa il fuoco della vita terrena...\"\", rappresentavano la figura in cui il Fogazzaro confess\u00f2 di aver proiettato il suo ideale femminile che aveva ricercato \"con ardore\" nella sua prima giovinezza: \"\"Quel voluttuoso misto femmineo di bont\u00e0, bizzarria, di talento ed orgoglio\".\nMarina, \"aveva seguito le pratiche cattoliche per inconscio moto del sangue...nel suo nuovo soggiorno tronc\u00f2 risolutamente ogni pratica religiosa...vedeva che suo zio non ne seguiva alcuna...A lei l'uguaglianza della chiesa ripugnava...pensava che vi dovrebbe essere una religione speciale per le classi pi\u00f9 alte... dove al concetto del bene e del male fosse sostituito il concetto meno volgare del bello e del brutto\".\nNella tetra e austera dimora dello zio, all'ala di levante che dava sui monti, Marina prefer\u00ec una stanza nell'ala di ponente sul lago: \"...Ella amava le onde e la tempesta... La solitudine stessa, la tristezza del vecchio Palazzo, pigliavano fra le pareti della sua camera un che di fantastico e di patetico...\". La giovane Marchesina affogava la sua insoddisfazione e inquietudine leggendo romanzi di Byron, Shakespeare e Poe, ma soprattutto Disraeli, Sand, Balzac, Musset, \"de l'Amour\" di Stendhal, \"Les fleurs du Mal\"\" di Baudelaire e ancora Chateaubriand e Chamfort (non possedeva alcun romanzo di autore tedesco, poich\u00e9 ne odiava la lingua, la letteratura, la musica...tutto). Suonava con virtuosismo, ardore e passione il pianoforte, vivendo la musica in una dimensione quasi di sfogo e liberazione. Faceva passeggiate con la sua elegante barca \"Saetta\" e si divertiva anche \"battendosi\" con le pistole che le aveva lasciato suo padre contro le statue del giardino: \"\"...una Flora annerita, che somiglierebbe tutta alla mia istitutrice, se riuscissi a farle un viso butterato come aveva lei...\"\nDi temperamento inquieto, portata alla malinconia, votata agli eccessi, Marina viveva come una reclusione forzata questo suo isolamento e vagava per le stanze del Palazzo in preda a vere e proprie crisi mistiche e depressive. Cinica e indifferente, ella coltivava un enorme egocentrismo e non aveva sentimenti di gratitudine per il vecchio Conte, ma: \"... aveva il suo disegno: conquistar lo zio...farsi portare a Parigi, Torino, Napoli...ed evadere finalmente dalla sua \"prigione\".\n\"Ella era da quasi un anno al Palazzo e di viaggio non si parlava. La sua salute se ne risentiva veramente\", ci\u00f2 nonostante: \"Malgrado il favore che veniva conquistando...Marina provava un'avversione sempre pi\u00f9 crescente per quest'uomo austero, sprezzatore delle lettere, delle arti, d'ogni eleganza, che le infliggeva la vergogna di nascondere almeno in parte l'animo suo\". \"Giunse cos\u00ec l'Aprile del 1863, giunse, nei tranquilli splendori del tramonto, una sera sinistra per Marina\": trovando nel vecchio stipo la lettera segreta dell'antenata Contessa Cecilia Varrega di Camogli:\nguardandosi nello \"specchietto piccolissimo con cornice d'argento\", infilando il guanto e avvicinando la ciocca di capelli biondi ai suoi, Marina crede di rivivere la stessa sorte della sua antica e sfortunata ava e di esserne la predestinata vendicatrice:\nOssessionata da questo pensiero, complici alcune sfortunate coincidenze: lo specchietto che si rompe, il canto notturno dei barcaioli con il suono delle campane, Corrado Silla che la chiamer\u00e0 \"Cecilia\" (ma solo perch\u00e9 con tale nome ella si firmava nello scambio epistolare con lo scrittore), tutti eventi descritti nella lettera, la giovane finir\u00e0 per convincersi di essere la reincarnazione vivente di questa, tenuta segregata nel Palazzo per anni dal padre dello zio per una presunta storia d'amore con un ufficiale, Renato, e per questo morta di pazzia, e di essere predestinata a subire lo stesso fato, \"Meraviglioso il caso che l'aveva portata, nel fiore della giovent\u00f9 e della bellezza, da Parigi, a quella stanza disabitata da settant'anni...Tu odii, hai sempre odiato tuo zio, la vendetta \u00e8 pi\u00f9 squisita cos\u00ec; Dio, perch\u00e9 tu la compia meglio, ti ha posto dentro, irriconoscibile, alla famiglia del nemico\".\nIn preda a crescenti inquietudini e tensione cerebrali, succube di una fragilit\u00e0 nervosa e di una disperata frustrazione, quasi invasata e in preda a progressivi stati di allucinazione, Marina di Malombra, vittima del proprio isolamento spirituale e dell'infelicit\u00e0 che lei stessa ha scelto di imporsi, perder\u00e0 definitivamente i contatti con la realt\u00e0, portandosi cos\u00ec verso un drammatico e tragico epilogo finale. La sua furia distruttiva causer\u00e0 la morte dello zio e dell'amato Corrado, questo sar\u00e0 per lei solo una preparazione, una sorta di prova generale dell'ultimo e definitivo atto: quello contro s\u00e9 stessa, irresistibilmente e inesorabilmente attratta nelle acque profonde e liberatorie del lago.\nChi \u00e8 Marina di Malombra\nLa figura di Marina di Malombra, la \"femme fatale\" , la \"belle dame sans merci'\"\" \u00e8 un personaggio tipico della letteratura decadente, lei domina letteralmente su tutto il romanzo e la rende una grande protagonista dei canoni romantici del filone della Scapigliatura e del Decadentismo. Insieme a Madame Bovary e Anna Karenina \u00e8 tra i personaggi pi\u00f9 riusciti della letteratura d'ogni tempo e pi\u00f9 dotati di potere suggestivo per la sua travolgente bellezza, per la sua personalit\u00e0 conturbante e per lo spessore diabolico. Forte, nonostante la sua fragilit\u00e0, questa donna vive da protagonista il suo destino fino all'ultima pagina, sebbene sia in qualche modo succube degli eventi. \u00c8 il suo animo fiero e indomito la tematica centrale del romanzo, un animo che non si piega all'eterna dicotomia tra concretezza e fantasia, dimostrando l'evidente incapacit\u00e0 di adeguarsi a una realt\u00e0 che non riesce ad accettare. \u00c8 questo stimolo interno che spinge una donna ribelle ed orgogliosa a correre irrefrenabile verso una fine annunciata, scandendo le tappe di un viaggio inevitabile verso la follia. Marina non solo ricorda certe donne fatali e nevrotiche, ma \u00e8 l'archetipo della donna seduttrice e diabolica; corrotta e pura, saggia e folle insieme, tormentata e confusa da demoni e fantasmi, pervasa da passioni insopprimibili e attratta dalla sofferenza, vittima delle sue stesse passioni, incapace di vivere fino in fondo le pulsioni impetuose del cuore e dell'intelletto. Con la lettera dell'antenata Cecilia, Marina render\u00e0 nota anche una potenza tale di odio, che fino a quel momento ella stessa non conosceva.\nCorrado Silla:\nCorrado Silla, il \"\"viaggiatore fantastico\", come viene definito da Fogazzaro, \u00e8 un giovane di trent'anni: \"Voi siete nato nel 1834 a Milano\", \"occhi neri, capelli neri, nera mica male anche la faccia\". Egli \u00e8 il figlio unico di Mina Pernetti Silla, \"bellissima tirolesina bionda\", figlia di un Consigliere d'appello del Tirolo. Il padre non l'avrebbe mai data in sposa ad un liberale, qual era il Conte Cesare, e quando la giovane aveva ventisei anni la fece forzatamente maritare ad un'\"austriacante marcio\". Con il Conte non si vide pi\u00f9 gi\u00e0 da un anno prima del matrimonio, ma lei continu\u00f2 a scrivergli, non d'amore, ma solo del figlio Corrado. Mor\u00ec nel '58.\nSilla viene considerato ozioso ed incapace dai suoi parenti, i Pernetti Anzati, perch\u00e9 dedito agli studi letterari anzich\u00e9 ai commerci; essi lo avrebbero voluto nella loro Filatura, ma lui rifiut\u00f2, accettando invece un incarico di insegnante di italiano, geografia e storia in un istituto privato (occupazione che il Conte Cesare d'Ormengo gli aveva allora segretamente procurato). Dopo che l'istituto venne chiuso \"per cattivi affari\", il giovane si trov\u00f2 senza lavoro ed inizi\u00f2 a scrivere un romanzo: \"Un sogno, racconto originale italiano di Lorenzo\", stampato in una tipografia di un suo amico, che non ebbe per\u00f2 alcun successo.\nConvocato al Palazzo dal Conte Cesare, che nutre per lui un profondo affetto, essendo il figlio dell'antica venerata amica, egli accetta l'incarico di redigere per lui un trattato \"mezzo scientifico, mezzo letterario\" e qui, resta letteralmente impaniato dal travolgente fascino di Marina, la quale, con indifferenza e superbia, lo disprezza, credendolo un \"figliastro\" del Conte, da questi invitato al Palazzo per dargli in sposa la nipote, descrivendolo cos\u00ec all'amica De Bella: \"Abbiamo nel palazzo un principe nero, un piccolo borghese in apparenza...mostra una trentina d'anni, non \u00e8 bello, ma neanche si pu\u00f2 dir brutto; ha degli occhi non privi di intelligenza...A me \u00e8 antipatico, odioso, odiosissimo\". \nMalgrado la freddezza e il disdegno della Marchesina, Silla se ne innamora morbosamente, essendo attratto e nello stesso tempo spaventato dalla personalit\u00e0 della fanciulla: \"il solo pensiero di posar le labbra sopra una spalla di questa donna mi fa venir le vertigini, mi mette i brividi sotto i capelli\".\nI due giovani vengono cos\u00ec travolti da un amore tormentato, ma assoluto e totale: \"...l'amore intravveduto negli occhi di Silla, la stretta delle sue braccia veementi... e la passione, s\u00ec, la benedetta passione, sorda, muta, lenta, prepotente, che dopo tanto desiderio, veniva... pensando all'amore fatale che l'avrebbe esaltata tutta, anima e sensi...\". Un rapporto problematico, travagliato da equivoci ed incomprensioni destinato, a causa della crescente follia di Marina, ad essere trascinato verso un gorgo inevitabile: \"Cadde in braccio a Silla. Egli se ne sent\u00ec il petto sul viso, strinse, cieco di desiderio, la profumata persona, calda nelle vesti leggere; la strinse fino a soffocarla...\"\nOffeso ed umiliato dagli atteggiamenti della Marchesina, il giovane abbandona la dimora per Milano, dove crede di trovare conforto nell'affetto di Edith, una fanciulla molto pi\u00f9 cauta, remissiva e religiosa. Egli vorrebbe resistere a Marina, il soccombere al suo fascino ambiguo e seducente lo considera una vilt\u00e0, ne avrebbe la possibilit\u00e0, ma non riesce a compiere questa scelta morale, non essendone capace, rivelandosi, il dissidio tra anima e sensi, il dramma di Silla, che aspira ad un amore sacro, casto e rasserenante (incarnato in Edith), deviato per\u00f2 da un amore profano e sensuale (quello per Marina). \nNessun indugio romantico e sentimentale vi \u00e8 nel romanzo sulla morte del giovane, vittima della gratuit\u00e0 del male e della incurante follia di Marina di Malombra.\nChi \u00e8 Corrado Silla\nSilla \u00e8 un personaggio virtuoso, ha un temperamento ardente ma cauto, \u00e8 animato da nobili sentimenti in apparente contrasto con le modalit\u00e0 sociali vacue ed ipocrite che lo circondano, ma \u00e8 un uomo debole, sconfitto dalla vita, che non riesce a prendere alcuna decisione; si sente perseguitato dalla sfortuna e dai suoi simili, che non ne riconoscono il valore. Egli \u00e8 l'intellettuale ispirato da importanti ideali che vorrebbe realizzare, ma ne \u00e8 impedito dalle lusinghe del mondo e dall'inettitudine che lui stesso sente come fondamento del proprio essere: \"inetto alle opere grandi che vagheggiava, alle piccole che lo premevano,a farsi amare, a vivere\". Vittima dei suoi tempi, Silla \u00e8 un predestinato, solitario e malinconico, costretto a soccombere davanti alle intemperie della vita. Antesignano, dunque, dell'eroe decadente e romantico che sintetizza l'imminente crisi dell'individuo del Primo Novecento. Schiacciato tra spiritualismo e materialismo, tra religione e positivismo, tra intelletto e realt\u00e0, \u00e8 orgoglioso e superbo, ma, incapace di giusto equilibrio fra spirito e sensi. Consapevole di essere un perdente, un fallito, si definisce: \"inetto a vivere\".\nL'autore si \u00e8 espressamente riconosciuto nel personaggio di Silla in una lettera a E.S. Bastiano, dicendo: \"Vorrei che i suoi occhi le permettessero di leggere poche pagine del capitolo In Aprile (verso la fine) dove \u00e8 parlato delle tempeste morali che agitavano Silla. Invece di questo nome ella pu\u00f2 mettere il mio in quelle pagine\".\nConte Cesare d'Ormengo: Il Conte Cesare d'Ormengo, figlio unico del Conte Emanuele e della sua seconda moglie, non era sposato e non aveva figli. La nipote, figlia della sorella, era la parente pi\u00f9 stretta. Con il padre di Marina egli non era mai stato amico, troppe e profonde erano le idee ed i principi che li dividevano. Il Marchese Filippo amava la bella vita in societ\u00e0, con feste, balli e canti, mentre il Conte Cesare, con il suo carattere scorbutico e burbero, chiuso e introverso, detestava la compagnia e si era ritirato da anni, nel suo tetro e solitario Palazzo in riva al lago.\n\"Il Conte \u00e8 un vecchio uomo lungo e smilzo con irti capelli grigi, occhi severi e volto ossuto, olivastro e tutto raso. Vestiva un soprabito nero con un cravattone nero e cappelli con enormi falde larghe\". \nUomo di severi e rigidi principi, con le sue proprie singolari convinzioni religiose e con le sue idee antidemocratiche, disprezzava le arti, la letteratura e la musica e non pareva apprezzare il talento e la grazia della bella nipote, ma sembrava averla accolta presso di se solo per principi morali e di decoro verso la sua defunta sorella; per di pi\u00f9, nel testamento da lui antecedentemente redatto, poco prima di essere colpito dalla apoplessia, non l'aveva nemmeno menzionata, bench\u00e9 si dicesse, fosse ricchissimo.\nCon l'arrivo di Marina al Palazzo, il Conte non era comunque del tutto indifferente alla bellezza ed alla eleganza della nipote, e la sua persona e il suo volto riflettevano qualche nuovo lume, si radeva pi\u00f9 spesso e curava di pi\u00f9 la sua persona. \nIl Conte era stato un caro amico della madre di Corrado Silla, Mina Pernetti Silla, di cui ne venerava il ricordo.\nMaria Cecilia Varrega di Camogli: Infelice moglie del Conte Emanuele d'Ormengo, tenuta segregata da questo in una stanza del Palazzo per cinque anni e quattro mesi, ove mor\u00ec di pazzia. per una presunta storia d'amore con un ufficiale, Renato. Alla morte della moglie, il Conte si era risposato e da quella unione era nato il figlio Cesare.\nAndreas Gotthold Steinegge di Nassau: Steinegge, il segretario del Conte, \u00e8 un uomo sui cinquant'anni, con due vivi occhietti azzurrognoli, un viso rugoso, capelli non ancora grigi e barba intera. Era stato capitano austriaco degli \"Usseri\" di Liechtenstein e poi, per motivi politici, era fuggito con la famiglia, moglie e figlia, in Svizzera. Per serie ristrettezze economiche era stato poi costretto ad emigrare in America, a New York, a cercar fortuna vendendo birra, ma in seguito era tornato in Europa, poich\u00e9 la moglie si era ammalata e soffriva di nostalgia per il proprio paese. Qui, non potendo rientrare a Nassau, perch\u00e9 esiliato, affid\u00f2 la consorte e la figlia Edith, che aveva allora otto anni, ai parenti. Poco dopo la moglie mor\u00ec e, per contrasti con i familiari, non aveva pi\u00f9 rivisto la figlia, n\u00e9 sapeva nulla di lei, poich\u00e9 questi, odiandolo, distruggevano le lettere che egli le inviava. Erano passati dodici anni da quando era morta la moglie, pertanto Edith aveva vent'anni.\nSteinegge aveva preceduto Donna Marina al Palazzo da un mese appena, il Conte l'aveva preso su raccomandazione del Marchese F.S. di Crema per spogli e traduzioni dal tedesco e dall'inglese, quest'ultima lingua la conosceva bene poich\u00e9 era figlio di un'istitutrice di Bath. I rapporti con la Marchesina furono da subito ostili e avversi, dapprima egli, ardito ufficiale di cavalleria, aveva creduto di fare con lei lo spiritoso e il galante, con complimenti antiquati e fuori corso, finch\u00e9 Marina un giorno, insofferente per i suoi atteggiamenti, gli aveva esternato il suo odio per la lingua tedesca, la letteratura, la musica, la gente, il paese, tutto. Da quel momento Steinegge tenne per s\u00e9 complimenti e squarci poetici.\nEdith Steinegge: Figlia di Andreas, segretario del Conte, ha appena vent'anni ed \u00e8 un'anima casta e pura, sensibile e remissiva, profondamente religiosa. Ha una voce dolce e bassa e una figura delicata, seria ed elegante nel suo abito semplice e severo. \nQuando aveva otto anni la madre mor\u00ec ed il padre fu costretto a fuggire in esilio. Visse dodici anni con il nonno materno, due zii e le loro famiglie. Il nonno era stato molto buono con lei, ma non aveva permesso mai che in casa si pronunciasse neppure il nome del padre. Alla morte del nonno, Edith trov\u00f2 per caso una delle tante lettere che il padre le scriveva e che il nonno aveva trattenuto e distrutto, in tal modo la giovane era riuscita a rintracciarne l'indirizzo. \nProfondamente affezionata e legata al padre, Edith si confronter\u00e0 con le idee antireligiose e anticlericali di questo, temendo che egli non riceva la ricompensa divina dopo la morte e che, quindi, ne venga separata. \u00c8 dunque suo intento ricondurlo alla fede, ma senza costrizioni, puntando sull'immediata simpatia che il padre prova per Don Innocenzo, divenuto loro grande amico, nonostante la sua avversione per i preti.\nLa ragazza \u00e8 attratta sentimentalmente da Silla, ma non sa prendere una decisione, sia per timore di abbandonare il padre, ritrovato dopo tanti anni, sia per paura che il giovane scrittore sia ancora innamorato di Marina. Consigliatasi con Don Innocenzo, scriver\u00e0 una lettera a Silla rivelandogli il suo amore, ma sar\u00e0 ormai troppo tardi. Alla morte di questo, pianger\u00e0 amaramente l'amato, non potendo neanche difenderlo dalle critiche che gli si muovono, perch\u00e9 si pensa che egli fosse tornato al Palazzo d'accordo con Marina. Edith sa nel suo cuore che questo non \u00e8 vero e ricorder\u00e0 per sempre solo i nobili sentimenti della sua anima.\nFanny: Cameriera personale di Donna Marina, giovane e graziosa, \u00e8 educata, servizievole e rispettosa, ma anche frivola e civettuola, solerte ad ascoltare, alimentare e diffondere pettegolezzi e dicerie. All'arrivo al Palazzo, apprese leggende di fantasmi e spiriti, terrorizzata dalla tetra dimora e dalla cupa stanza assegnatagli, scoppier\u00e0 in una crisi di pianto con impellente desiderio di fuggire via. La Marchesina la consoler\u00e0 e calmer\u00e0, convincendola a restare.\nGiovanna: Vecchia governante del Conte Cesare, in servizio da circa quarant'anni. Devotamente affezionata al suo padrone, soffrir\u00e0, disperandosi, per la sua improvvisa morte.\nRico (Enrico): Figlio del giardiniere, \u00e8 un ragazzo di tredici anni, barcaiolo di Donna Marina. Vivace e malizioso, intrattiene, divertendo, la Marchesina con leggende e aneddoti del posto, da lui riviste e romanzate.\nIl Dottore: Povero \"mediconzolo\" soprannominato \"El Pit\u00f2r\" per la sua debolezza di dipingersi la barba, \u00e8 un uomo piccolo dal lungo soprabito scuro, dai vasti piedi, che \"non sa come camminar n\u00e9 dove tener le mani e sorride di continuo\". Bench\u00e9 vecchio e brutto, \u00e8 di temperamento amoroso, inclinato a spicce e caute galanterie campagnole, si figura d'essere innamorato, corrisposto, di Fanny.\nSignora Giulia De Bella: \u00c8 l'amica di Donna Marina, a cui lei si rivolge per inoltrare la corrispondenza all'autore de: Il Sogno. \nContessa Fosca Salvador: \u00c8 la cugina del Conte Cesare, moglie del defunto Conte Alvise VI Salvador. Il padre della Contessa era stato in Venezia un noto commerciante di baccal\u00e0 e per questo lei era stata soprannominata \"La Contessa Baccal\u00e0\". \u00c8 una donna non pi\u00f9 giovane, molto loquace e frivola ma nel contempo, a suo modo, astuta e calcolatrice. Vorrebbe dare in sposa Marina a suo figlio, credendo che questa possa ereditare il notevole patrimonio dello zio e cos\u00ec rimpinguare le proprie attuali scarse finanze. Dopo la morte del Conte, appena appreso il contenuto del testamento in cui Marina non risulta nemmeno menzionata, fuggir\u00e0 repentinamente con il figlio Nepo dal Palazzo, nemmeno congedandosi dalla sua futura mancata nuora. \nConte Nepomoceno (Nepo) Salvador: Sua Eccellenza, il Conte Nepo, \u00e8 \"un giovanotto sui trent'anni, bianchissimo di carnagione, con un gran naso aquilino, su cui poggiavano un paio di occhialetti tenuti da un cordoncino, con sottili baffetti neri e due occhioni neri a fior di testa, il tutto incorniciato da una ricciuta zazzera nera e da un collare di barba nera che pareva posticcia su quella pelle di latte e rose. Aveva le mani assai piccole e bianche. Parlando, sorrideva sempre. Le fogge esagerate degli abiti, la vanit\u00e0 ridicola, il suo passo breve e ondulato, i gomiti quasi sempre stretti in vita e la voce stridula e frettolosa mettevano intorno a lui un'aura femminile\". Era soprannominato \"Il conte Piavola\". Nepo non mancava per\u00f2 d'ingegno, n\u00e9 di cultura e ambizione. Aveva studiato economia e diritto costituzionale e avrebbe voluto entrare in diplomazia. Malgrado la sua vanit\u00e0 egli era comunque imbarazzato con la bella nipote, \"non aveva tentato fino a quel giorno che sartine, modiste e cameriere, limitandosi con le dame e le damigelle a colloqui fraterni\".\nMomolo e Catte: Sono i due servi dei Salvador.\nAvvocato Giorgio Mirovich: \u00c8 l'avvocato amico dei Salvador. Zorzi: Un buon amico della contessa Salvador.\nAmici del Conte d'Ormengo ospiti ad un pranzo:\nCommendator Finotti: Deputato al Parlamento, \"prossimo alla sessantina con gli occhi tutto fuoco e il resto tutto cenere\". Commendator Vezza: Letterato, aspirante al Consiglio superiore d'istruzione pubblica e al Senato, \"piccolo, tondo e imbottito di dottrina e di spirito, con occhiali d'oro\". Professor Cavalier Ingegnere Ferrieri: \"Fisionomia nervosa, occhio intelligente, sorriso scettico, cervello e cranio perfettamente lucidi\". Gentildonna veneziana di Palma il Vecchio: Bella donna, ospite al pranzo insieme a Finotti, Vezza e Ferrieri. Avvocato Bianchi: \"Giovinotto elegante, timido, con aria di sposina imbarazzata\", anch'egli ospite al pranzo.\nDon Innocenzo: \u00c8 il parroco del vicino villaggio, il quale fraternizzer\u00e0 con Steinegge e sua figlia Edith, divenendo loro grande amico. Marta: \u00c8 la fantesca di Don Innocenzo.\nPadre Tosi: \u00c8 il Frate-Medico del Convento dei Fate-bene-fratelli di Lecco, \"\u00e8 un uomo sui cinquanta, dalla gran fronte piena d'anima, dal profilo falcato, dagli occhi pregni di volont\u00e0 veemente e di umorismo bizzarro\", ritenuto una eminenza in campo medico, ma come egli stesso si definisce: \"se si fosse fatto commissario di polizia, sarebbe diventato grande\"\". Verr\u00e0 chiamato in aiuto del \"nuovo Dottore \", un brav'uomo succeduto da pochi mesi al \"vecchio dottore\" e, dagli indizi che trover\u00e0 nella stanza del conte, un guanto e un bottone con un lembo di stoffa, risalir\u00e0 alle cause della apoplessia dell'infermo, il quale, prima di morire, era riuscito a pronunciargli il nome di Cecilia.\nI temi del romanzo.\nMalombra \u00e8 un esempio di romanzo gotico per le sue tetre ambientazioni. Sono qui gi\u00e0 presenti i motivi fondamentali della narrativa fogazzariana: dalla figura femminile seducente e sensuale ai contrasti interiori fra spiritualit\u00e0 e mondanit\u00e0 del protagonista; dal tema religioso che si pone come orizzonte di salvezza e come elemento di disciplina morale alla curiosit\u00e0 per l'occulto, lo spiritismo, il misterioso, l'anormale; dall'identificazione del paesaggio con gli stati d'animo dei personaggi all'uso del dialetto al fine di un maggiore realismo; dall'importanza notevole della memoria autobiografica alla storia collettiva che costituisce lo sfondo delle vicende dei personaggi. Malombra \u00e8 dunque una donna inquietante dalla contorta psicologia: sembra voler sposare Nepo, suo pretendente, solo per andarsene dalla villa dello zio, ma in realt\u00e0 lo disprezza. L'ambientazione \u00e8 decadente: la villa in cui risiede la protagonista, i suoi riferimenti ai palazzi con arredamenti esotico - bizantini, l'allusione al \"principe nero\" (Corrado Silla), cio\u00e8 il personaggio enigmatico che deve arrivare (parte I, cap. IV).\nLa critica contemporanea del tempo classific\u00f2 il romanzo come un'opera del tardo-romanticismo, anacronistica rispetto alla letteratura verista. In realt\u00e0 Marina di Malombra, creatura quasi demoniaca, \u00e8 gi\u00e0 un personaggio tipico della letteratura decadente, una via di mezzo tra le donne fatali del primo Verga e la superfemmina dannunziana"}
{"id": "288284", "revid": "2149868", "url": "https://it.wikipedia.org/wiki?curid=288284", "title": "Diritto dell'ambiente", "text": "Il diritto ambientale \u00e8 quella branca del diritto che si occupa della tutela e salvaguardia dell'ambiente. Si manifesta a livello sovranazionale, nazionale e regionale.\nNorme cogenti.\nLe principali leggi in materia ambientale sono le seguenti:\nNorme volontarie.\nAccanto alle norme cogenti sussistono altre norme ambientali che non hanno natura legislativa, non sono cio\u00e8 emanate dal Parlamento (Camera dei Deputati, Senato della Repubblica) o da altra fonte legislativa (ad esempio l'assemblea regionale); questa categoria di norme non cogenti si dicono norme volontarie.\nNorme volontarie diventano norme cogenti.\nLe norme tecniche espressamente richiamate dall'articolo 10 del D.P.R. n. 203 del 1988 (oggi abrogato e assorbito dal D.lgs. n.152 del 2006) con la dizione \u201capplicazione della migliore tecnologia disponibile\u201d, diventano legge dello Stato: si trasformano cio\u00e8 da \"norme volontarie\" a \"norme cogenti\" e obbligano pertanto non solo gli imprenditori che intendono continuare le emissioni ma anche la Regione che non pu\u00f2 rilasciare l'autorizzazione correlativa se il soggetto interessato nella \"scheda tecnica\" non abbia adeguato il suo depuratore alla tecnologia che in quel momento \u00e8 la pi\u00f9 evoluta.\nQuando le \"norme tecniche\" non sono recepite dal legislatore, esse non sono vincolanti e quindi non sono \"obbligatorie\". La loro violazione non pu\u00f2 costituire fonte di responsabilit\u00e0 giuridica per i trasgressori.\nLa Cassazione penale tuttavia, in una sua decisione (Cassazione, sez. IV penale, 15 marzo 1988) ha disatteso questa opinione della dottrina e ha ritenuto che la violazione di \"norme tecniche volontarie\" (quindi non obbligatorie) costituisca una forma di responsabilit\u00e0 giuridica per il soggetto inosservante, in quanto lo stesso avrebbe violato le \"norme di prudenza\" espresse dalla norma tecnica.\nIl trasgressore, pur non avendo violato alcuna legge, sarebbe tuttavia un \"soggetto imprudente\" e come tale responsabile del danno cagionato. Le \"norme tecniche\" sono infatti \"norme di prudenza\" e, ancorch\u00e9 non recepite dalla legge e quindi non obbligatorie, non possono essere ignorate dai soggetti che svolgono attivit\u00e0 produttive.\nUn esempio utile \u00e8 costituito da una sentenza della Cassazione (Cassazione, sez. I 7 luglio 2000 n. 8094), che ha disatteso l'indirizzo della precedente sentenza del 1988 stabilendo il seguente principio a proposito del reato di emissioni moleste di cui all'art. 674 del Codice penale: quando le emissioni rispettano le \"norme tecniche\" recepite dalla legge, e cio\u00e8 i \"limiti soglia\" (cd. parametri di tollerabilit\u00e0), esse non possono costituire reato.\nCi\u00f2 perch\u00e9 la legge penale ha recepito le \"norme tecniche\" e le ha quindi fatte diventare obbligatorie, e solo la loro violazione pu\u00f2 costituire illecito penale.\nQuando invece le emissioni rispettose delle \"norme tecniche\" cagionano pur tuttavia un fastidio alle persone, si avr\u00e0 un illecito civile \u2013 cio\u00e8 un illecito che a differenza di quello penale non incide sulla libert\u00e0 della persona ma solo sul suo patrimonio perch\u00e9 il soggetto \u00e8 tenuto a risarcire il danno - per violazione dell'articolo 844 del codice civile che sanziona le emissioni quando eccedono la \"normale tollerabilit\u00e0\".\nRisulta dunque evidente che il riferimento alle \"norme tecniche\" anche per la Cassazione penale \u00e8 obbligatorio solo quando esse siano espressamente recepite dalla legge; negli altri casi, varranno criteri diversi dai criteri prevenzionistici o di prudenza enunciati dai parametri tecnici, come appunto il criterio della normale tollerabilit\u00e0. Ci\u00f2 comporta che per quei settori ove le norme tecniche non sono obbligatorie dalla legge dello Stato, esse non possono essere fonte di responsabilit\u00e0 giuridica.\nNorme tecniche e limiti soglia (Standard).\nLe \"norme tecniche\" sono norme volontarie e rappresentano la mediazione fra interessi spesso in conflitto: ad esempio gli interessi dei consumatori e quelli dei produttori.\nLe tecnologie pi\u00f9 evolute in materia ambientale espresse dalle norme tecniche non sono per\u00f2 direttamente vincolanti per i soggetti che svolgono un'attivit\u00e0 produttiva o che utilizzano beni di consumo inquinanti.\nPerch\u00e9 una norma tecnica diventi \"obbligatoria\" per i soggetti che con la loro attivit\u00e0 inquinano, occorre che una legge dello Stato espressamente rinvii, cio\u00e8 faccia riferimento, alle \"norme tecniche\" espressione della tecnologia pi\u00f9 evoluta.\nL'Ente Nazionale Italiano di Unificazione (UNI) \u00e8 l'organismo nazionale riconosciuto per svolgere attivit\u00e0 normativa tecnica in tutti i settori (compreso quello ambientale) ad esclusione del settore elettrotecnico ed elettronico dei quali si occupa il CEI, Comitato Elettrotecnico Italiano.\nQuesti sono gli unici Enti normatori nazionali: il loro riconoscimento definitivo \u00e8 stato effettuato con la legge n. 317 del 21 giugno 1986.\nQuesti enti sono fonte di \"norme tecniche\", elaborate con il concorso di tutti i soggetti interessati: prontuari, consumatori, pubbliche amministrazioni, rappresentanze sindacali e organismi di ricerca scientifica.\nNorma UNI, ISO 14001.\n\u00c8 questo il caso della norma UNI EN ISO 14001, che \u00e8 una \"norma tecnica ambientale\" la quale, se spontaneamente osservata, migliora il sistema di gestione ambientale dell'impresa o organizzazione che l'adotta. Quelle imprese che spontaneamente ritengono di osservare la norma ISO 14001 si sottopongono alla valutazione di un soggetto certificatore esterno alla organizzazione, che verifica periodicamente la capacit\u00e0 dell'impresa di gestire e migliorare le proprie prestazioni ambientali, assicurando anche il rispetto delle norme ambientali.\nNel diritto comunitario.\nLa Convenzione di Aarhus qualifica l'accesso alle informazioni ambientali alla stregua di un diritto soggettivo. L'accesso del pubblico all\u2019informazione ambientale \u00e8 regolamentato dalla direttiva 2003/4/CE."}
{"id": "288287", "revid": "515394", "url": "https://it.wikipedia.org/wiki?curid=288287", "title": "Giovanni Gerolamo Savoldo", "text": "L'artista, sebbene attivo soprattutto a Venezia, dove risiedette a lungo, si mantenne sempre sostanzialmente fedele alla matrice naturalistica dell'arte lombarda, arrivando ad essere considerato come uno dei tre grandi maestri del primo Rinascimento bresciano, assieme al Romanino e al Moretto.\nI suoi cosiddetti \u00abnotturni\u00bb (scene ambientate di notte con una fonte di luce interna al dipinto) furono probabilmente fonte d'ispirazione e punto di partenza per la formazione del Caravaggio.\nBiografia.\nFormazione.\nAttivo nell'arco di due decenni, dal 1520 al 1540 circa, non si conosce nessuna sua opera giovanile, anche se \u00e8 documentato a Parma nel 1506, e a Firenze nel 1508, dove si iscrisse all'Arte dei Medici e Speziali, quella dei pittori. In quegli anni dovette venire a contatto con le novit\u00e0 della Maniera Moderna, che avevano visto nella citt\u00e0 del giglio il fiorire dei capolavori di Leonardo, Michelangelo e Raffaello. \nRisalgono ai primi anni noti il \"Riposo durante la fuga in Egitto\" della collezione von Loetzbech di Nannhofen ad Augusta, l\"Elia alimentato da un corvo\", databile al 1520 circa, della National Gallery of Art di Washington, e la \"Piet\u00e0\" (o \"Deposizione\") del Kunsthistorisches Museum di Vienna.\nArrivo a Venezia.\nA Venezia si stabil\u00ec entro il 1520 e in quell'anno firm\u00f2 la tavola con i \"Santi eremiti Antonio e Paolo\", delle veneziane Gallerie dell'Accademia, e l'anno successivo complet\u00f2 la \"Madonna e santi\" per San Niccol\u00f2 a Treviso, iniziata dal pittore Fra Marco Pensaben, inserendovi l'angelo musicante ai piedi del trono. Per i committenti lagunari dipinse relativamente poco, restando tuttavia inserito nell'ambito della cultura figurativa locale. La sua pittura rimase per\u00f2 ben legata al filone naturalistico \"bresciano\" e influenzata dalla pittura nordica. Da un punto di vista di intonazione sentimentale invece fu influenzato da Giorgione e la sua \"suggestione contemplativa\".\nSempre dello stesso periodo \u00e8 databile l'olio con le \"Tentazioni di sant'Antonio\", conservata alla Timken Art Gallery di San Diego, un soggetto che gli offr\u00ec la possibilit\u00e0 di interpretare motivi tipici della cultura fiamminga e in particolare dell'opera di Bosch, molto apprezzata dai committenti veneziani.\nLa Pala di San Domenico di Pesaro.\nIl 15 giugno 1524, Savoldo firm\u00f2 il contratto col frate priore Innocenzo da Pesaro per la realizzazione di una \"Pala\", da destinare all'altare maggiore della chiesa conventuale di San Domenico a Pesaro, opera dal 1811 conservata nella Pinacoteca di Brera a Milano. La pala, venne realizzata tra il 1524 ed il 1526, con una \"Madonna in gloria col Bambino, due angeli musicanti e i santi Pietro, Domenico, Paolo e Gerolamo\" e sullo sfondo un paesaggio, identificabile con Venezia vista dalle Fondamenta Nuove. La commissione comprendeva anche l'esecuzione di una cimasa con una \"Piet\u00e0 di Nostro Signore Yhesu Cristo\", identificata con il \"Cristo morto sorretto da Giuseppe d'Arimatea\", conservato al Museum of Art di Cleveland, e una predella, ora perduta, costituita da due \"quadricti\" e da uno sportello per il Santissimo Sacramento con dipinta una \"Testa di san Pietro Martire\". Coevo \u00e8 anche il \"Riposo durante la fuga in Egitto\" della collezione Castelbarco Albani di Milano, gi\u00e0 nella stessa chiesa di San Domenico a Pesaro.\nNell'ottobre del 1526 il Savoldo fece testamento a Venezia, nominando erede universale la moglie, \"Marija fijamenga de Tilandrija\": tale documento si redigeva solitamente o prima di partire per un viaggio o durante un'apparentemente grave malattia. Nel 1527 dat\u00f2 l\"Adorazione del Bambino\" delle collezioni reali di Hampton Court e sempre in quell'anno esegu\u00ec a Venezia un \"San Girolamo\" per la famiglia bresciana Averoldi, probabilmente quello conservato alla National Gallery di Londra.\nVerso il 1529 Savoldo realizz\u00f2 il \"Ritratto d'uomo in armatura\", identificato erroneamente col condottiere Gaston de Foix, che presenta una figura che si protende lungo una diagonale tra due specchi che permettono di vederlo anche di lato e di spalle: uno dei contributi pi\u00f9 noti per la disputa sul Paragone delle arti, ripreso da un perduto dipinto di Giorgione, in cui si voleva dimostrare che la pittura, al pari della scultura, era capace di offrire molteplici vedute di un soggetto.\nA Milano.\nSecondo l'allievo Paolo Pino, nel suo \"Dialogo della pittura\", intorno al 1530 Savoldo fu menzionato in una lettera di Gerolamo Genga come al lavoro per Francesco II Sforza, duca di Milano: Giorgio Vasari ricord\u00f2 alla Zecca di Milano \"quattro quadri di notte e di fuochi\"; alcuni identificano come opere facente parte di questa serie l\"Adorazione dei pastori\", nella National Gallery of Art di Washington e il \"San Matteo e l'angelo\", realizzato nel 1534 e ora conservato al Metropolitan Museum di New York, ambientato in un notturno con una fonte di luce interna al dipinto, che accentua gli affetti chiaroscurali.\nIn questo periodo i bagliori tendono a diminuire, all'insegna di toni pi\u00f9 smorzati e di passaggi di intima e delicata poesia.\nUltimi anni.\nNel 1532 \u00e8 documentato a Venezia, fra gli esecutori testamentari dell'orefice Bernardino de Bexana. Nel 1533 esegu\u00ec la \"Madonna e quattro santi\" in Santa Maria in Organo a Verona. Tra il 1537 e il 1538 esegu\u00ec la pala per l'altare maggiore della chiesa di Santa Croce a Brescia, con la \"Deposizione\", forse quella distrutta nella seconda guerra mondiale, gi\u00e0 nel Kaiser Friedrich Museum di Berlino. Se nelle pale d'altare Savoldo dimostr\u00f2 di aderire alla tradizione, aprendosi a qualche novit\u00e0 di Tiziano, pi\u00f9 originale fu la sua produzione di dipinti di medie dimensioni, destinati a committenti privati che spesso li usavano per adornare i propri studioli. In queste commissioni Savoldo replic\u00f2 pi\u00f9 volte i suoi temi di successo, come la \"Maddalena\", della quale si conoscono almeno quattro versioni, il \"Riposo durante la fuga in Egitto\", le \"Adorazioni\" e le \"Nativit\u00e0\" notturne.\nNel 1539 esegu\u00ec il \"Ritratto d'uomo con Flauto\", ora alla Pinacoteca Tosio Martinengo di Brescia, mentre l'anno successivo realizz\u00f2 le due tavole con la \"Nativit\u00e0\", una in San Giobbe a Venezia, l'altra gi\u00e0 in San Barnaba a Brescia e ora nella Pinacoteca Tosio Martinengo, in quest'ultima per la cappella Bargnani. La scena, ambientata in un'ora notturna, ha nello sfondo dei pastori contemplanti la scena. Del 1540 circa \u00e8 la \"Maddalena\", conservata alla National Gallery di Londra, santa identificabile dal vasetto degli unguenti e dal vestito rosso sotto il mantello grigio, palpitante di luce e dai riflessi argentei in cui \u00e8 avvolta. Nel 1548 \u00e8 citato in un atto di vendita rogato a Venezia come testimone. Dello stesso anno \u00e8 la lettera di Pietro Aretino al pittore bresciano Giovan Maria Fadino, dalla quale si apprende che il pittore era ancora in vita ma \"vecchione\"."}
{"id": "288288", "revid": "14894", "url": "https://it.wikipedia.org/wiki?curid=288288", "title": "Gerolamo Savoldo", "text": ""}
{"id": "288289", "revid": "14894", "url": "https://it.wikipedia.org/wiki?curid=288289", "title": "Savoldo", "text": ""}
{"id": "288291", "revid": "1605525", "url": "https://it.wikipedia.org/wiki?curid=288291", "title": "Daniele Cortis (romanzo)", "text": "Daniele Cortis \u00e8 un romanzo scritto da Antonio Fogazzaro nel 1885.\nTrama.\nL'opera narra l'amore impossibile tra Daniele Cortis, giovane idealista cristiano, e la cugina Elena, sposata ad un uomo che non la comprende. Dietro la vicenda, tuttavia, si articola il conflitto tra interesse politico e fede individuale.\nCinema.\nDal romanzo nel 1947 \u00e8 stato tratto un film omonimo diretto da Mario Soldati. Interpreti: Vittorio Gassman (Daniele Cortis), Sarah Churchill (Elena), Gino Cervi (Il marito di Elena)."}
{"id": "288293", "revid": "712828", "url": "https://it.wikipedia.org/wiki?curid=288293", "title": "Il Paiolo Magico", "text": ""}
{"id": "288295", "revid": "120928409", "url": "https://it.wikipedia.org/wiki?curid=288295", "title": "Piccolo mondo antico (romanzo)", "text": "Piccolo mondo antico \u00e8 un romanzo scritto da Antonio Fogazzaro nel 1895.\nGeneralmente considerato il suo capolavoro, \u00e8 il quarto dei suoi romanzi; ne seguiranno altri tre, con il seguito della vicenda: \"Piccolo mondo moderno\", \"Il santo\", \"Leila\".\nIl racconto \u00e8 diviso in tre parti, cos\u00ec suddivise: \n\u00c8 stato uno dei primi romanzi italiani adattato in sceneggiato televisivo (vedi \"Piccolo mondo antico\", regia di Silverio Blasi, 1957). Della fiction televisiva sono stati realizzati poi due \"remake\" nel 1983 e nel 2001.\nAmbientazione.\nIl racconto \u00e8 ambientato in Valsolda, una localit\u00e0 in provincia di Como, posta sulle sponde del lago di Lugano, un luogo in cui Fogazzaro trascorse parte della sua vita. Molti passaggi del romanzo sono quindi autobiografici, a cominciare dalla descrizione della casa dello zio Piero ad Oria, che in realt\u00e0 \u00e8 quella materna dello scrittore, per finire con quelle dei personaggi, molti dei quali sono stati ispirati da figure veramente esistite, non necessariamente in quel periodo.\nChiaro il periodo storico nel quale si sviluppa la vicenda, cio\u00e8 la seconda met\u00e0 dell'Ottocento, sullo sfondo della lotta dei patrioti del Lombardo-Veneto contro il dominio austriaco. La vicenda prende piede nel 1850, quando non si sono ancora spenti gli echi delle rivolte del 1848 e della loro repressione, e si conclude nel febbraio 1859, alla vigilia della seconda guerra di indipendenza che dar\u00e0 il via al compimento dell'unit\u00e0 d'Italia.\nDai riferimenti temporali \u00e8 possibile stabilire che la storia si sviluppa in un arco temporale di circa dieci anni, dalla cena del risotto e tartufi in casa della Marchesa alla morte dello zio Piero. Vi sono per\u00f2 dei salti temporali; per esempio lo scrittore, dopo aver narrato il matrimonio di Franco e Luisa, introduce la loro figlia, Maria, che ha gi\u00e0 tre anni.\nLo sfondo storico \u00e8 sempre presente e si trovano quindi notevoli contrasti fra liberali e \"austriacanti\", come in effetti doveva essere nella realt\u00e0. D'altra parte anche il contesto sociale \u00e8 molto ben centrato nelle descrizioni dei personaggi, dei loro pensieri e delle loro preoccupazioni.\nTrama.\nIl romanzo si apre con la descrizione di una cena in casa della Marchesa Orsola Maironi, durante la quale il nipote Franco mostra il suo temperamento acceso, polemizzando con foga contro chi difende il governo austriaco. Luisa Rigey \u00e8 una popolana valsoldese che abita a Castello. \nI due giovani si innamorano, ma la nonna di Franco \u00e8 contraria all'unione, a causa della condizione plebea di Luisa. Per questo minaccia il nipote di non lasciargli l'eredit\u00e0 se decider\u00e0 di sposarla. Il ragazzo, di animo forte, idealista (scrive poesie e musiche), reagisce ai divieti della Marchesa con orgoglio: aiutato da alcuni uomini fidati, tra cui lo zio di Luisa, Piero, impiegato del governo austriaco, organizza un matrimonio in segreto, con la benedizione della madre di Luisa, Teresa Rigey, ammalata e prossima alla morte.\nVenuta a sapere del matrimonio, la nonna disereda il nipote. Tuttavia il professor Gilardoni svela a Franco che non \u00e8 vero che suo nonno sia morto senza lasciare testamento: gli mostra infatti una copia autentica del documento nel quale Franco \u00e8 nominato erede universale. La Marchesa, a suo tempo, aveva creduto di distruggere tutte le copie ed \u00e8 ignara dell'esistenza di quest'ultima. Franco per\u00f2 non se la sente di intentare una causa contro la potente nonna e prega il professore di distruggere il testamento, senza rivelare l'accaduto a Luisa.\nIl matrimonio nei primi tempi procede bene, nonostante le difficolt\u00e0 economiche: i giovani possono contare sull'aiuto dello zio Piero, nella cui casa di vacanza vanno a vivere. Nel 1852 nasce loro una bambina, Maria, che sar\u00e0 soprannominata \"Ombretta\", perch\u00e9 cos\u00ec si chiama l'eroina di una arietta d'opera (tratta da \"La pietra del paragone\" di Gioachino Rossini) che lo zio le canta spesso.\nDopo una perquisizione della loro casa, Franco viene arrestato dalla polizia austriaca, ma \u00e8 subito rilasciato, in quanto si \u00e8 trattato di un'azione puramente intimidatoria. In effetti, durante la perquisizione non si trova nulla di compromettente, se non alcune monete del governo provvisorio di Lombardia (1849) e uno scudo di Carlo Alberto, oltre al fodero di una sciabola della famiglia Ribera, risalente al periodo napoleonico. Tuttavia questo materiale \u00e8 sufficiente per un'incriminazione: su richiesta della nonna, Franco non subisce conseguenze, mentre lo zio Piero viene licenziato dal governo in quanto funzionario infedele all'Austria.\nIl licenziamento dello zio causa un peggioramento delle condizioni economiche; ci\u00f2 \u00e8 fonte di preoccupazioni tra gli sposi, i quali ogni tanto si trovano in disaccordo in virt\u00f9 del loro carattere diverso: passionale, idealista e tendenzialmente ottimista quello di Franco, pi\u00f9 riflessivo e cupo quello di Luisa, che \u00e8 credente e fiduciosa nella giustizia divina anche se sempre meno convinta della sua fede in Dio. Ella vorrebbe che il marito si impegnasse maggiormente nel mettere in pratica le proprie idee \"liberali\", mentre Franco ritiene che il suo dovere primario sia quello di rimanere accanto alla famiglia.\nQuesti lievi contrasti sono destinati ad accrescersi allorch\u00e9 il professor Gilardoni, che si reca dalla Marchesa mostrandole la copia del testamento che non ha distrutto, contrariamente al volere di Franco, svela a Luisa dell'esistenza di questo documento: Luisa vorrebbe servirsi del testamento, mentre Franco \u00e8 contrario, ritenendolo disonorevole per la nonna.\nPer mostrare a Luisa il suo attaccamento alla famiglia ma anche il suo amore per l'Italia, Franco nel 1855 parte per Torino, dove trova lavoro in un giornale ed entra in stretto contatto con gruppi di patrioti. In autunno una tragedia colpisce duramente la coppia: la figlioletta Maria \"Ombretta\" annega nel lago. La morte della bimba, avvenuta quando Luisa non \u00e8 in casa perch\u00e9 corsa ad affrontare a muso duro la Marchesa, rischia di spezzare il legame tra i due. Luisa si ritiene responsabile, appare fuori di s\u00e9, sembra non riconoscere Franco, tornato precipitosamente da Torino. Luisa non sembra pi\u00f9 amarlo, presa solo dal ricordo della sua Ombretta: si reca anche tre volte al giorno al cimitero, perde definitivamente la fede in Dio e chiede al professor Gilardoni (che nel frattempo si \u00e8 sposato) di fare delle sedute spiritiche per rievocare lo spirito della bimba.\nFranco dal canto suo, bench\u00e9 molto addolorato, non comprende appieno il mutismo della moglie, il distacco da lui e si prepara a tornare a Torino, anche perch\u00e9 \u00e8 ormai ricercato dalla polizia austriaca. Nel frattempo la Marchesa, avendo sognato Maria Ombretta che la incolpa della propria morte e pentita per la tentata distruzione del testamento, fa sapere al nipote di volerlo risarcire. Ma Franco rifiuta ogni riconciliazione quando si accorge che la nonna non \u00e8 mossa da generosit\u00e0 verso lui, ma dalla paura della dannazione eterna e dunque mira soprattutto a salvare se stessa.\nLa lontananza tra Franco e Luisa dura vari anni, anche perch\u00e9 Franco \u00e8 braccato dalla polizia austriaca, in quanto considerato un pericoloso patriota. I due si rivedono infine nel febbraio 1859 all'Isola Bella, sul lago Maggiore quando Franco, arruolato nell'esercito piemontese, si prepara a partire per la guerra contro l'Austria (sar\u00e0 la seconda guerra d'indipendenza, nella quale il Regno di Sardegna avr\u00e0 come alleata la Francia). Luisa per\u00f2 \u00e8 stata a lungo indecisa se incontrare il marito: dopo quasi quattro anni \u00e8 ancora sconvolta dalla morte della figlia e crede che nel suo cuore non possa esistere spazio per l'amore. Ma lo zio le rimprovera il suo atteggiamento assurdo e la sprona a pensare ad un'altra Ombretta. Luisa, sebbene scandalizzata da queste parole, capisce che \u00e8 suo dovere andare da Franco. Anche lo zio, ormai malato, partecipa all'incontro, volendo rivedere il nipote forse per l'ultima volta.\nSul lago Maggiore, la freddezza di Luisa contrasta con l'amore di Franco e il suo entusiasmo patriottico; la presenza dello zio, inoltre, rende il ragazzo felice. Passeggiando, gli sposi rievocano i bei momenti dell'inizio del loro amore e Franco riesce a fare sentire alla moglie l'autenticit\u00e0 del suo sentimento. Luisa allora, come tornata di colpo alla realt\u00e0, si rende conto di amarlo ancora e di non poter essere fredda con un uomo che forse presto morir\u00e0 in battaglia (cosa che succeder\u00e0, come si scoprir\u00e0 in \"Piccolo mondo moderno\"). I due passano la notte assieme e al mattino si salutano: Franco parte per raggiungere il suo reggimento, cantando con i suoi commilitoni, mentre Luisa, commossa, sente cominciare in s\u00e9 una nuova vita. Pi\u00f9 tardi lo zio, dopo aver assistito alla riconciliazione tra i due, muore serenamente ammirando il paesaggio del lago Maggiore.\nPersonaggi.\nQuesti sono i personaggi principali, ma dietro ad essi si muovono tante altre figure molto caratteristiche, che rappresentano appieno la vita valsoldese di quei tempi. Tra i tanti, i pi\u00f9 significativi sono: il \"sior Zacomo\", Giacomo Puttini, celibatario di Albogasio che sar\u00e0 testimone di nozze di Franco e Luisa e poi protagonista di tante esilaranti scene. C'\u00e8 poi il \"Pasotti\", soprannominato \u201cTartufo\u201d, impiegato del governo a riposo, austriacante, sar\u00e0 il confidente della Marchesa e intermediario nei rapporti fra Franco e la nonna, senza per altro mai piegare Franco al suo volere (o meglio al volere della Marchesa). Infine il \"professor Gilardoni\", amico di Franco anche se molto pi\u00f9 vecchio, depositario di un documento che sar\u00e0 fonte di grattacapi per lui e di litigi fra Franco e Luisa. Dopo la morte di Maria, si dar\u00e0 da fare, con Luisa, in sedute spiritiche per richiamare lo spirito della morta con grande disappunto dello zio Piero."}
{"id": "288296", "revid": "2225", "url": "https://it.wikipedia.org/wiki?curid=288296", "title": "Golden Globe per la migliore colonna sonora", "text": ""}
{"id": "288297", "revid": "1318658", "url": "https://it.wikipedia.org/wiki?curid=288297", "title": "Desaparecido (disambigua)", "text": "Desaparecido (\"scomparso\" in lingua spagnola), al plurale desaparecidos, indica i dissidenti che furono arrestati e \"fatti sparire\" dai regimi militari sudamericani, soprattutto in Argentina e in Cile.\nIl termine pu\u00f2 inoltre riferirsi a:"}
{"id": "288299", "revid": "1543377", "url": "https://it.wikipedia.org/wiki?curid=288299", "title": "Piccolo mondo moderno", "text": "Piccolo mondo moderno \u00e8 un romanzo scritto da Antonio Fogazzaro nel 1901.\nContenuti.\nIn questa seconda opera della tetralogia che comprende anche \"Piccolo mondo antico\", \"Il Santo\" e \"Leila\", Fogazzaro inizia il percorso di analisi del conflitto fra senso del dovere borghese e spirito di ribellione alla morale imperante in provincia. Uno spaccato della societ\u00e0 post risorgimentale attraverso le vicende del protagonista, Piero Maironi, e della sua famiglia. \"Villa Diedo\", nel romanzo abitata da Jeanne Dessalle e dal fratello Carlino, \u00e8 identificabile nella Villa Valmarana \"Ai Nani\" di Vicenza. La localit\u00e0 di \"Vena di Fonte Alta\" \u00e8 identificata con Tonezza del Cimone.\nTrama.\nL'autore riprende la storia di Franco e Luisa da dove la aveva lasciata e racconta la storia del figlio Piero alle prese con i propri dissidi interiori, tra i doveri di sindaco borghese, le passioni terrene per Jeanne e la chiamata ad una vita donata per i poveri e per Dio.\nIl romanzo comincia con la ricerca di un uovo in casa della marchesa Nene Scremin, suocera di Piero, che ne ha sposato la figlia Elisa. Dopo il matrimonio Elisa si ammala e viene ricoverata in un ospedale psichiatrico.\nPiero, diventato sindaco del paese dopo qualche resistenza, incontra Jeanne Dessalle e se ne innamora, ricambiato. I due hanno un rapporto conflittuale, a causa di questioni etiche e religiose, perch\u00e9 Piero non condivide le idee di Jeanne e viceversa. Quando, a Vena di Fonte Alta, si sta per arrivare ad una risoluzione di questi problemi, arriva una lettera della marchesa Nene. Nella lettera si annuncia che Elisa era guarita e che voleva vedere i genitori, il marito e don Giuseppe Flores, un prete amico di Piero. \nPiero, senza esitare, si reca all'ospedale psichiatrico dov'\u00e8 ricoverata la moglie. L\u00ec incontra i marchesi e don Giuseppe. Dopo essersi riappacificato con loro, parla con Elisa. La sera stessa Elisa muore. Viene seppellita in Valsolda vicino alla madre, allo zio e alla sorella di Piero \nDurante la notte dopo la sepoltura Piero fugge e nessuno lo riesce a trovare. \nPersonaggi principali.\nPiero Maironi.\n\u00c8 il figlio di Franco e Luisa. Dopo la morte dei genitori, la marchesa Orsola Maironi, la nonna di Franco, lo affida ai suoi parenti Scremin, che lo hanno cresciuto e lo fanno vivere in una parte del loro palazzo. Piero ha perso la fede, nonostante nel romanzo successivo sia profondamente religioso. \nJeanne Dessalle.\n\u00c8 una ricca signora. Ha divorziato dal marito perch\u00e9 questi la picchiava e la trattava male. \u00c8 scettica e non condivide le idee di Piero, cosa che causa non poche incomprensioni tra i due \nMarchesa Nene Scremin.\n\u00c8 la suocera di Piero e la madre di Elisa. Vuole molto bene alla figlia e pensa di essere l'unica persona a conoscerla veramente. Disapprova il comportamento di Piero e Jeanne perch\u00e9 contrario ai suoi principi e alla morale.\nDon Giuseppe Flores.\n\u00c8 un prete amico di Piero. Quando, all'inizio del racconto, Piero gli parla di Jeanne, gli consiglia di non rivederla pi\u00f9. Disapprova Piero e Jeanne.\nCarlino Dessalle.\n\u00c8 il fratello di Jeanne. \u00c8 molto affezionato alla sorella, ma disapprova il rapporto tra lei e Piero.\nElisa Scremin.\n\u00c8 la moglie di Piero. \u00c8 stata rinchiusa in un ospedale psichiatrico poco tempo dopo il matrimonio. Quando guarisce mentalmente, le sue condizioni fisiche si aggravano rapidamente e muore. "}
{"id": "288300", "revid": "1564499", "url": "https://it.wikipedia.org/wiki?curid=288300", "title": "Blogger", "text": ""}
{"id": "288301", "revid": "547034", "url": "https://it.wikipedia.org/wiki?curid=288301", "title": "Leila (romanzo)", "text": "Leila \u00e8 un romanzo scritto da Antonio Fogazzaro nel 1910.\nIn seguito alla condanna della Chiesa cattolica per \"Il Santo\", Antonio Fogazzaro tenta, invano, con quest'ultima opera, di rientrare nel cattolicesimo. Il romanzo, attraverso la vicenda del protagonista, discepolo del santo Piero Maironi, affronta ancora una volta il tema della riforma religiosa."}
{"id": "288304", "revid": "547034", "url": "https://it.wikipedia.org/wiki?curid=288304", "title": "Il Santo (romanzo)", "text": "Il Santo \u00e8 un romanzo scritto da Antonio Fogazzaro nel 1905.\nSeguito di \"Piccolo mondo moderno\", riprende le vicende del protagonista del romanzo precedente. Piero Maironi, abbandonata la vita attiva, si rifugia dapprima in una comunit\u00e0 di frati auspicando una profonda riforma del pensiero religioso, e poi ritira in solitudine, acquistando fama di santo. La sua santit\u00e0 verr\u00e0 per\u00f2 insidiata dalla nobile mondanit\u00e0 che lo circonda suo malgrado."}
{"id": "288308", "revid": "767487", "url": "https://it.wikipedia.org/wiki?curid=288308", "title": "138 Tolosa", "text": "138 Tolosa (dal latino \"Tol\u014dsa\") \u00e8 un iridescente asteroide roccioso della fascia principale.\nTolosa fu il primo dei sei asteroidi scoperti dall'astronomo francese Henri Joseph Anastase Perrotin. Fu individuato il 19 maggio 1874 dall'Osservatorio di Tolosa (in Occitania, Francia) situato nel quartiere di Jolimont, dove lavorava come assistente del direttore, F\u00e9lix Tisserand. La scoperta ha un merito rilevante data la scarsa attrezzatura che l'Osservatorio possedeva, un quadrante da 8 piedi (2,45 metri), costruito nel 1772 - 1774 da John Bird.\nL'asteroide fu battezzato con il nome latino e occitano della citt\u00e0 da cui fu individuato."}
{"id": "288312", "revid": "287204", "url": "https://it.wikipedia.org/wiki?curid=288312", "title": "Della dissimulazione onesta", "text": "Della dissimulazione onesta \u00e8 un saggio morale scritto da Torquato Accetto.\nMeditando sul conformismo e sull'ipocrisia della societ\u00e0 del suo tempo, l'autore si interroga su quale possa essere la risposta e la reazione dell'uomo onesto. Accetto vuole dimostrare che la dissimulazione, quando si identifica con la prudenza e non giunge alla volgare menzogna, diventa nelle mani del saggio un'arma per difendersi dall'oppressione dei potenti. Il saggio quindi tratta della dialettica contrastante fra realt\u00e0 e apparenza, mettendo in evidenza che il dissimulare non \u00e8 dire il falso, bens\u00ec una virt\u00f9 che ci permette di dimostrare meno cose di quello che dovremmo o vorremmo. Il contrario \u00e8 il simulare: dire cose in pi\u00f9, allontanandosi dalla realt\u00e0. La dissimulazione, comunque, non deve mai essere un'attivit\u00e0 lunga e prolungata, ma deve essere soltanto un breve riposo della mente, poich\u00e9 si rischierebbe di allontanarsi dalla realt\u00e0.\nNato nel contesto della dominazione spagnola in Italia questo breve trattato fu pubblicato a Napoli nel 1641 e rapidamente dimenticato. Il libello fu riscoperto da Benedetto Croce che lo fece ripubblicare nel 1928, perch\u00e9 considerato attuale e perch\u00e9 lo aiut\u00f2 ad affrontare la propria vita interiore.\nAccetto e Machiavelli.\nNell'opera ci sono riferimenti a \"Il principe\" di Machiavelli, ma mai espliciti poich\u00e9 tale opera era stata messa all'Indice.\nElementi in comune: \nElementi differenti: "}
{"id": "288320", "revid": "14214", "url": "https://it.wikipedia.org/wiki?curid=288320", "title": "Annifrid Lyngstad", "text": ""}
{"id": "288326", "revid": "436907", "url": "https://it.wikipedia.org/wiki?curid=288326", "title": "Post (album)", "text": "Post \u00e8 il secondo album solista di Bj\u00f6rk, pubblicato nel 1995 (il terzo, contando anche l'omonimo album solista del 1977).\nDescrizione.\nA due anni di distanza dall'album \"Debut\", maggiormente vicino alla musica pop, con \"Post\", Bj\u00f6rk sperimenta nuovi suoni e stili, affiancando alla vena rock (che si manifesta soprattutto in \"Army of Me\") campionature techno. A Nellee Hooper, che gi\u00e0 aveva curato la produzione di quasi tutte le tracce di \"Debut\", si uniscono i produttori Tricky ed Howie B che apportano un grosso campionamento di suoni prettamente trip hop, che vanno poi a formare tracce come \"Possibly Maybe\" ed \"Enjoy\".\nTra le canzoni pi\u00f9 sperimentali vi sono \"Cover Me\", un brano minimalista in cui la cantante si esibisce accompagnata da un'arpa e un clavicembalo e \"Headphones\", traccia conclusiva dell'album, altrettanto sperimentale e minimalista, sostenuta quasi esclusivamente dalla voce di Bj\u00f6rk, con un testo in cui la cantante esprime il suo amore per la musica. \"It's Oh So Quiet\" \u00e8 la cover di \"Blow a Fuse\", brano dell'attrice e cantante Betty Hutton.\nLa rivista \"Rolling Stone\" ha inserito \"Post\" al 376\u00ba posto della sua lista dei 500 migliori album. Il successo dell'album \u00e8 stato seguito nel 1997 da \"Telegram\", un album di remix delle canzoni di \"Post\".\nIl 26 aprile 2019 l'album viene rilasciato dalla One Little Independent Records anche in formato di musicassetta."}
{"id": "288327", "revid": "1652635", "url": "https://it.wikipedia.org/wiki?curid=288327", "title": "Tensostruttura", "text": "Una tensostruttura \u00e8 un edificio realizzato con materiali mantenuti in posizione tramite tensione. Spesso le tensostrutture sono utilizzate per creare le coperture degli edifici o per realizzare costruzioni temporanee.\nEsistono diversi tipi di tensostrutture: generalmente sono composte da cavi e tiranti che sorreggono coperture in tela o in lamiera, ma ne esistono anche in sola tela o altri materiali come il cartone (sono famose quelle dell'architetto giapponese Shigeru Ban).\nSi tratta di un genere di costruzione relativamente recente: l'ingegnere russo Vladimir Shukhov fu tra i primi a sviluppare le metodologie di calcolo necessarie per la progettazione delle tensostrutture. Shukhov ne progett\u00f2 otto per la fiera Nizhny, che ebbe luogo a Novgorod nel 1896; tali padiglioni fieristici nell'insieme coprivano una superficie di 27.000 metri quadrati.\nUn rinnovato interesse per tale tecnologia si \u00e8 avuto nel secondo dopoguerra anche a partire dalla costruzione del Sidney Myer Music Bowl (Melbourne 1958), il cui tetto consisteva in una membrana sorretta da una tensostruttura.\nQuesto concetto \u00e8 stato in seguito evoluto dall'architetto tedesco Frei Otto, che scelse questa tecnica per la costruzione del Padiglione Tedesco all'Expo 67 e per lo Stadio Olimpico di Monaco di Baviera per le Olimpiadi del 1972.\nIl rapido progresso tecnico delle tensostrutture ha reso molto popolare questa tecnica costruttiva. I materiali leggeri rendono la costruzione molto semplice ed economica, soprattutto per la copertura di vaste aree.\nLe pi\u00f9 famose tensostrutture di recente costruzione sono il Millennium Dome di Londra, il Pontiac Silverdome, l'Aeroporto internazionale di Denver e l'Aeroporto della Mecca.\nOggi i materiali pi\u00f9 frequentemente utilizzati sono la fibra di vetro coperta di Teflon per le travature, e il poliestere per le tele, spesso coperte con uno strato protettivo in PVC."}
{"id": "288328", "revid": "9", "url": "https://it.wikipedia.org/wiki?curid=288328", "title": "Tensostrutture", "text": ""}
{"id": "288332", "revid": "287204", "url": "https://it.wikipedia.org/wiki?curid=288332", "title": "Clyfford Still", "text": "Biografia.\nClyfford Still nacque a Grandin, nel Dakota del Nord, il 30 novembre 1904.\nDopo essersi laureato in arte nel 1933, cominci\u00f2 a viaggiare tra New York e la California.\nGi\u00e0 dalla met\u00e0 degli anni '30 Still aveva cominciato a dipingere opere che tendevano all'astrattismo; tuttavia, fu soltanto negli anni immediatamente successivi alla seconda guerra mondiale, dopo aver conosciuto Jackson Pollock e Mark Rothko, che svilupp\u00f2 pienamente il nuovo e potente stile che lo avrebbe reso famoso: l'espressionismo astratto.&lt;br&gt;\nQueste amicizie furono molto importanti per il suo sviluppo artistico: la sua pittura a grandi campi irregolari di colori densi, attraversati da lacerazioni della materia e accesi da intensi contrasti cromatici, accetta solo in parte lo stile dell'action painting di Pollock per avvicinarsi al color field painting di Rothko e di Barnett Newman.&lt;br&gt;\nTuttavia, mentre Rothko e Newman organizzano i loro colori in un modo relativamente semplice (Rothko sotto forma di rettangoli nebulosi, Newman in linee sottili su ampi campi di colore), le disposizioni di Still sono meno regolari, con lampi appuntiti di colore che danno l'impressione che uno strato di colore sia stato strappato dalla tela, rivelando i colori sottostanti.&lt;br&gt;\nUn altro punto di differenza con Newman e Rothko \u00e8 il modo in cui la vernice \u00e8 posta sulla tela: mentre Rothko e Newman usano in modo discreto colori piani e vernice relativamente sottile, Still usa un impasto spesso.&lt;br&gt;\nI colori pi\u00f9 usati sono il nero, il giallo, il bianco ed il rosso; questi quattro colori, e le loro variazioni, sono predominanti nel suo lavoro, con una tendenza ad usare le tonalit\u00e0 pi\u00f9 scure.\nLa prima mostra personale di Still si tenne a San Francisco nel 1943, a cui ne seguirono molte altre, tutte di grande successo; secondo molti critici furono proprio queste opere ad influenzare in modo decisivo lo sviluppo dell'espressionismo astratto sulla West Coast.&lt;br&gt;\nNonostante la sua fama, Still visse sempre pi\u00f9 isolato, rifiutandosi spesso di presenziare anche alle proprie mostre.&lt;br&gt;\nNel 1961 si trasfer\u00ec in una casa di campagna nello stato del Maryland, in cui rimase per gran parte del resto della sua vita, lontano dal clamore del mondo artistico. In questi anni si occupa anche di arte postale in Italia e in Francia.\nStill mor\u00ec a Baltimora, nello stato del Maryland, il 23 giugno 1980."}
{"id": "288340", "revid": "2519", "url": "https://it.wikipedia.org/wiki?curid=288340", "title": "Stord", "text": "Stord \u00e8 un comune situato nella contea di Vestland in Norvegia. La citt\u00e0 di Leirvik \u00e8 il capoluogo comunale.\nGeografia fisica.\nIl comune di Stord si estende sull'isola omonima e su altre due isole abitate: Huglo e F\u00f8yno. Inoltre comprende altre piccole isolette e scogli. L'economia comunale si basa sull'industria legata all'ambito del petrolio. La \"Aker Kv\u00e6rner Stord\" ha infatti costruito le piattaforme petrolifere pi\u00f9 grandi del mondo: Gullfaks C e le tre Troll."}
{"id": "288341", "revid": "439868", "url": "https://it.wikipedia.org/wiki?curid=288341", "title": "Scotta", "text": "La scotta \u00e8 un termine marinaresco che designa una cima, ovvero una corda, che consente di \"bordare\" (orientare) una vela.\nPer sfruttare il vento come mezzo di propulsione si devono regolare le vele dell'imbarcazione a seconda della rotta che si vuol tenere, ovvero orientarle correttamente rispetto alla direzione del vento. Per far questo si utilizzano le scotte, che vengono tesate o allentate. Se tesiamo la scotta \"cazziamo\" la vela e la avviciniamo all'asse longitudinale della barca, mentre se allentiamo la scotta \"laschiamo\" la vela e la allontaniamo dall'asse longitudinale della barca, avvicinandola a quello trasversale.\nIn linea di principio la scotta di una vela va regolata fino a che i filetti segnavento si distendano indicando un'incidenza del profilo alare nei termini di laminarit\u00e0 e al di fuori dello stallo.\nScopo primario delle scotte \u00e8 quindi quello di ottenere il giusto angolo d'incidenza della vela rispetto alla direzione del vento; in combinazione con altre manovre possono anche lavorare sulla distribuzione del grasso su tutta la superficie della vela (ad esempio insieme al trasto o al Vang).\nSecondo una delle tante versioni, l'origine della parola deriva dal bruciore che genera lo scorrimento veloce di una cima nelle mani di un uomo.\nSiccome le scotte sono cime che hanno bisogno di essere lascate molto velocemente in caso di raffica, questo provocava delle bruciature nelle mani dei marinai. Oggigiorno, grazie a guanti sempre pi\u00f9 sofisticati e a cime pi\u00f9 morbide, \u00e8 pi\u00f9 difficile che accada.\nVoci correlate.\nAltri significati.\nsiero non rappreso che rimane nella caldaia quando si \u00e8 fatto il formaggio o la ricotta."}
{"id": "288342", "revid": "712828", "url": "https://it.wikipedia.org/wiki?curid=288342", "title": "I Tre Manici di Scopa", "text": ""}
{"id": "288345", "revid": "712828", "url": "https://it.wikipedia.org/wiki?curid=288345", "title": "Zonko", "text": ""}
{"id": "288347", "revid": "712828", "url": "https://it.wikipedia.org/wiki?curid=288347", "title": "Sala Comune Tassorosso", "text": ""}
{"id": "288350", "revid": "110157", "url": "https://it.wikipedia.org/wiki?curid=288350", "title": "Gusev (Oblast' di Kaliningrad)", "text": "Gusev (\u0413\u0443\u0441\u0435\u0432), in tedesco \"Gumbinnen\", in lituano \"Gumbin\u0117\", \u00e8 una citt\u00e0 nell'Oblast' di Kaliningrad, in Russia; \u00e8 situata al confine con la Lituania, ad est di \u010cernjachovsk.\nStoria.\nLa citt\u00e0 venne fondata nel XIII secolo in una zona popolata da lituani, anche se fu colonizzata dai tedeschi nel corso della germanizzazione medioevale. Il toponimo tedesco della citt\u00e0, Gumbinnen (che risulta dal 1724), \u00e8 di origine lituana e deriva dalla radice baltica \"gumba(s)\" (\"luogo alto\"). Gumbinnen fece poi parte per secoli della Prussia Orientale e della Lituania minore, e nell'agosto 1914 fu teatro dell'omonima battaglia del fronte orientale della Prima guerra mondiale.\nAssieme all'intera Prussia Orientale, la citt\u00e0 di Gumbinnen fu evacuata dai tedeschi nell'inverno del 1945 di fronte all'avanzata dell'Armata Rossa e poco dopo la fine della seconda guerra mondiale fu assegnata all'Unione Sovietica. Nel 1946 fu quindi ribattezzata in \"Gusev\" in onore dell'ufficiale sovietico Sergej Ivanovi\u010d Gusev, che partecip\u00f2 alla conquista della citt\u00e0."}
{"id": "288351", "revid": "439868", "url": "https://it.wikipedia.org/wiki?curid=288351", "title": "Leirvik", "text": "Leirvik \u00e8 una citt\u00e0 della contea di Vestland in Norvegia e capoluogo del comune di Stord. \nNel 1997 a \"Stord\" venne concesso lo status di citt\u00e0 ma questo port\u00f2 molta confusione se lo status fosse valido per l'intero comune o solo per il centro urbano di Leirvik. Per aggirare l'ostacolo il nome di Leirvik venne cambiato in Stord, anche se Leirvik rimane tuttora il nome ufficiale del capoluogo comunale.\nLeirvik \u00e8 un importante punto di passaggio tra Bergen e Haugesund."}
{"id": "288357", "revid": "28592", "url": "https://it.wikipedia.org/wiki?curid=288357", "title": "Gumbinnen", "text": ""}
{"id": "288371", "revid": "2128848", "url": "https://it.wikipedia.org/wiki?curid=288371", "title": "Teofillina", "text": "La teofillina (nota anche con il nome di dimetilxantina) \u00e8 un composto chimico, appartenente al gruppo degli alcaloidi. Pi\u00f9 specificamente si tratta di una metilxantina e come farmaco viene utilizzata nella terapia di numerose malattie respiratorie, come la BPCO e l'asma bronchiale, con svariati nomi commerciali.\nFa parte dei composti azotati basici prodotti da alcune specie vegetali, \u00e8 cio\u00e8 un membro della famiglia delle xantine, ed ha una grande somiglianza strutturale e farmacologica con la caffeina e la teobromina.\n\u00c8 naturalmente contenuta soprattutto nelle foglie del t\u00e8, anche se in tracce (~ 1\u00a0mg / L) significativamente inferiori rispetto alle dosi terapeutiche. La sostanza \u00e8 contenuta in piccola quantit\u00e0 anche nel caff\u00e8 e nelle fave di cacao. Dosaggi pi\u00f9 elevati sono stati riscontrati nelle fave di cacao criollo, un cacao di alta qualit\u00e0, il pi\u00f9 diffuso in America centrale e nel nord del Sudamerica.\nStoria.\nLa teofillina fu estratta dalle foglie di t\u00e8 e chimicamente venne identificata intorno al 1888 dal biologo tedesco Albrecht Kossel.\nAppena sette anni dopo la sua scoperta, gli scienziati Emil Fischer e Lorenz Ach riuscirono a sintetizzarla chimicamente a partire dall'acido 1,3-dimetilurico.\nUn metodo alternativo per sintetizzare teofillina, il cosiddetto metodo Traube, fu introdotto nel 1900 da un altro scienziato tedesco, Wilhelm Traube.\nIl primo utilizzo clinico della teofillina avvenne nel 1902, come diuretico. Furono necessari ulteriori 20 anni di attesa prima di avere una prima descrizione della efficacia del farmaco nel trattamento dell'asma.\nCaratteristiche strutturali e chimiche.\nDal punto di vista chimico la teofillina \u00e8 un derivato metilato della xantina: si tratta infatti della 1,3 - dimetilxantina.\nSintesi.\nLa teofillina pu\u00f2 essere preparata per via sintetica a partire dalla dimetilurea e l'etil 2-cianoacetato.\nFarmacodinamica.\nLa teofillina ha effetti stimolanti sul sistema nervoso centrale.\nLe principali azioni della teofillina sono:\nL'inibizione della fosfodiesterasi \u00e8 il principale meccanismo d'azione della teofillina. Tale azione determina l'aumento dell'AMPc (AMP ciclico) intracellulare, attiva la protein-chinasi AMPc dipendente determinando una inibizione del TNF-alpha e dei leucotrieni.\nSono stati proposti anche altri meccanismi d'azione alternativi e fra questi in particolare il possibile blocco dei recettori per l'adenosina ed alcuni effetti sul trasporto intracellulare del calcio.\n\u00c8 stato dimostrato che la teofillina pu\u00f2 risolvere il problema della scarsa sensibilit\u00e0 agli steroidi nei pazienti fumatori attivi con BPCO e/o asma bronchiale. In tali pazienti si verifica uno stress ossidativo. La teofillina in vitro ha dimostrato di poter ripristinare la ridotta attivit\u00e0 della deacetilasi (HDAC) indotta dallo stress ossidativo stesso, ripristinando una normale sensibilit\u00e0 agli steroidi.\nFarmacocinetica.\nAssorbimento.\nQuando la teofillina viene somministrata per via endovenosa, la biodisponibilit\u00e0 \u00e8 del 100%. Se assunta per via orale, l'assunzione del farmaco in tarda serata potrebbe rallentarne il processo di assorbimento, senza comunque influenzare la biodisponibilit\u00e0. \nL'assorbimento del farmaco \u00e8 decisamente pi\u00f9 veloce se la somministrazione avviene immediatamente dopo un pasto ad alto contenuto proteico, piuttosto che dopo un pasto ricco di grassi o di carboidrati. ma la biodisponibilit\u00e0 non ne viene influenzata. Secondo un altro studio solamente un pasto ricco in carboidrati od un pasto completo, ma non il cibo ricco in grassi o proteine, sarebbe in grado di ritardare l'assorbimento della teofillina.\nDistribuzione.\nLa teofillina si distribuisce rapidamente nel fluido extracellulare, nella placenta, nel latte materno e nel sistema nervoso centrale.\nIl volume di distribuzione \u00e8 di 0,5 L / kg. Il legame con le proteine \u00e8 del 40%.\nIl volume di distribuzione pu\u00f2 aumentare nei neonati e nei soggetti affetti da cirrosi o malnutrizione, mentre diminuisce nei soggetti obesi.\nMetabolismo.\nLa teofillina viene ampiamente metabolizzata nel fegato (fino al 70%). Subisce N-demetilazione attraverso il citocromo P4501A1 e P4501A2. Un piccolo aumento del dosaggio pu\u00f2 provocare un aumento sproporzionatamente grande delle concentrazioni sieriche. I fumatori e le persone con insufficienza epatica metabolizzano la teofillina in modo diverso. Gli idrocarburi policiclici aromatici presenti nel fumo di sigaretta infatti sono in grado di indurre i citocromi P4501A1 e P4501A2. Il citocromo P4501A2 (CYP1A2) rappresenta circa il 10-15% del contenuto totale di citocromi del fegato umano ed \u00e8 il principale enzima coinvolto nel metabolismo di numerosi farmaci e sostanze (imipramina, propranololo, clozapina, caffeina ed altre ancora), la cui assunzione pertanto determina una ampia variabilit\u00e0 del metabolismo della teofillina.\nEliminazione.\nLa teofillina \u00e8 escreta immodificata nelle urine (fino al 10%).\nLa clearance del farmaco \u00e8 aumentata nei bambini di et\u00e0 compresa tra 1 e 12 anni, negli adolescenti (da 12 a 16 anni), nei fumatori adulti ed anziani, nella fibrosi cistica, nell'ipertiroidismo. La clearance del farmaco si riduce invece negli anziani, nei soggetti con insufficienza cardiaca acuta congestizia, nella cirrosi epatica, nell'ipotiroidismo e nelle malattie virali febbrili.\nAnche l'emivita di eliminazione \u00e8 estremamente variabile: 30 ore per i neonati prematuri, 24 ore per i neonati, 3,5 ore per i bambini di et\u00e0 compresa tra 1 e 9 anni, 8 ore per adulti non fumatori, 5 ore per i fumatori adulti, circa 3,5 ore per i soggetti affetti da fibrosi cistica, 24 ore per soggetti con insufficienza epatica, 12 ore per soggetti con insufficienza cardiaca congestizia classe NYHA I-II, 24 ore per soggetti con insufficienza cardiaca congestizia di classe NYHA III-IV, 12 ore per gli anziani.\nUsi clinici.\nIl farmaco viene impiegato principalmente come broncodilatatore, assieme ad altri farmaci, nelle BPCO stabili (broncopneumopatie croniche ostruttive), nell'asma bronchiale e pi\u00f9 in generale nelle affezioni polmonari con componente spastica bronchiolare. Viene anche utilizzato nella apnea del bambino. Pu\u00f2 essere inoltre utilizzato come bloccante dell'azione dell'adenosina.\nL'utilizzo della teofillina per via endovenosa nell'asma acuto dell'adulto \u00e8 in diminuzione: sembra infatti che vi siano scarse evidenze di efficacia.\nUsi clinici in medicina veterinaria.\nLa teofillina in Medicina Veterinaria viene utilizzata come broncodilatatore per il trattamento dell'asma e del broncospasmo in generale. Questa molecola esercita anche effetti stimolanti sulla respirazione (attivit\u00e0 analettica), sul sistema nervoso centrale (aumento dello stato di allerta e riduzione della sensazione di affaticamento) sul cuore (effetto inotropo e cronotropo positivi), sul sistema circolatorio (vasocostrizione/vasodilatazione distrettuale) e sul rene (debole azione diuretica). Fin dagli anni '80 sono stati effettuati diversi studi per valutare la biodisponibilit\u00e0 e la cinetica della teofillina nel cavallo. Dai lavori scientifici, presenti in bibliografia, emerge che per mantenere una concentrazione plasmatica di teofillina nei range terapeutici, \u00e8 necessario somministrare 5\u00a0mg/kg di principio attivo, per via orale, ogni 12 ore. Gli stessi studi, effettuati pi\u00f9 recentemente sul cane hanno dimostrato che servono dosaggi di 10\u00a0mg/Kg, cio\u00e8 doppi rispetto a quelli utilizzati nel cavallo per raggiungere un livello plasmatico di teofillina tale da considerarsi terapeutico. Tali quantit\u00e0 non sono sufficienti nel gatto, dove sono necessari 15\u00a0mg/kg di teofillina. La specie domestica in cui \u00e8 largamente utilizzata la molecola in esame, \u00e8 sicuramente quella equina. \u00c8 indicata negli stati broncospastici reversibili associati a bronchite acuta, bronchite cronica, bronchite cronica ostruttiva (COPD), enfisema polmonare, enfisema polmonare cronico e sintomi ad essi correlati: tosse, dispnea e facile affaticamento. Infine \u00e8 indicata in corso di broncopolmoniti acute e croniche. In commercio esiste una formulazione di teofillina microincapsulata (Megabron), questa presentazione consente una cessione graduale di principio attivo. Una somministrazione ogni 12 ore consente di mantenere livelli plasmatici efficaci e privi di effetti indesiderabili. Dopo la prima somministrazione, il principio attivo raggiunge la massima concentrazione plasmatica alla quarta/quinta ora per poi decrescere e non essere pi\u00f9 evidenziabile nel sangue dopo 72 ore. Secondo uno studio condotto proprio per valutare la cinetica della teofillina microincapsulata nel cavallo \u00e8 emerso che, rispetto a una formulazione granulare, \u00e8 completamente assorbibile nel tratto gastroenterico. Inoltre, dopo ripetuti trattamenti la concentrazione sierica si mantiene a livelli terapeutici, senza effetti tossici per i cavalli trattati.\nControindicazioni.\nLa teofillina \u00e8 controindicata, oltre che nei soggetti con ipersensibilit\u00e0 nota al principio attivo, anche nei soggetti con infarto del miocardio. Particolare prudenza \u00e8 richiesta nella somministrazione a soggetti anziani, cardiopatici, ipertesi, con cuore polmonare cronico ed insufficienza cardiaca congestizia.\nEffetti collaterali ed indesiderati.\nLa teofillina si caratterizza per avere un basso indice terapeutico, quindi, come nel caso di molti altri farmaci per l'asma, il suo uso deve essere attentamente monitorato per evitare la tossicit\u00e0.\nL'uso clinico del farmaco \u00e8 ulteriormente complicato dalla sua interazione con varie sostanze, in particolare con la cimetidina e la fenitoina inoltre va sempre considerata una grande variabilit\u00e0 farmacocinetica tra i pazienti.\nIl farmaco pu\u00f2 causare nausea e talvolta diarrea, palpitazioni e tachicardia, tachiaritmie e fibrillazione atriale, sincope. A carico del sistema nervoso pu\u00f2 determinare cefalea, tremori, insonnia, irritabilit\u00e0, capogiri e convulsioni. Ansia, agitazione, vertigini e sensazione di testa vuota e depressione sono altri effetti indesiderati segnalati in letteratura.\nIn molti casi di tossicit\u00e0 si possono verificare convulsioni che vanno considerate come una emergenza neurologica. Oltre alle convulsioni in caso di tossicit\u00e0 \u00e8 possibile il verificarsi di gravi aritmie. Gli effetti tossici del farmaco sono aumentati dalla contemporanea somministrazione di eritromicina, cimetidina ed i fluorochinoloni (ciprofloxacina, levofloxacina ed altri). Il farmaco pu\u00f2 raggiungere livelli tossici se assunto con pasti grassi. Questo effetto \u00e8 stato definito \"dose dumping\".\nLa tossicit\u00e0 da teofillina pu\u00f2 essere trattata con i farmaci beta-bloccanti.\nDosi terapeutiche.\nIl trattamento per via endovenosa \u00e8 riservato ai casi acuti e gravi di asma bronchiale.\nIl farmaco (in genere 480\u00a0mg di aminofillina, pari a 2 fiale da 240\u00a0mg/10 ml) viene prima diluito in una soluzione per infusione compatibile (ad esempio 100 ml di soluzione fisiologica, soluzione glucosata, soluzione levulosica) e quindi viene infuso lentamente, avendo cura di non superare la velocit\u00e0 di infusione di 7,2 ml/minuto (pari a 25\u00a0mg di aminofillina/minuto).\nAlla dose di carico si potr\u00e0 far seguire un'infusione di mantenimento ottenuta diluendo 240\u00a0mg di aminofillina (pari a 1 fiala da 240\u00a0mg/10 ml) in 500 ml di soluzione per infusione.\nLa velocit\u00e0 dell'infusione di mantenimento varier\u00e0 da 1,9 ml/kg/ora (adulti sotto i 50 anni, fumatori) a 0,9 ml/kg/ora (adulti sotto i 50 anni, non fumatori).\nNei soggetti con scompenso cardiaco o compromissione epatica la dose dovr\u00e0 essere ulteriormente ridotta: 0,5 ml/kg/ora."}
{"id": "288378", "revid": "226458", "url": "https://it.wikipedia.org/wiki?curid=288378", "title": "Sistema di ecogestione volontaria", "text": "Un sistema di ecogestione volontaria \u00e8 un sistema di gestione ambientale di una qualsiasi organizzazione che possa essere attestato da un organismo di certificazione, pur non essendo obbligatorio per legge. Sono di due tipi: \nSistema EMAS.\nIl sistema EMAS (acronimo di \"Eco Management and Audit Scheme\") \u00e8 un sistema elaborato in sede comunitaria, essendo previsto da un regolamento CEE si rivolge a tutti i paesi che appartengono alla comunit\u00e0 europea. Questo sistema si fonda sulla libera scelta fatta dalla singola impresa nel senso che essa volontariamente si sottopone ai controlli di soggetti \"verificatori\".\nL'impresa tuttavia, se sceglie di aderire, \u00e8 obbligata ad osservare tutte le norme tecniche previste. I controllori EMAS ove riscontrino delle violazioni in materia ambientale, non rilasciano la \"certificazione ambientale\" a meno che la singola impresa non abbia provveduto ad eliminare le infrazioni riscontrate.\nL'impresa che si sottopone al regolamento EMAS \u00e8 obbligata ad annotare su un apposito registro gli eventuali incidenti rilevanti in materia ambientale (esempio sversamento di combustibile per la rottura di un tubo, blocco del sistema di depurazione, eccetera).\nQuesto registro deve essere visionato (vidimato) dai controllori e nello stesso vanno annotati i controlli fatti dagli verificatori e le osservazioni che questi hanno fatto. Se l'impresa non annota o non tiene il registro ambientale, essa, secondo il regolamento EMAS, non pu\u00f2 permanere nel programma e non ottiene la certificazione ambientale.\nProblemi sui verificatori.\nProblema comune sia al regolamento EMAS sia al sistema ISO 14001 concerne la qualifica giuridica dei controllori o dei verificatori. Questo argomento \u00e8 molto importante perch\u00e9 sovente i verificatori, nel caso in cui da parte dell'impresa si commetta un reato ambientale, sono chiamati dal giudice penale per rendere testimonianza. Poich\u00e9 allo stato della legislazione non risulta che i verificatori siano iscritti ad un albo professionale, essi non possono invocare il segreto professionale di rendere testimonianza. Questi soggetti sono tenuti dunque a testimoniare e a dire la verit\u00e0 pena il reato di reticenza o di falsa testimonianza. "}
{"id": "288380", "revid": "466539", "url": "https://it.wikipedia.org/wiki?curid=288380", "title": "Aeromobile a pilotaggio remoto", "text": "Un aeromobile a pilotaggio remoto, noto comunemente come drone, \u00e8 un apparecchio volante caratterizzato dall'assenza del pilota a bordo. Il suo volo \u00e8 controllato dal computer a bordo del mezzo aereo oppure tramite il controllo remoto di un navigatore o pilota, sul terreno o in altre posizioni.\nSono noti anche con altri acronimi, molti dei quali di derivazione anglosassone: oltre a RPA (\"Remotely piloted aircraft\") possono essere indicati come UAV (\"Unmanned aerial vehicle\"), RPV (\"Remotely piloted vehicle\"), ROA (\"Remotely operated aircraft\") o UVS (\"Unmanned vehicle system\"), ecc. L'inclusione del termine aeromobile sottolinea che, indipendentemente dalla posizione del pilota e/o dell'equipaggio di volo, le operazioni devono rispettare le regole e le procedure degli aerei con pilota ed equipaggio a bordo.\nIl loro utilizzo \u00e8 ormai consolidato per usi militari ed \u00e8 crescente per applicazioni civili, ad esempio in operazioni di prevenzione e intervento in emergenza incendi, per usi di sicurezza non militari, per sorveglianza di oleodotti, con finalit\u00e0 di telerilevamento e ricerca e, pi\u00f9 in generale, in tutti i casi in cui tali sistemi possano consentire l'esecuzione di missioni \"noiose, sporche e pericolose\" (\"dull, dirty and dangerous\") spesso con costi economici ed etici minori rispetto ai mezzi aerei tradizionali.\nStoria.\nIl primo tentativo di costruire e utilizzare un aeromobile senza pilota, del quale si possa trovare traccia nella storia, risale al 1849, quando gli Austriaci attaccarono la citt\u00e0 di Venezia utilizzando dei palloni caricati di esplosivo: alcuni di questi sistemi vennero lanciati dalla nave austriaca Vulcano. Sebbene alcuni dei palloni lanciati avessero funzionato, altri, a causa del vento, finirono per colpire le linee di attacco austriache.\nI successivi esempi e prototipi di velivoli senza pilota fecero la loro comparsa durante la prima guerra mondiale: ne \u00e8 un esempio l'\u201d Aerial Target\u201d nel 1916, che veniva controllato mediante tecniche di radio controllo. Il 12 settembre dello stesso anno, l'aeroplano automatico Hewitt\u00a0\u2013 Sperry, o anche noto come \u201cbomba volante\u201d, comp\u00ec il suo primo volo, dimostrando il concetto di aereo senza pilota. Il velivolo veniva comandato grazie ad una serie di giroscopi montati internamente.\nNel periodo di tempo compreso tra le guerre mondiali, lo sviluppo tecnologico permise alle varie aziende e alle truppe militari di portare avanti progetti che portarono alla conversione di alcuni modelli di aerei in APR e alla nascita dei primi sistemi senza pilota che potevano essere lanciati dalle navi da guerra e controllati mediante un autopilota. La prima produzione in larga scala degli APR risale per\u00f2 al periodo della seconda guerra mondiale grazie a Reginald Denny, che durante la prima guerra mondiale serv\u00ec l'esercito britannico per poi trasferirsi negli Stati Uniti per cercare la fortuna come attore.\nCi\u00f2 non distolse la sua attenzione e passione dai modelli di aereo radio controllati e lo port\u00f2 a fondare una piccola societ\u00e0 che evolse nel tempo nella \u201c\"Radioplane Company\"\u201d. Denny era convinto del fatto che i modelli di elicottero radio controllati a basso costo potevano essere un elemento di test molto importante per l'artiglieria antiaerea e, nel 1935, effettu\u00f2 una dimostrazione per l'esercito statunitense con il primo prototipo che cre\u00f2, denominato RP - 1. La dimostrazione colp\u00ec favorevolmente gli esponenti dell'esercito statunitense a tal punto che Denny ne produsse circa 15.000 durante la seconda guerra mondiale. Successivamente, durante la Guerra Fredda e del Vietnam lo sviluppo tecnologico permise di raggiungere un elevato livello qualitativo, portando sul mercato soluzioni sempre pi\u00f9 piccole e con caratteristiche tali da poter essere impiegati in innumerevoli scenari operativi.\nIn Italia si cerc\u00f2 di sviluppare questo nuovo mezzo gi\u00e0 durante la seconda guerra mondiale ma fu negli anni sessanta che decoll\u00f2 la vera ricerca su questa tipologia di velivoli. Il primo modello utilizzato dall'Esercito Italiano fu il CL - 89, o AN USD 51, prodotto dalla \"Canadair\", in servizio fino al 2000, presso il 13\u00b0 GRACO a Verona e successivamente presso il 41\u00ba Gruppo specialisti artiglieria \u201cCordenons\u201d a Casarsa (PN) con il Cap. Bertazzoli protagonista del suo sviluppo. La fine della \u201cGuerra Fredda\u201d ha imposto dal 1991 un cambiamento di strategia di uso dei payload passando da riprese con fotocamera senza pilotaggio remoto a riprese video in \u201creal time\u201d con possibilit\u00e0 di pilotaggio remoto e cos\u00ec L'Esercito, con il Cap. Zamarian Patrik, ha sviluppato in collaborazione con \"Meteor CAE\" il \"Mirach 20\" (1985 - 2002), velivolo con telecamera con un raggio d'azione di circa 120 km e prodotto dalla \"PAI\" di San Diego (California). Il Mirach 20 fu aggiornato nel 1995 quando da velivoli tipo drone, ossia senza possibilit\u00e0 di pilotaggio, si pass\u00f2 al comando e controllo in tempo reale di questi sistemi quando era in servizio presso il 41 Gruppo Specialisti di Casarsa poi riconfiguratosi in 41 Reggimento M.I. \"Cordenons\". Nel 2004, dopo l'esito negativo delle sperimentazioni dei Sistemi Mirach 26 e Mirach 150, l'Esercito acquist\u00f2, sempre sotto la supervisione del Cap. Zamarian, il sistema \"FQM 151 A Pointer\" (classe Small) per poi passare ai modelli \"Raven RQ 1A\" e \"1B\", mentre l'Aeronautica militare si approvvigion\u00f2 con l\"'RQ - 1 Predator\" costruito dalla General Atomics. Successivamente l'Esercito ha acquistato il sistema tattico Shadow 200 dalla ditta AAI Corp. di Hunt Valley nel Maryland. Tale sistema ha totalizzato pi\u00f9 di 500.000 ore di volo sui cieli iracheni con le Forze Armate U.S. ed \u00e8 uno dei sistemi pi\u00f9 sperimentati del mondo.\nA seguito del rapido progresso tecnologico registrato nel corso degli anni duemila e grazie alla loro versatilit\u00e0, gli APR hanno cominciato ad essere utilizzati anche in ambito civile, dove sono impiegati nella sorveglianza aerea delle coltivazioni, in aerofotogrammetria, per effettuare riprese aeree cinematografiche, in operazioni di ricerca e salvataggio, nel controllo di linee elettriche e condutture petrolifere e nel monitoraggio della fauna selvatica. In ambito civile, nei paesi anglosassoni, viene utilizzato in prevalenza il termine \"drone\" piuttosto che quello, originario, di UAS (\"unmanned aerial system\").\nDescrizione.\nClassificazione.\nCon l'acronimo APR (o UAV) si fa riferimento ad un'ampia gamma di aeromobili che presentano caratteristiche e tecnologie differenti e che, a seconda di questi e altri parametri, possono esser utilizzati in differenti scenari operativi.\nNel giugno 2011 l'UVS International ha stilato una classificazione degli APR, basata su alcuni parametri quali la quota di volo, la durata del volo e il peso massimo al decollo (MTOW).\nVantaggi.\nA differenza degli aerei tradizionali, gli APR possono essere utilizzati in situazioni caratterizzate da un elevato pericolo per la vita umana e nelle aree inaccessibili o impervie, volando a bassa quota. Per questo motivo possono trovare impiego durante le fasi di monitoraggio di aree colpite da calamit\u00e0 naturali o da avvenimenti particolari (terremoti, esondazioni, incidenti stradali ecc.). Ne \u00e8 un esempio il terremoto del T\u014dhoku in Giappone, nel marzo 2011, che ha colpito la centrale nucleare di Fukushima Dai-ichi: in quell'occasione sono stati utilizzati dei Global Hawk, col fine di monitorare i reattori dopo le esplosioni che si erano verificate.\nUn ulteriore vantaggio che deriva dall'uso degli APR per scopi civili \u00e8 il contenuto costo di acquisizione e di esercizio di tali sistemi, rispetto ai tradizionali sistemi di ripresa aerea utilizzati fino ad ora. A questo aspetto si affianca la facilit\u00e0 di utilizzo e la loro versatilit\u00e0.\nDroni armati.\nNei primi anni di sviluppo della tecnologia la maggior parte degli APR mercato sono stati utilizzati per scopi militari. Dai modelli di elevate dimensioni, fino a quelli di ultima generazione, caratterizzati da tecnologie e sensori sofisticati e miniaturizzati che permettono il controllo da remoto della missione senza perdere vite umane in aree molto pericolose.\nGli APR utilizzati per scopi bellici possono essere attrezzati con armamenti o, pi\u00f9 semplicemente, con sensori di ripresa che permettono l'invio in tempo reale, notte/giorno, alla stazione di controllo che \u00e8 posta a decine di chilometri di distanza: ne \u00e8 un esempio l'utilizzo per il monitoraggio delle attivit\u00e0 di Osama bin Laden precedenti alla sua morte del 2 maggio 2011 da parte delle unit\u00e0 speciali dell'esercito statunitense.\nLa campagna dei droni contro il terrorismo islamista \u00e8 iniziata il 17 aprile 2001, dopo che Bush ha firmato il \"Memorandum of Notification\" per autorizzarne l\u2019uso. Durante il governo Bush ci furono 52 attacchi, che uccisero 416 persone, di cui 167 civili. I primi attacchi con droni erano stati attuati in Afghanistan, ma il 3 novembre del 2002 si mise in atto la prima operazione nello Yemen, che inaugur\u00f2 la campagna a tutti i Paesi coinvolti nella guerra al terrorismo. Obama ha ereditato il programma e lo ha esteso. Le motivazioni della scelta sono da rintracciare nell'efficienza degli attacchi con APR per eliminare gli obiettivi pi\u00f9 difficili da raggiungere, come ad esempio Anwar al Awlaki, il leader di al- Qaida di origini americane ucciso nello Yemen; e nella maggior sicurezza per i soldati americani, non pi\u00f9 costretti a morire sul terreno per cercare gli obiettivi. Bush aveva preso la strada delle invasioni terrestri, in Afghanistan e in Iraq, che erano costate migliaia di caduti. Obama ha scelto di ritirarsi, continuando per\u00f2 la guerra al terrorismo con l\u2019uso dei droni. Durante la sua amministrazione, infatti, si stima che sia avvenuto un numero di attacchi nove volte superiore rispetto alla precedente di Bush, la maggior parte dei quali in Pakistan e Yemen.\nGli ultimi sviluppi in fatto di droni armati si sta spostando verso i droni kamikaze o munizioni circuitanti\nL\u2019uso dei droni diventa centrale, quindi, negli anni dell\u2019amministrazione Obama per la lotta al terrorismo. La guerra contro al-Qaida, in Pakistan e Yemen, e quella contro l\u2019ISIS sono caratterizzate dal massiccio utilizzo di velivoli a pilotaggio remoto, che riescono a penetrare zone dove forze militari rischierebbero ingenti perdite, colpendo i propri nemici senza preavvisi, come fanno i gruppi terroristici. Gli APR non sono, dunque, solo delle armi di supporto, ma diventano i protagonisti di una nuova strategia militare di contro-insurrezione che cerca di sfruttare tutte le tecnologie a disposizione per contrastare forze irregolari che operano nell\u2019ombra, come appunto la guerriglia e le azioni terroristiche.\nNel 2014 il Parlamento Europeo emette una Risoluzione sui pericoli dell'uso dei droni militari.\nNel settembre 2018 il Parlamento Europeo emette una Risoluzione sui pericoli derivanti da sistemi d'arma completamente autonomi tra i quali i droni\nLa tecnologia dei droni armati ha fatto passi da gigante e dai primi modelli di grandi dimensioni e esclusivi di pochi eserciti si \u00e8 arrivati a modelli piccolissimi e funzionanti in gruppo (\"droni a sciame\"), alla portata di chiunque per la loro economicit\u00e0. Questa situazione crea preoccupazione per i possibili pericolosi scenari incontrollabili.\nControversie.\nNegli anni sono state mosse critiche alla strategia dei droni e alla guerra chirurgica contro il terrorismo. Il dibattito \u00e8 concentrato su problemi etici e di legalit\u00e0.\nI sostenitori dell\u2019uso dei droni militari, oltre a ritenere la strategia l\u2019unica percorribile contro un nemico subdolo come il terrorismo, focalizzano l\u2019attenzione sul risparmio in termini di vite umane nelle file dell\u2019esercito americano. Sull'efficacia e l'eticit\u00e0 della strategia dei droni si era espresso John Brennan, direttore della CIA sotto la presidenza Obama, nella conferenza tenuta per il Wilson Center nell'aprile 2012, rimarcando come i raid con gli APR siano completamente legali e risultino essere l\u2019unico modo per prevenire gli attacchi terroristici e per salvare vite umane tra l\u2019esercito americano. Circa la legalit\u00e0 di questi metodi, Brennan ha tenuto a sottolineare come, per una questione di diritto interno, la Costituzione permetta al presidente di difendere la nazione da minacce di attacchi. Dopo l\u201911 settembre 2001, il Congresso ha concesso al presidente di usare tutte le forze necessarie e appropriate contro le zone che nascondono i terroristi. Il Diritto Internazionale non vieta l\u2019uso degli aerei senza pilota n\u00e9 l\u2019uso della forza militare in campi di battaglia non attivi, soprattutto nel caso in cui il paese coinvolto non vuole o non \u00e8 capace di fermare la minaccia. Anche l\u2019opinione pubblica americana sembrava dare ragione alla strategia di Obama riguardo all\u2019utilizzo degli APR armati nei territori dove si nascondono i terroristi islamici. Un sondaggio dell\u2019Associated Press-Gfk rivelava, infatti, che sei americani su dieci erano favorevoli ai droni militari, mentre solo il 13% si dichiarava contrario e il 24% non si pronunciava in merito.\nA seguito dell'uccisione di Giovanni Lo Porto, il cooperante di pace italiano ucciso nel 2015 in Afghanistan da un drone americano, il presidente Obama ha chiesto ufficialmente le scuse pur non fornendo i dati necessari alla magistratura italiana per concludere le indagini del caso.\nEticamente contraria all'uso militare dei droni si \u00e8 mostrata l'associazione per i diritti umani Amnesty International che, nel rapporto del 2013 \"Sar\u00f2 io il prossimo? Gli attacchi statunitensi con i droni in Pakistan\", non esita a definire l\u2019uccisione dei Pakistani, in raid con velivoli senza pilota, crimini di guerra e esecuzioni extragiudiziali. Vengono analizzati dalla ONG nove raid statunitensi compiuti nel Nord-Ovest del Pakistan, mettendo in risalto la mancanza di giustificazione per due attacchi che hanno ucciso una donna di 68 anni, mentre raccoglieva ortaggi e 18 uomini, tra cui un ragazzo di 14 anni, tutti civili. Per Mustafa Qadri, ricercatore di Amnesty International sul Pakistan, la segretezza che avvolge il programma sui droni conferisce agli USA licenza di uccidere senza controllo giudiziario, violando le basi dei diritti umani. Anche il sito di inchiesta \u201cThe Intercept\u201d, diretto da alcuni giornalisti entrati in possesso delle rivelazioni di Edward Snowden, come Laura Poitras, Glenn Greenwald e Jeremy Scahill, mette in luce la politica poco chiara e le discutibili strategie usate dalla CIA per l\u2019eliminazione degli obiettivi. L\u2019inchiesta dimostra, attraverso una fitta documentazione raccolta, come le autorit\u00e0 statunitensi falsificano le cifre disponibili sugli attacchi, mettendo tutte le vittime non identificate nella categoria di nemici.\nLe opinioni sono contrastanti anche circa la legalit\u00e0 e l\u2019inquadramento giuridico degli attacchi con aerei a pilotaggio remoto, soprattutto in quelle zone, come Pakistan e Yemen, che non costituiscono un territorio di guerra attiva e i cui governi non sono formalmente in conflitto con gli Stati Uniti. Le Nazioni Unite hanno pi\u00f9 volte contestato le modalit\u00e0 di gestione delle missioni e degli omicidi mirati. Cristof Heyns, avvocato sudafricano, relatore per l\u2019antiterrorismo e le esecuzioni extragiudiziarie dell'ONU, ad esempio, ha definito senza mezzi termini l\u2019uso degli APR una violazione del diritto bellico, in vigore da pi\u00f9 di cinquant\u2019anni. Anche il consulente delle Nazioni Unite, Philip Alston, si \u00e8 mostrato pi\u00f9 volte ostile alla strategia antiterroristica dei droni, soprattutto in relazione alla segretezza delle missioni, controllate dalla CIA. Alston si \u00e8 espresso in favore di un disarmo degli aerei a pilotaggio remoto controllati direttamente dai servizi segreti . La studiosa e docente di diritto internazionale Mary Ellen O\u2019Connel ha ribadito il concetto, affermando che sorvolare e colpire paesi non coinvolti in conflitti permanenti, e con i metodi delle liste e degli omicidi mirati usati dalla CIA, sono azioni che travalicano il diritto internazionale e lo \u201cius ad bellum\u201d e creano solo paura e diffidenza tra la popolazione civile.\nIl governo degli Stati Uniti si difende, affermando che la nazione \u00e8 coinvolta in una guerra globale contro il terrorismo, nemico subdolo e non convenzionale, contro cui le normali tattiche militari non hanno effetto. Dai sostenitori della piena legalit\u00e0 dell\u2019uso dei droni armati in tutti i territori che ospitano i gruppi terroristici, compresi quelli non coinvolti direttamente in guerre attive e permanenti, vengono invocati il diritto all'autodifesa, sancito dal diritto internazionale, e il provvedimento \"Autorization for the use of military force against terrorism\". Quest\u2019ultimo in particolare, firmato da Bush tre giorni dopo l\u2019attentato alle Torri Gemelle dell\u201911 settembre 2001, lascia libert\u00e0 totale al presidente nell'usare qualunque mezzo utile per combattere i terroristi e difendere i cittadini americani.\nSecondo il Guardian, gli attacchi dei droni sono particolarmente letali per i civili. Per 41 leader islamici presi di mira dai droni statunitensi, almeno 1.147 civili sono stati uccisi, comprese decine di bambini. Il New York Times riferisce in un'inchiesta pubblicata nel 2021 che il numero di civili uccisi dal 2014 dai droni statunitensi \u00e8 molto pi\u00f9 alto delle 1.417 vittime ufficialmente riconosciute dai militari, con il giornale che riporta migliaia di morti tra cui molti bambini. \nUtilizzo in ambito civile.\nNegli ultimi anni, le tecnologie legate allo sviluppo di sistemi APR hanno subito una impennata rapidissima. In particolare lo sviluppo tecnologico nell'ambito della sensoristica, permette di equipaggiare APR con molteplici carichi, nello spettro del visibile (camere digitali compatte o professionali), dell'infrarosso (camere termiche), camere multi spettrali fino ad arrivare a sensori pi\u00f9 evoluti come ad esempio sensori Lidar o per il monitoraggio della qualit\u00e0 dell'aria.\n\u00c8 per\u00f2 estremamente importante ricordare come l'utilizzo degli APR in ambito civile non sia una mera questione tecnologica ma va sempre subordinato alla regolamentazione presente nel Paese in cui si ha intenzione di operare.\nDi seguito vengono presentati alcune applicazioni in ambito civile per gli APR:\nGli Stati Uniti nel 2011 hanno iniziato una collaborazione col Messico per arginare il fenomeno dell'immigrazione clandestina e del traffico di sostanze stupefacenti attraverso il loro confine. L'esercito statunitense ha iniziato ad impiegare i propri aeromobili a pilotaggio remoto nei cieli del Paese vicino in seguito all'uccisione dell'agente dell'immigrazione Jaime Zapata, freddato da alcuni uomini armati nel Nord del Messico il 15 febbraio 2011. Le azioni congiunte USA-Messico sono state definite dai due presidenti Barack Obama e Felipe Calder\u00f3n, con la finalit\u00e0 di adottare una strategia aggressiva per mettere fine all'escalation di violenza dei trafficanti di droga (negli ultimi anni questa \"guerra\" silenziosa ha causato circa 34\u00a0000 vittime). Gli APR sono impiegati per segnalare i movimenti e la forza numerica dei narcotrafficanti, informazioni che vengono subito comunicate agli agenti sul territorio. Volano a 18\u00a0000 metri d'altezza, praticamente invisibili da terra, e in un solo giorno possono controllare minuziosamente un'area di circa 100\u00a0000 chilometri quadrati.\nDa diversi anni numerose aziende come Google e Facebook stanno utilizzando i droni per diminuire il divario digitale del pianeta, vale a dire aumentare la copertura di Internet nel mondo. I droni, la maggior parte delle volte equipaggiati con pannelli solari, hanno un'autonomia di volo pressoch\u00e9 illimitata e nel corso degli anni offriranno connettivit\u00e0 nei paesi disagiati raggiungendo quasi 2,8 miliardi di persone.\nChiaro esempio il monitoraggio dell'antichissima necropoli di Fifa (Giordania) ad opera dei Droni. Una soluzione valida, considerando anche la difficolt\u00e0 oggettiva di avere e reperire personale in zone militarmente attive come il Medio Oriente.\nGli APR possono essere utilizzati anche per monitorare nel tempo gli impianti di produzione di energia elettrica, o pi\u00f9 in generale impianti industriali, utilizzando sensori (termocamere, camere multispettrali ecc.).\nIl telerilevamento, in inglese \"Remote Sensing\", \u00e8 la disciplina tecnico-scientifica o scienza applicata con finalit\u00e0 diagnostico-investigative che permette di ricavare informazioni, qualitative e quantitative, sull'ambiente e su oggetti posti a distanza da un sensore mediante misure di radiazione elettromagnetica (emessa, riflessa o trasmessa) che interagisce con le superfici fisiche di interesse. Grazie alla possibilit\u00e0 di volare anche a quote molto basse e di disporre di sensori di piccole dimensioni ma di buona qualit\u00e0, gli APR appartenenti in particolare alla categoria mini possono essere utilizzati per applicazioni legate al telerilevamento quali la creazione di mappe di vigore di colture agricole e monitoraggio dello stato di salute della vegetazione, la creazione di mappe di copertura e uso del suolo, per l'analisi e il supporto nelle fasi immediatamente successive a calamit\u00e0 naturali oppure per il monitoraggio e la mappatura delle dispersioni termiche di edifici (case, capannoni, impianti industriali) privati e pubblici in un periodo, come quello attuale, in cui si parla molto di sviluppo sostenibile e perdita di terreno da destinare ad aree verdi.\nLa fotogrammetria \u00e8 una tecnica di rilievo che permette di acquisire dei dati metrici di un oggetto (forma e posizione) tramite l'acquisizione e l'analisi di una coppia di fotogrammi stereometrici. Con l'avvento delle camere digitali di ridotte dimensioni (compatte o reflex), ma che possono garantire un elevato standard qualitativo relativamente all'immagine prodotta, la fotogrammetria pu\u00f2 essere accostata agli APR e al loro utilizzo per la creazione di Modelli digitali del terreno (DTM), produzione ortofoto e, allo stesso tempo, per il rilievo architettonico di infrastrutture ed edifici per la creazione di modelli 3D.\nGli APR sono stati accostati in maniera diretta al monitoraggio ambientale e delle aree colpite gravemente da terremoti e inondazioni. Un esempio sono gli APR statunitensi Global Hawk che hanno sorvolato la Centrale nucleare di Fukushima Dai-ichi, in Giappone, addentrandosi nella zona vietata, col fine di monitorare i reattori dopo le esplosioni causate dal terremoto del T\u014dhoku del 2011, scattando anche foto con i sensori a infrarossi. L'alta radioattivit\u00e0 rendeva infatti impossibile l'avvicinamento degli esseri umani.\nGli APR possono essere utilizzati per il monitoraggio degli animali selvatici e il controllo numerico periodico per quelle specie con un alto tasso di riproduzione che potrebbero essere un problema sia per la biodiversit\u00e0 dell'ambiente in cui vivono sia per quanto riguarda i danni economici causati alle produzioni agricole e zootecniche presenti sul territorio.\nGli APR possono svolgere un ruolo importante nelle operazioni di ricerca e soccorso consentendo di effettuare delle ricognizioni in tempi rapidi, in particolare a seguito del verificarsi di situazioni di emergenza.\nGli APR in combinazione con le pi\u00f9 recenti e leggere video-fotocamere digitali, anche di largo consumo e non solo professionali, si stanno rendendo sempre pi\u00f9 concorrenziali per tutte quelle necessit\u00e0 di ripresa \"aerea\" che fino ad ora sono state appannaggio quasi esclusivo di complicati e costosi strumenti quali il dolly se non addirittura l'elicottero vero e proprio.\nRegolamenti e normativa.\nIl panorama normativo inerente alla materia \u00e8 eterogeneo ed \u00e8 composto dalla normativa internazionale, da quella comunitaria e da quella nazionale. Il rapporto tra queste fonti \u00e8 di tipo gerarchico quindi quanto disposto da una fonte normativa inferiore soccombe in presenza di disposizioni normative di una fonte superiore.\nL'ICAO riconosce molte categorie di aeromobili con pilota a bordo (\"manned\") o senza (\"unmanned\"), dando a tutte lo status di \u201caeromobile\u201d. Anche un APR \u00e8 quindi un aeromobile e i concetti normativi non subiscono alterazioni di principio circa il mezzo, il pilota e l'operatore (salgono le stesse responsabilit\u00e0 e certificazioni, come certificato di immatricolazione, certificato di aeronavigabilit\u00e0, licenza di pilota, licenza di operatore).\nIn particolare esiste un quadro normativo generale applicabile, tuttavia un insieme di norme implementative adeguate \u00e8 in fase di definizione. Gli APR di peso inferiore ai 150\u00a0kg sono di pertinenza delle singole autorit\u00e0 aeronautiche nazionali, l'ENAC in Italia, come stabilito nei regolamenti europei.\nL'EASA si occupa della normativa per l'utilizzo dei droni in Europa e quindi anche in Italia. Il regolamento ha introdotto importanti novit\u00e0 rispetto alla normativa precedente in merito al patentino drone: "}
{"id": "288381", "revid": "339392", "url": "https://it.wikipedia.org/wiki?curid=288381", "title": "Rimbalzo elastico", "text": ""}
{"id": "288382", "revid": "834", "url": "https://it.wikipedia.org/wiki?curid=288382", "title": "Uav", "text": ""}
{"id": "288383", "revid": "729019", "url": "https://it.wikipedia.org/wiki?curid=288383", "title": "George Stokes", "text": "Docente dell'Universit\u00e0 di Cambridge, diede importanti contributi alla dinamica dei fluidi (per esempio alle equazioni di Stokes e alle equazioni di Navier-Stokes), all'ottica, e alla fisica matematica (si ricordi il teorema del rotore, chiamato anche teorema di Stokes). Egli fu nominato baronetto per meriti scientifici e fu segretario e successivamente presidente della Royal Society.\nBiografia.\nGeorge Stokes fu il figlio pi\u00f9 giovane del pastore Gabriel Stokes, rettore di Skreen, nella Contea di Sligo, in Irlanda, dove nacque e crebbe in una famiglia protestante evangelica. Dopo aver sostenuto gli studi a Skreen, Dublino e Bristol, entr\u00f2 nel 1837 al Pembroke College di Cambridge, dove quattro anni pi\u00f9 tardi, si laure\u00f2 ed ottenne una borsa di studio. Si spos\u00f2 nel 1857 con la figlia dell'astronomo John Thomas Romney Robinson. In accordo con gli statuti del college, a causa del matrimonio dovette dimettersi dall'incarico, ma fu rieletto dodici anni pi\u00f9 tardi, grazie a nuove leggi. Mantenne la sua posizione nella fondazione fino al 1902, quando il giorno prima del suo 83-esimo compleanno, fu eletto alla presidenza. Non ebbe questo ruolo a lungo, in quanto mor\u00ec a Cambridge il 1\u00ba febbraio dell'anno seguente, e fu sepolto nel cimitero di Mill Road.\nCarriera.\nNel 1849, Stokes fu nominato professore lucasiano di matematica a Cambridge. Il 1\u00ba giugno, 1899, la ricorrenza del giubileo della sua nomina fu celebrata con una cerimonia a cui presenziarono numerosi rappresentanti di universit\u00e0 europee ed americane. Una medaglia d'oro commemorativa fu conferita a Stokes dal rettore dell'universit\u00e0, e busti di marmo di Stokes realizzati da Hamo Thornycroft furono formalmente offerti al Pembroke College e all'universit\u00e0 da Lord Kelvin. Sir George Stokes, che fu nominato baronetto nel 1889, continu\u00f2 a lavorare alla sua universit\u00e0 rappresentandola in parlamento dal 1887 al 1892 in qualit\u00e0 di membro del collegio elettorale dell'Universit\u00e0 di Cambridge. Per una frazione di questo periodo (1885-1890) fu anche presidente della Royal Society, della quale era stato uno dei segretari dal 1854. Poich\u00e9 all'epoca era anche Professore Lucasiano, Stokes fu il primo a mantenere contemporaneamente i tre incarichi; anche Isaac Newton ebbe queste posizioni, ma non contemporaneamente.\nStokes fu il pi\u00f9 anziano del terzetto degli scienziati, con James Clerk Maxwell e Lord Kelvin, che contribuirono in maniera sostanziale alla fama della scuola di fisica matematica di Cambridge nella met\u00e0 del XIX secolo. La produzione scientifica di Stokes cominci\u00f2 intorno al 1840, e da quell'anno in avanti, il gran numero dei suoi lavori fu inferiore solamente alla brillantezza della loro qualit\u00e0. Il catalogo della Royal Society di riviste scientifiche pubblica i titoli di pi\u00f9 di cento memorie che egli pubblic\u00f2 dopo il 1883. Alcuni di questi sono solo brevi annotazioni, altri sono brevi discussioni o enunciati di correzione, ma la maggioranza sono trattati lunghi ed elaborati.\nContributi alla scienza.\nLa sua opera scientifica si \u00e8 caratterizzata sia per nitidezza e finalit\u00e0, sia per aver affrontati problemi che in precedenza erano considerati poco adattabili all'analisi matematica; in molti casi egli diede soluzioni che sistemarono una volta per tutte alcune regole fondamentali. Questo fatto pu\u00f2 essere attribuito alla sua straordinaria capacit\u00e0 matematica, combinata con l'abilit\u00e0 sperimentale. Da quando, nel 1840, costru\u00ec alcuni semplici apparati fisici nelle sue stanze del Pembroke College, calcoli matematici ed esperimenti andarono di pari passo, assistendosi e controllandosi gli uni gli altri. Il raggio d'azione del suo lavoro copr\u00ec una vasta gamma di indagini fisiche, ma come Marie Alfred Cornu ricorda nella sua Rede lecture del 1899, la maggior parte di esso fu dedicata alle onde e alle trasformazioni a cui sono sottoposte durante il loro passaggio attraverso mezzi diversi.\nDinamica dei fluidi.\nLe prime pubblicazioni di Stokes, effettuate nel 1842 e nel 1843, trattarono del moto di fluidi lenti incomprimibili e di alcuni casi particolari del moto di un fluido. A questi nel 1845 seguirono un trattato sull'attrito dei fluidi in moto e uno sull'equilibrio ed il moto di solidi elastici; nel 1850 pubblic\u00f2 un ulteriore lavoro sugli effetti prodotti dall'attrito interno dei fluidi sul moto dei pendoli. Egli diede anche notevoli contributi alla teoria del suono, in particolare una discussione sull'effetto del vento sull'intensit\u00e0 di un suono e una teoria su come tale intensit\u00e0 sia influenzata dalla natura del fluido nel quale esso \u00e8 prodotto. Queste ricerche fecero fare dei notevoli passi in avanti alla dinamica dei fluidi, e fornirono una chiave di spiegazione non solo per molti fenomeni naturali, come il galleggiamento delle nuvole nell'aria ed il cessare di increspamenti e onde nell'acqua, ma diedero anche soluzioni per problemi di carattere pratico, come il fluire dell'acqua nei fiumi e nei canali, o i rivestimenti per la resistenza degli scafi.\nFlusso di scivolamento.\nIl suo lavoro sui fluidi in moto e sulla viscosit\u00e0 lo port\u00f2 a calcolare la velocit\u00e0 limite di una sfera caduta in un mezzo viscoso. La corrispondente legge \u00e8 ora nota come legge di Stokes. Egli deriv\u00f2 anche un'espressione per la forza di attrito agente su oggetti sferici con un numero di Reynolds molto piccolo.\nIl suo lavoro base riguarda una sfera che cade in un viscosimetro costituito da un tubo di vetro verticale nel quale un fluido \u00e8 in moto stazionario. Una sfera di cui sono note superficie e densit\u00e0 \u00e8 fatta scivolare attraverso il fluido. Se lanciata correttamente, essa raggiunge la velocit\u00e0 limite, che pu\u00f2 essere misurata usando il tempo che impiega la sfera ad attraversare il tubo. Per fluidi opachi che non permettono una visione limpida possono essere usati dei sensori elettronici. Conoscendo la velocit\u00e0 limite, la superficie e la densit\u00e0 della sfera e la densit\u00e0 del fluido, la legge di Stokes pu\u00f2 essere usata per calcolare la viscosit\u00e0 del fluido. Normalmente per gli esperimenti viene usata una serie di palle di acciaio di differente diametro, in modo da migliorare l'accuratezza dei calcoli. Negli esperimenti scolastici si usa la glicerina come fluido, e questa tecnica \u00e8 utilizzata nelle industrie per controllare la viscosit\u00e0 del fluidi usati nei processi di produzione.\nLa stessa teoria spiega come mai piccole goccioline d'acqua (o cristalli di ghiaccio) possono rimanere sospesi in aria (come nuvole) finch\u00e9 raggiungono una misura critica e iniziano a precipitare come pioggia, neve o grandine. Un uso simile dell'equazione pu\u00f2 essere fatto per studiare piccole particelle in acqua o altri fluidi.\nNel sistema CGS l'unit\u00e0 di viscosit\u00e0 cinematica fu nominata \u201cStokes\u201d, in riconoscimento al suo lavoro.\nLuce.\nProbabilmente le sue ricerche pi\u00f9 conosciute sono quelle che riguardano la teoria ondulatoria della luce. Il suo lavoro sull'ottica cominci\u00f2 durante il primo periodo della sua carriera scientifica. Le sue prime pubblicazioni sull'aberrazione della luce furono del 1845 e del 1846, e a queste segu\u00ec, nel 1848, un articolo su alcune bande dello spettro della luce.\nNel 1849 pubblic\u00f2 un corposo articolo sulla teoria dinamica del principio di diffrazione, nel quale mostr\u00f2 che il piano di polarizzazione deve essere perpendicolare alla direzione di propagazione. Due anni pi\u00f9 tardi si occup\u00f2 anche della tavola dei colori.\nFluorescenza.\nNel 1852, con un famoso lavoro sul cambiamento della lunghezza d'onda della luce, descrisse il fenomeno della fluorescenza, osservato per fluorite e vetro d'uranio, materiali che avevano la caratteristica di convertire una invisibile radiazione ultra-violetta in una radiazione visibile con maggiore lunghezza d'onda. Lo \u201cshift di Stokes\u201d , la grandezza che descrive questo cambiamento, \u00e8 stata cos\u00ec chiamata in suo onore. Fu mostrato anche un modello meccanico che illustra il principio dinamico della spiegazione data da Stokes. Il seguito di questa \u201criga di Stokes\u201d fu spiegato con il processo di Raman scattering. Nel 1883, durante un intervento alla Royal Institution, Lord Kelvin afferm\u00f2 di aver sentito parlare di tale tecnica gi\u00e0 da Stokes parecchi anni prima, e di avergli ripetutamente suggerito (invano) di pubblicare tali studi.\nPolarizzazione.\nNello stesso anno, il 1852, apparve l'articolo sulla composizione e risoluzione di flussi di luce polarizzata da fonti differenti, e nel 1853 una ricerca sulla riflessione metallica mostrata da alcuni elementi non-metalli. La ricerca aveva il fine di evidenziare il fenomeno della polarizzazione della radiazione elettromagnetica. Intorno al 1860 Stokes fu impegnato in uno studio sull'intensit\u00e0 della luce riflessa da, o trasmessa attraverso una serie di lamine; inoltre nel 1862 prepar\u00f2 per la \"British Association\" una relazione sulla birifrangenza, un fenomeno in cui alcuni cristalli mostrano indici di rifrazione differenti lungo assi differenti. Probabilmente il cristallo pi\u00f9 conosciuto \u00e8 lo spato d'Islanda, costituito da cristalli di calcite trasparenti.\nUn suo articolo sullo spettro di luce elettrica fu pubblicato nello stesso anno, e fu seguito da una relazione sullo spettro di assorbimento del sangue.\nAnalisi chimiche.\nL'identificazione di corpi organici dalle loro propriet\u00e0 ottiche ebbe origine nel 1864; e pi\u00f9 tardi, in collaborazione con il rev. William Vernon Harcourt, studi\u00f2 la relazione tra la composizione chimica e le propriet\u00e0 ottiche di vari vetri, con riferimento alle condizioni di trasparenza e al miglioramento dei telescopi acromatici. In un lavoro successivo collegato alla costruzione di strumenti ottici, Stokes si occup\u00f2 dei limiti teorici riguardo all'aperture degli obiettivi dei microscopi.\nAltri lavori.\nStokes si occup\u00f2 di vari altri rami della fisica. Un suo articolo considera la conduzione del calore nei cristalli (1851) e altre ricerche furono svolte utilizzando il radiometro di Crookes. Pi\u00f9 tardi svilupp\u00f2 una sua teoria sui raggi X, in cui suggeriva che le onde potessero viaggiare trasversalmente come onde solitarie, non come treni regolari. Due lunghi articoli pubblicati nel 1840 \u2013 uno sull'attrazione e sul teorema di Clairaut, e l'altro sulla variazione del valore dell'accelerazione di gravit\u00e0 sulla superficie terrestre \u2013 meritano anch'essi attenzione, come anche i suoi scritti matematici sui valori critici della somma di serie periodiche (1847) e sul calcolo numerico di una classe di integrali definiti e di serie infinite (1850) e come la sua discussione su un'equazione differenziale connessa alla rottura di binari sui ponti (1849), ricerca portata alla sua attenzione e consegnata alla Royal Commission \u201csull'Uso del Ferro nelle strutture ferroviarie\u201d dopo la tragedia del ponte Dee del 1847.\nRicerche non pubblicate.\nLa grossa mole dei lavori di Stokes pubblicati non esaurisce l'intero contributo fornito da lui alle scienze. Molti delle sue scoperte non furono pubblicate, o al massimo vennero solo accennate nel corso di lezioni e seminari. Un eccellente esempio si ha con il suo lavoro sulla teoria della spettroscopia.\nNella sua lettera di presentazione alla British Association nel 1871, Lord Kelvin dichiar\u00f2 di credere che l'applicazione dell'analisi con prismi della luce alla composizione chimica solare e stellare non sarebbe mai stata possibile se Stokes non ci avesse lavorato all'Universit\u00e0 di Cambridge qualche tempo prima dell'estate del 1852, giungendo ad alcune conclusioni teoriche e pratiche che impar\u00f2 da Stokes a quel tempo, e che rivel\u00f2 nelle sue letture pubbliche a Glasgow.\nDa questi scritti, contenenti i concetti fisici sui quali \u00e8 basata la spettroscopia, e le modalit\u00e0 con le quali essa \u00e8 applicabile per l'identificazione di sostanze presenti nel sole e nelle stelle, appare chiaro che Stokes anticip\u00f2 Gustav Robert Kirchhoff di sette o otto anni circa. Stokes comunque, in una lettera pubblicata alcuni anni dopo, annunci\u00f2 che aveva commesso un errore in un passo cruciale del procedimento, non considerando l'emissione di luce di lunghezza d'onda particolari, non soltanto possibili, ma necessarie per assorbimenti di luce di uguale lunghezza d'onda. Modestamente egli parl\u00f2 di \u201cogni parte dell'ammirabile scoperta di Kirchhoff\u201d, aggiungendo che alcuni suoi amici erano stati troppo generosi con lui in questa discussione. Va detto comunque che gli uomini di scienza inglesi non hanno accettato del tutto questa affermazione e attribuiscono ancora a Stokes il merito di aver enunciato per primo i principi fondamentali della spettroscopia.\nStokes contribu\u00ec al progresso della fisica e della matematica in vari altri modi. Poco dopo essere stato eletto professore Lucasiano annunci\u00f2 che era parte del suo lavoro cercare di aiutare ogni membro dell'universit\u00e0 che decidesse di intraprendere studi matematici, e la sua assistenza fu cos\u00ec costante, che gli studenti non vedevano l'ora di consultarsi con lui, anche dopo esserne diventati colleghi, su argomenti riguardanti problemi di carattere fisico e matematico nei quali avevano difficolt\u00e0. Durante i trent'anni in cui fu segretario della Royal Society si prodig\u00f2 moltissimo per la crescita delle scienze matematiche e fisiche, non solo tramite le proprie ricerche, ma suggerendo problemi o argomenti di ricerca e invogliando gli studiosi a dedicarcisi, incoraggiandoli e aiutandoli continuamente.\nContributi all'ingegneria.\nStokes fu coinvolto in molte indagini di incidenti ferroviari, specialmente nel disastro del \"Dee bridge\", nel maggio del 1847, e prest\u00f2 servizio come membro della Royal Commission costituita per giudicare l'utilizzo della ghisa nelle strutture ferroviarie. Contribu\u00ec anche al calcolo delle forze esercitate dal movimento dei veicoli sui ponti. Si stabil\u00ec che il ponte era crollato perch\u00e9 per supportare i carichi dei treni in movimento erano state usate travi di ghisa: la ghisa diventa fragile se sottoposta a tensioni o curvature, e si decise quindi che molti altri ponti andavano demoliti o rinforzati.\nStokes comparve anche come testimone nella tragedia del \"Tay bridge\", dove diede la prova degli effetti del vento sulla struttura. La sezione centrale del ponte (nota come High Girders) fu completamente distrutta durante una tempesta il 28 dicembre del 1879, mentre un convoglio espresso era in quel tratto di ponte, e tutte le persone a bordo, pi\u00f9 di 75, perirono. Il comitato per l'inchiesta ascolt\u00f2 molti esperti e concluse che il ponte era mal progettato, mal costruito e scarsamente mantenuto.\nPer questo e altri lavori fu nominato membro della Royal Commission che si occupava dell'effetto della pressione esercitata dal vento sulle strutture. Gli effetti di un vento forte su grandi costruzioni fino allora erano stati trascurati e la commissione stabil\u00ec una serie di interventi volti a migliorare le infrastrutture e a renderle resistenti alla forza del vento, specialmente durante le tempeste.\nContributi alla Cristianit\u00e0.\nSul piano della religione Stokes coltiv\u00f2 credenze e valori conservatori. Nel 1886 divenne presidente del Victoria Institute, un istituto cristiano fondato in seguito ai movimenti rivoluzionari intorno al 1860. Nel 1891 egli tenne a Edimburgo una delle Gifford lectures\n(conferenze che si svolgono nelle universit\u00e0 scozzesi istituite per promuovere e diffondere la Teologia Naturale).\nRaccolte delle pubblicazioni.\nGli scritti fisici e matematici di Gorge Stokes furono pubblicati in una collezione di cinque volumi; i primi tre (Cambridge, 1880, 1883, 1901) curati da lui stesso, gli ultimi due (Cambridge, 1904, 1905) curati da Sir Joseph Larmor; questi selezion\u00f2 e riun\u00ec anche le \u201cMemorie e corrispondenze scientifiche di Stokes\u201d pubblicato a Cambridge nel 1907."}
{"id": "288387", "revid": "123724092", "url": "https://it.wikipedia.org/wiki?curid=288387", "title": "Claude-Louis Navier", "text": "\u00c8 considerato uno dei padri della moderna scienza delle costruzioni e diede fondamentali contributi nel campo della meccanica dei fluidi.\nBiografia.\nDopo la morte del padre nel 1793, la madre di Navier affid\u00f2 l'educazione del figlio allo zio Emiland Gauthey, un ingegnere del Corps des ponts et chauss\u00e9es, al tempo considerato uno dei pi\u00f9 importanti ingegneri francesi e certamente fu lui ad orientare gli interessi di Navier verso l'ingegneria. Sebbene con qualche difficolt\u00e0 iniziale, nel 1802 Navier entr\u00f2 all'\u00c9cole polytechnique dove presto ebbe modo di distinguersi negli studi segnalandosi tra i migliori studenti della scuola. Durante questo periodo ebbe Joseph Fourier come insegnante di analisi matematica, il quale esercit\u00f2 su di lui una profonda influenza e con il quale instaur\u00f2 una profonda e duratura amicizia. Nel 1804 continu\u00f2 i suoi studi all'\u00c9cole nationale des ponts et chauss\u00e9es, continuando ancora a distinguersi e diplomandosi nel 1806. Poco tempo dopo, alla morte di Emiland Gauthey, egli subentr\u00f2 allo zio come \"Inspecteur general\" del Corps des Ponts et Chauss\u00e9es.\nNei successivi 13 anni, Navier divenne un riconosciuto maestro delle scienze ingegneristiche. Egli rivide l'approccio empirico dello zio alle applicazioni di ingegneria civile in una chiave moderna di rigore matematico delle basi meccaniche da lui tradotte a partire dal suo lavoro di ricerca nel campo della meccanica teorica. Diresse la costruzione dei ponti a Choisy, Asni\u00e8res ed Argenteuil nel Dipartimento della Senna, e costru\u00ec un ponte pedonale nell'\u00cele de la Cit\u00e9 di Parigi. Specialista nella costruzione di strade e ponti, egli fu il primo a sviluppare su basi scientifici una teoria dei ponti sospesi. Tuttavia il suo maggiore progetto, un ponte sulla Senna, non fu portato a compimento a causa di problemi tecnici evidenziati durante le fasi di realizzazione e per contrasti con le autorit\u00e0 pubbliche commissionarie del progetto. Navier per\u00f2 \u00e8 oggigiorno ricordato non come famoso costruttore di ponti per cui era famoso durante la sua vita, ma piuttosto per i suoi contributi nel campo della meccanica teorica ed applicata.\nDal 1819 fu incaricato del corso di meccanica applicata all\"'\u00c9cole Nationale des Ponts et Chauss\u00e9es\", dove fu nominato professore nel 1830. In tale incarico rivide il tradizionale programma di insegnamento ponendo maggiore enfasi alle basi di fisica e di matematica. Nel 1831 succedette all'esiliato Augustin-Louis Cauchy nella cattedra di calcolo e di meccanica all'\u00c9cole polytechnique. In tale periodo si colloca la disputa da lui sostenuta con Poisson sull'insegnamento della teoria della conduzione termica di Fourier.\nIn politica le sue idee furono influenzate sia dal positivismo di Auguste Comte (che ebbe modo di conoscere personalmente all'\u00c9cole polytechnique), che dal socialismo di Henri de Saint-Simon. Navier credeva in un mondo industrializzato i cui problemi possano essere risolti dalla scienza e dalla tecnologia. Egli prese inoltre posizione contro la guerra e contro lo spargimento di sangue della rivoluzione francese e delle guerre napoleoniche.\nDal 1830 Navier fu consigliere del governo sull'uso sociale della scienza e della tecnologia. Ebbe modo quindi di intervenire sulla politica dei trasporti e sulla costruzione di strade e ferrovie. I suoi rapporti dimostrano la sua grande abilit\u00e0 di ingegnere e il suo forte convincimento politico di costruire una societ\u00e0 industrializzata per il vantaggio di tutti gli individui.\nContributi scientifici.\nNavier si occup\u00f2 di teoria dell'elasticit\u00e0, riformulandola in una forma matematica di facile uso e rendendola per la prima volta disponibile nel campo della tecnica delle costruzioni. Contribu\u00ec pertanto alla nascita della moderna Scienza delle costruzioni, ingegnerizzando i risultati conseguiti da Bernoulli, Eulero e S. Venant: a lui si deve la \"teoria tecnica della trave\", la formula di Navier della tenso-flessione e dell'asse neutro, la formula del carico di punta, ma anche importanti contributi nello studio delle piastre e delle lastre. In matematica diede contributi alle serie di Fourier e alle relative applicazione in problemi fisici.\nSi occup\u00f2 inoltre di Meccanica dei fluidi, cui contribu\u00ec nel 1821 con le celebri e fondamentali \"Equazioni di Navier-Stokes\" dei fluidi incomprimibili mentre diede nel 1822 le equazioni nel caso di fluidi viscosi.\nRiconoscimenti ed onori.\nNavier ricevette diverse onorificenze, la pi\u00f9 importante delle quali fu nel 1824 la sua elezione all'Accademia delle scienze francese a Parigi.\nNel 1831 egli divenne Cavaliere della Legion d'Onore.\nIl suo nome \u00e8 inciso sulla Torre Eiffel."}
{"id": "288389", "revid": "919135", "url": "https://it.wikipedia.org/wiki?curid=288389", "title": "Isomorfismo tra gruppi", "text": "Un isomorfismo tra gruppi, come ogni altro isomorfismo tra strutture algebriche monosostegno, \u00e8 una corrispondenza biunivoca tra gli insiemi sostegno di due gruppi che conserva le uguaglianze riguardanti le operazioni caratterizzanti i due gruppi.\nEquivalentemente si definisce come omomorfismo tra un primo gruppo ed un secondo che consiste in una biiezione tra il sostegno del primo e quello del secondo.\nDefinizione formale.\nConsideriamo due gruppi \nformula_1 e formula_2.\nSi dice isomorfismo tra G ed H una biiezione \nformula_3 tale che\nSi dimostra che un isomorfismo formula_5 gode anche di altre due propriet\u00e0 di conservazione:\nSi osserva che anche la funzione inversa formula_8 \u00e8 un isomorfismo (tra H e G).\nDue gruppi isomorfi, cio\u00e8 due gruppi tra i quali esiste un isomorfismo, per quanto riguarda i risultati delle sole operazioni gruppali (prodotto, inversione ed elemento neutro) hanno lo stesso comportamento e si possono identificare. Pi\u00f9 precisamente l'isomorfismo tra gruppi \u00e8 una relazione di equivalenza e una classe di isomorfismo tra gruppi raccoglie i gruppi che presentano le stesse caratteristiche gruppali, cio\u00e8 dipendenti dalle sole operazioni gruppali. Dal punto di vista puramente gruppale due gruppi isomorfi non presentano differenze sostanziali e si possono confondere. In effetti quando si trattano le sole caratteristiche gruppali si tende a parlare non di un singolo \"gruppo concreto\" caratterizzato da determinate caratteristiche costruttive, ma di un unico \"gruppo astratto\" che rappresenta tutti i concreti.\nUtilit\u00e0 degli isomorfismi.\nRisultano di grande interesse gli isomorfismi che collegano due gruppi che sono stati ottenuti con costruzioni diverse, ad esempio che hanno gli elementi degli insiemi sostegno di natura sensibilmente diversa. In molti dei casi nei quali si riconosce un isomorfismo tra gruppi si diventa in grado di trasferire da un gruppo all'altro con poca fatica conoscenze che si sono ottenute con fatica su un solo gruppo. In sostanza la conoscenza di un isomorfismo consente una economia di pensiero attribuibile alla disponibilit\u00e0 di una visione pi\u00f9 astratta delle caratteristiche delle due strutture.\nAutomorfismo.\nPu\u00f2 essere di grande interesse anche un isomorfismo tra un gruppo e se stesso. Un tale isomorfismo si dice automorfismo tra gruppi. Un automorfismo costituisce una permutazione dell'insieme sostegno di un gruppo; inoltre evidentemente la composizione di due automorfismi di un gruppo G rispetta le operazioni del gruppo e quindi \u00e8 anch'esso un automorfismo. Questo dice che l'insieme degli automorfismi di G munito della composizione fra permutazioni del sostegno \"G\", dell'inversione degli automorfismi e dell'automorfismo identit\u00e0 di G costituisce un gruppo; esso \u00e8 chiamato gruppo degli automorfismi di G e viene denotato con formula_9. \nLa nozione di automorfismo \u00e8 molto generale e si pu\u00f2 applicare ad ogni altra struttura algebrica e anche a strutture non algebriche, ad esempio ai grafi. L'insieme degli automorfismi di una struttura di qualsiasi natura costituisce un gruppo di permutazioni dell'insieme dei componenti della struttura. Questo fatto di grande generalit\u00e0 costituisce una delle maggiori ragioni dell'importanza della specie di struttura dei gruppi e pi\u00f9 precisamente dell'importanza dei gruppi di permutazioni."}
{"id": "288390", "revid": "2519", "url": "https://it.wikipedia.org/wiki?curid=288390", "title": "Namsos", "text": "Namsos \u00e8 un comune norvegese ed una citt\u00e0 della contea di Tr\u00f8ndelag in Norvegia. Ha ricevuto lo status di citt\u00e0 nel 1845.\nI confini comunali attuali risalgono al gennaio del 2020 data della fusione con i comuni di Fosnes e Namdalseid. \nGeografia fisica.\nIl comune \u00e8 situato nel nord della contea su una baia del \"Namsfjord\", un fiordo che termina nel Mare di Norvegia. La citt\u00e0 \u00e8 situata in corrispondenza dell'estuario del fiume Namsen che la attraversa, \u00e8 uno dei pi\u00f9 ricchi di salmone di tutto il paese. \nNamsos \u00e8 conosciuta come la citt\u00e0 dell'alce che compare nel suo stemma. Inoltre, nel suo centro sorgono una statua ed un intero parco dedicato all'animale.\nIl territorio comunale \u00e8 prevalentemente montuoso con numerose vallate percorse da fiumi e laghi, verso sud prevalgono le foreste con rilievi tra i 400 e 700 m s.l.m., l'altitudine maggiore \u00e8 raggiunta dal monte Gr\u00f8nkleppen (765 m s.l.m.) situato all'estremo nordorientale al confine con il comune di H\u00f8ylandet. In una vallata nella parte settentrionale del comune si trova il lago Salsvatnet, il secondo lago pi\u00f9 profondo d'Europa. Fanno parte del comune anche numerose isole tra le quali Otter\u00f8ya.\nIl centro abitato principale del comune \u00e8 la cittadina di Namsos dove risiede oltre la met\u00e0 della popolazione complessiva del comune. Altri centri abitati sono Bangsund, situata 14 km a sud di Namsos, Spillum situata di fronte a Namsos dall'altro lato del fiume e Namdalseid, circa 30 km a sud di Namsos. Insediamenti minori si trovano lungo le coste e nelle zone pianeggianti dell'interno.\nStoria.\nNamsos venne fondata alla met\u00e0 del XIX secolo come centro per la produzione del legname. Delle undici segherie originali, ne rimane solo una. La citt\u00e0 sub\u00ec molti incendi: uno nel 1872, causato da due ragazzini che giocavano con dei fiammiferi, ed un altro nel 1897 per cause sconosciute. Durante la seconda guerra mondiale Namsos fu una delle sedi di sbarco delle truppe anglo-francesi dell'Operazione Hammer, guidata dal maggior generale Adrian Carton de Wiart; il 20 aprile 1940 l'esercito tedesco rase al suolo la citt\u00e0.\nLe attivit\u00e0 economiche tradizionali della citt\u00e0 sono legate all'industria e al trasporto del legname. Nel centro abitato di Spillum si trova un museo dedicato alla storia del commercio del legno nella regione."}
{"id": "288393", "revid": "14894", "url": "https://it.wikipedia.org/wiki?curid=288393", "title": "Giovanni Girolamo Savoldo", "text": ""}
{"id": "288408", "revid": "46291", "url": "https://it.wikipedia.org/wiki?curid=288408", "title": "Cuscuta", "text": "Cuscuta, le cui specie nel complesso vengono volgarmente dette cuscuta, \u00e8 un genere di piante angiosperme dicotiledoni parassite appartenente alla famiglia delle Convolvulaceae. Anticamente il genere veniva assegnato ad una famiglia a s\u00e9, le Cuscutaceae, attribuzione che non viene considerata pi\u00f9 valida nella classificazione APG.\nDistribuzione e habitat.\nIl genere \u00e8 diffuso dalle regioni temperate a quelle tropicali e mostra la maggiore diversificazione biologica in quelle tropicali e subtropicali: ad esempio solo 4 specie sono native del Nord Europa.\nIn Italia sono segnalati 18 \"taxa\" di \"Cuscuta\", molti dei quali hanno per\u00f2 segnalazioni di vecchia data.\nDescrizione.\nPiante erbacee annuali con foglie ridotte a squame e senza clorofilla, con sottili fusti filiformi giallo-arancioni, rossi, o raramente verdi; sono piante parassite. Si attaccano alla pianta ospite avvolgendosi in spire, quindi perdono il contatto con il terreno per nutrirsi esclusivamente della linfa dell'ospite, tramite radici denominate austori che penetrano nel fusto e raggiungono il floema (cio\u00e8 il tessuto dove scorre la linfa zuccherina elaborata dalla fotosintesi).\nI semi germinano vicino alla superficie del suolo e, sebbene la germinazione possa avvenire senza un ospite, il germoglio deve raggiungere rapidamente una pianta verde. Questo movimento \u00e8 indotto da stimoli chemosensoriali. Se una pianta clorofillica non viene raggiunta entro 5-10 giorni dalla germinazione, la piantina di cuscuta morir\u00e0.\nPossono essere vettore di fitoplasmi verso la pianta ospite.\nSpecie.\nIl genere \"Cuscuta\" comprende 216 specie:"}
{"id": "288414", "revid": "5296", "url": "https://it.wikipedia.org/wiki?curid=288414", "title": "Regular expression", "text": ""}
{"id": "288422", "revid": "93920", "url": "https://it.wikipedia.org/wiki?curid=288422", "title": "Don Lind", "text": "Ha prima frequentato la Midvale Elementary School per finire la sua istruzione secondaria presso la Jordan High School di Sandy sempre in Utah. Sposato con Kathleen Maughan nativa di Logan in Utah e padre di sette figli. Spende la maggior parte del suo tempo libero dedicandosi alla recita teatrale amatoriale ed alla pittura oltre ai suoi sport preferiti il nuoto e lo sci alpino.\nEducazione.\nLind consegu\u00ec nel 1953 il titolo di bachelor in fisica presso l'Universit\u00e0 dell'Utah ottenendo il massimo dei voti con lode. Nel 1964 segu\u00ec la laurea in fisica nucleare, conferita dall'Universit\u00e0 della California di Berkeley. Negli Stati Uniti d'America tale laurea viene conferita con il titolo di dottore di filosofia (Ph.D.). Si \u00e8 dedicato alla ricerca relativa all'interazione delle particelle di alta energia, svolgendo tali esperimenti presso l'apposito laboratorio della predetta Universit\u00e0 il Lawrence Berkeley National Laboratory. Negli anni 1975 al 1976 svolse i suoi studi di post-laurea presso l'Istituto geofisico dell'Universit\u00e0 dell'Alaska.\nLind \u00e8 pluridecorato di onorificenze nazionali ed internazionali sia nel campo militare che in campo civile. \u00c8 membro di influenti associazioni americane.\nNavy.\nLind fece carriera militare presso la marina militare americana - U.S. Navy. Per quattro anni ha prestato servizio attivo a San Diego in California e successivamente a bordo della portaerei \"USS Hancock\". In questo periodo ha raggiunto oltre 4.500 ore di volo di cui ben 4.000 su aree jet. Aveva ottenuto l'abilitazione da pilota (le sue \"wings\") nel 1957.\nNASA.\nA partire dal 1964 Lind collabor\u00f2 presso il Goddard Space Flight Center della NASA nel ruolo di fisico dello spazio. Collabor\u00f2 allo sviluppo di esperimenti per analizzare e determinare la natura, le propriet\u00e0 e le caratteristiche di particelle di bassa energia presenti all'interno del campo geomagnetico terrestre e nello spazio interplanetario.\nLind nello spazio.\nIl dott. Lind fece parte del quinto gruppo degli astronauti selezionato dalla NASA ad aprile del 1966. A causa del numero dei suoi componenti tale scelta \u00e8 nota come gruppo degli \"Original Nineteen\" (gli originali diciannove).\nSeguendo il principio di ruotazione in atto alla NASA avrebbe probabilmente fatto parte dell'equipaggio per la missione dell\"'Apollo 21\", la quale fu comunque cancellata il 4 gennaio 1970. Fece dunque parte dell'equipaggio di riserva della seconda e terza (la quale contemporaneamente fu l'ultima) missione equipaggiata della stazione spaziale americana Skylab, cio\u00e8 le missioni Skylab 3 e Skylab 4 assumendo il ruolo di pilota del modulo di comando. Inoltre venne nominato membro dell'equipaggio per un eventuale volo di soccorso. Tale missione, sviluppata concretamente durante una situazione di pericolo intercorsa durante Skylab 3 e chiamata \"Skylab Rescue\", venne programmata per recuperare l'equipaggio della stazione spaziale in caso di qualsiasi malfunzionamento della capsula spaziale dell'Apollo che non avrebbe consentito un rientro a terra mediante l'uso della stessa. Per questo motivo, un'ulteriore capsula dell'Apollo venne modificata in una maniera tale da consentire lo spazio non per i soliti tre astronauti, bens\u00ec per un equipaggio composto da cinque membri. Due componenti dell'equipaggio di riserva, cio\u00e8 per l'appunto Lind ed il comandante di riserva Vance Brand sarebbero volati con questa capsula spaziale Apollo modificata verso lo Skylab per agganciarsi al secondo congegno d'attacco presente sulla stazione spaziale. Cos\u00ec i tre astronauti avrebbero potuto lasciare il laboratorio spaziale e far ritorno verso la Terra. A seconda del momento della situazione d'emergenza, si considerava un periodo di preparazione dell'eventuale missione di soccorso da un minimo di 10 giorni entro il limite massimo di 45 giorni. Fortunatamente non dovette mai essere eseguita una tale missione come non vennero eseguiti lanci della capsula modificata a fini di collaudo. Successivamente entro a far parte del gruppo per lo sviluppo delle operazioni di missione dell'ufficio degli astronauti, diventando responsabile per lo sviluppo dei carichi di bordo da trasportare durante i primi voli in di collaudo in orbita dello Space Shuttle. Dovette comunque attendere fino ad aprile del 1985 per volare per la prima volta nello spazio. Venne infatti nominato specialista di missione per il volo STS-51-B (svoltosi dal 29 aprile al 6 maggio 1985) raggiungendo pi\u00f9 di 168 ore di volo nello spazio. Lind dovette attendere il pi\u00f9 a lungo di tutti gli americani volati nello spazio prima di vivere quest'esperienza, cio\u00e8 ben 19 anni dalla sua selezione. Neanche Deke Slayton, astronauta del primo gruppo selezionato ancora per il programma Mercury e a lungo dichiarato inidoneo al volo per motivi di salute, dovette attendere cos\u00ec a lungo, potendo infatti volare dopo \"soli\" 16 anni di attesa il programma test Apollo-Sojuz. Inoltre 16 degli \"Original Nineteen\", come pure 14 astronauti selezionati con gruppi successivi erano volati nello spazio prima di lui.\nLind lasci\u00f2 la NASA nel 1986.\nLa missione Spacelab-3.\nSTS-51B, la missione scientifica dello Spacelab-3, venne lanciata dal Kennedy Space Center in Florida il 29 aprile 1985. Si tratt\u00f2 della prima missione pienamente operativa dello Spacelab. L'equipaggio composto da sette membri condusse una serie di esperimenti riferentesi particolarmente alla fisica dello spazio e delle reazioni fisiche all'assenza di forza di gravit\u00e0 su animali (due scimmie e 24 roditori infatti completarono l'equipaggio).\nIl dott. Lind ebbe l'incarico di condurre un esperimento dallo stesso sviluppato mediante il quale si riusc\u00ec a girare una videoregistrazione tridimensionale dell'aurora terrestre, fino allora mai riuscita. La missione dell'orbiter Challenger atterr\u00f2 il 6 maggio 1985 presso la Edwards Air Force Base in California. Complet\u00f2 110 orbite terrestri su di una traiettoria di 411 chilometri di altezza.\nServizio ecclesiastico nel mormonismo.\nOltre al suo lavoro da astronauta, Lind \u00e8 stato attivamente impegnato nella Chiesa di Ges\u00f9 Cristo dei Santi degli Ultimi Giorni. Mentre lavorava a Cache Valley quale professore della Utah State University, svolse contemporaneamente il ruolo di vescovo della locale congregazione. Successivamente, serv\u00ec insieme con sua moglie come missionario e presidente del tempio mormone di Portland in Oregon.\nCollegamenti esterni.\nFonti:"}
{"id": "288423", "revid": "436907", "url": "https://it.wikipedia.org/wiki?curid=288423", "title": "Brave New World (Iron Maiden)", "text": "Brave New World \u00e8 il dodicesimo album in studio del gruppo musicale britannico Iron Maiden, pubblicato il 29 maggio 2000 dalla EMI.\nDescrizione.\n\"Brave New World\" \u00e8 l'album che sancisce il ritorno di due membri storici del gruppo: il cantante Bruce Dickinson (sostituito da Blaze Bayley nei due album precedenti) e il chitarrista Adrian Smith (allontanatosi dal gruppo dopo \"Seventh Son of a Seventh Son\", nel 1990).\nDurante la fase di registrazione del disco gli Iron Maiden presero alcuni brani originariamente composti per il precedente album \"Virtual XI\". Come spiegato da Smith alcuni di questi erano \"The Nomad\", \"Dream of Mirrors\" e \"The Mercenary\", scritti originariamente per tale disco ma solo in seguito riarrangiati da lui insieme a Dickinson. Il bassista Steve Harris ha inoltre aggiunto che anche \"Blood Brothers\" fu abbozzata durante le sessioni di \"Virtual XI\", ma mai completata.\nIl titolo dell'album fa riferimento al romanzo omonimo di Aldous Huxley \"Il mondo nuovo\". La copertina \u00e8 stata realizzata da Derek Riggs."}
{"id": "288424", "revid": "767487", "url": "https://it.wikipedia.org/wiki?curid=288424", "title": "Oleh Blochin", "text": "Vincitore del Pallone d'oro nel 1975, nel 2011 Blochin, assieme a Igor Belanov, Valeri Lobanovski e Vitalij Staruchin, \u00e8 stato nominato \"leggenda del calcio ucraino\". \u00c8 stato anche votato dagli appassionati di calcio ex-sovietici come uno dei pi\u00f9 forti tra i giocatori sovietici di tutti i tempi.\nCarriera.\nGiocatore.\nClub.\nProveniente da una famiglia di sportivi - la madre era stata campionessa ucraina dei 400 piani - ha sempre avuto nella prestanza fisica una potente alleata. Aggiungendo alle doti fisiche anche ottime qualit\u00e0 tecniche, Blochin \u00e8 stato per anni il punto di riferimento della Dinamo Kiev di Valerij Lobanovs'kyj. Molto veloce, dotato di dribbling e di un piede sinistro potente e preciso, non disdegnava soluzioni di destro (celebre l'aneddoto che racconta delle ore passate a provare a calciare alla cieca verso una porta divisa in zone numerate).\nNel 1972, a soli vent'anni e alla prima stagione da titolare con la , vinse la classifica marcatori segnando 14 reti. Fu capocannoniere del Campionato sovietico per altre quattro volte: 1973 (18 gol), 1974 (20 gol), 1975 (18 gol) e 1977 (17 gol). Condusse la Dinamo Kiev a vincere 5 titoli in 8 anni. Il 9 settembre 1975 mise a segno un celebre gol nella finale di andata della Supercoppa UEFA giocata contro il Bayern Monaco di Franz Beckenbauer, dribblando in un fazzoletto di terra quattro avversari e poi fulminando il portiere sul palo lontano; il successivo 6 ottobre complet\u00f2 l'opera nella partita di ritorno, con due reti che regalarono alla sua squadra il trofeo. In quello stesso anno ricever\u00e0 il Pallone d'oro quale miglior giocatore europeo assegnatogli dalla rivista \"France Football\".\nNazionale.\nCon la nazionale sovietica ottenne due bronzi ai Giochi olimpici (1972, 1976) ed \u00e8 detentore con la stessa del maggior numero di presenze (112) e del maggior numero di gol segnati (42).\nAllenatore.\nDa allenatore Blochin prese il posto di Leonid Burjak alla guida della dopo l'esclusione al , riuscendo a qualificare la squadra a Germania 2006 per la prima volta nella sua storia e raggiungendo i quarti di finale, dove fu eliminato dall'.\nDopo la mancata qualificazione al rassegn\u00f2 le dimissioni dalla panchina della nazionale il 6 dicembre 2007. Il 14 dicembre viene nominato tecnico dell'FK Mosca. Il primo anno arriva al quarto posto in campionato e viene eliminato ai quarti della Coppa di Russia dal Amkar Perm. Il 27 novembre 2008, dopo l'eliminazione dalla Coppa UEFA al secondo turno dei preliminari dal Copenaghen e il nono posto ottenuto in campionato, rescinde il contratto che lo legava con i russi.\nIl 21 aprile 2011 torna ad allenare l'Ucraina. Con la nazionale partecipa all'europeo del 2012 come paese ospitante insieme alla Polonia, il primo della storia degli ucraini. Il 15 maggio 2012 prolunga il contratto per altri due anni.\nNonostante il rinnovo con la nazionale ucraina, il 25 settembre 2012 ritorna alla Dinamo Kiev, stavolta come tecnico. Rester\u00e0 frattanto alla guida della nazionale per le gare di qualificazione al Mondiale 2014 del mese successivo contro Moldavia e Montenegro. Il 17 aprile 2014 si dimette dalla Dinamo Kiev dopo la sconfitta per 2-0 contro lo Shakhtar Donetsk, lasciando la squadra al terzo posto con sette punti di distacco dalla capolista: in due anni non \u00e8 riuscito a vincere alcun trofeo con la squadra di Kiev, piazzandosi terzo al primo anno."}
{"id": "288426", "revid": "1318658", "url": "https://it.wikipedia.org/wiki?curid=288426", "title": "Strade di Roma", "text": "Strade di Roma pu\u00f2 riferirsi a:"}
{"id": "288429", "revid": "1543377", "url": "https://it.wikipedia.org/wiki?curid=288429", "title": "Austin Powers", "text": "Sir Austin Pericolo Powers (\"Sir Austin Danger Powers\" nella versione originale) \u00e8 il personaggio protagonista dell'omonima serie di film dove \u00e8 interpretato da Mike Myers, autore del soggetto e della sceneggiatura delle tre pellicole.\nPowers \u00e8 un agente segreto al servizio di Sua Maest\u00e0 la Regina d'Inghilterra. Rimasto ibernato dagli anni sessanta a oggi, Powers irrompe nel mondo moderno portandosi dietro tutti gli stereotipi della \"swinging London\" e del movimento \"hippie\", uniti a quelli dell'agente segreto-\"sex symbol\" alla James Bond. Tutti questi elementi sono in comica opposizione al suo aspetto fisico tutt'altro che piacevole (i suoi denti poco curati, in particolare, riproducono il pregiudizio diffuso negli Stati Uniti secondo cui gli inglesi sarebbero carenti in fatto di igiene orale). In particolare, Austin possiede una \"qualit\u00e0\" molto speciale e rarissima: il \"maipi\u00f9m\u00f2scio\", ovvero una essenza virile fuori dal comune, che gli permette un rapporto pi\u00f9 confidenziale con il \"gentil sesso\".\nAustin Powers \u00e8 una chiara parodia delle \"storie di spionaggio\" degli anni sessanta, in particolare dei film di Derek Flint, Harry Palmer, Matt Helm e specialmente James Bond. Simon Dee (1935\u20132009), presentatore televisivo e radiofonico, rivel\u00f2 che il personaggio di Austin Powers era stato ispirato a lui. Mike Myers rivel\u00f2, invece, che Austin era ispirato a suo padre Eric Myers.\nIn tutti e tre i film, il personaggio ha ricevuto critiche positive. \"Entertainment Weekly\" ha inserito il personaggio al 23\u00ba posto nella classifica dei \"100 pi\u00f9 grandi personaggi degli ultimi 20 anni\". Per la sua interpretazione di Powers, Mike Myers ha vinto vari premi, inclusi un \"American Comedy Awards\", un \"Canadian Comedy Awards\" e un MTV Movie Awards per la miglior prestazione comica.\nBiografia.\nPrimo film.\nIn \"Austin Powers - Il controspione\", Austin Powers ci viene presentato come un agente segreto al servizio di Sua Maest\u00e0 la Regina d'Inghilterra. Conosciuto a Londra, soprattutto tra le donne, Austin combatte il crimine con l'aiuto della Signorina Kensington, sua partner e con cui sembra aver avuto una relazione. Il nemico giurato di Austin \u00e8 il Dottor Male, uno scienziato pazzo disposto a tutto pur di controllare il mondo. Quando il Dottor Male si iberna in maniera tale da poter tornare nel futuro, Austin decide di ibernarsi a sua volta in modo da poter essere risvegliato quando il Dottor Male ritorner\u00e0 per conquistare il mondo. Passati trent'anni, Austin si risveglia dall'ibernazione per poter ostacolare i piani del Dottor Male. Si allea, cos\u00ec, con Vanessa Kensington (figlia della Signorina Kensington), con la quale sconfigge il suo nemico di sempre. Alla fine del film si sposa con Vanessa che lo ambienta definitivamente ai giorni nostri.\nSecondo film.\nNel film \"Austin Powers - La spia che ci provava\", Powers ritorna di nuovo single, in quanto Vanessa si riveler\u00e0 un automa (o meglio un \"autopa\") e verr\u00e0 distrutta in seguito ad uno scontro con lo stesso Austin. Quando il Dottor Male, affiancato dal suo clone Mini-Me e dall'obeso italo-americano Ciccio Bastardo, riesce ad impadronirsi del \"maipi\u00f9m\u00f2scio\", Austin affronta nuovamente il nemico e lo sconfigger\u00e0 grazie alla collaborazione della sua nuova partner, nonch\u00e9 nuova fidanzata Felicity Lad\u00e0.\nTerzo film.\nNel terzo film \"Austin Powers in Goldmember\", Austin \u00e8 costretto ad affrontare nuovamente il Dottor Male, affiancato stavolta da Goldmember, i quali hanno rapito il padre di Austin, Nigel Powers. Aiutato dalla sua vecchia fiamma Foxxy Cleopatra, Austin si allea con Mini-Me, sconfigge Goldmember e si riappacifica con il Dottor Male, il quale si scoprir\u00e0 essere suo fratello scomparso Douglas Powers. Nel film viene anche rivelato il rapporto tra Austin e suo padre. Quest'ultimo, infatti, \u00e8 stato poco presente nella vita del figlio e perci\u00f2 Austin \u00e8 cresciuto senza un padre, bens\u00ec pi\u00f9 con un amico. Solo alla fine del film i due si riappacificheranno.\nAltri media.\nAustin Powers sarebbe dovuto comparire nell'omonima serie televisiva a cartoni animati degli anni novanta che per\u00f2 non vide mai luce. Il personaggio \u00e8 stato inoltre utilizzato come testimonial per vari prodotti, tra cui la Pepsi-Cola. \u00c8 anche coprotagonista nel videoclip di Madonna \"Beautiful Stranger\", e fa una breve apparizione in \"Boys\" di Britney Spears."}
{"id": "288437", "revid": "583609", "url": "https://it.wikipedia.org/wiki?curid=288437", "title": "Margot Fonteyn", "text": "Gli inizi.\nFonteyn nacque con il nome di Margaret Evelyn (\"Peggy\") Hookham da padre inglese e madre irlandese. La madre era figlia illegittima dell'uomo d'affari brasiliano Antonio Fontes. I primi anni li trascorse in Cina, dove la famiglia si trasfer\u00ec per seguire il lavoro del padre. All'inizio della sua carriera, Margaret trasform\u00f2 il cognome Fontes in Fonteyn (lo stesso fece suo fratello) e il nome Margaret in Margot, da qui il nome d'arte.\nStudi\u00f2 a Londra con l'insegnante russa Serafina Astaf'eva. A 14 anni super\u00f2 un'audizione per il Vic-Wells Ballet (in seguito Sadler's Wells Ballet e poi Royal Ballet).\nNel 1935 si ritir\u00f2 dalle scene Alicia Markova, che era al tempo prima ballerina del Royal Ballet, e Fonteyn divent\u00f2, di l\u00ec a poco, la star della compagnia e la musa ispiratrice di tanti balletti del coreografo Sir Frederick Ashton: \"Ondine\", \"Daphnis and Chloe\", e \"Sylvia\". \u00c8 rimasta nella storia la sua interpretazione, a 26 anni, di Aurora ne \"La bella addormentata\" di \u010cajkovskij.\n'I explained it when I danced it'. L'ho spiegato quando l'ho danzato - Margot\nRudol'f Nureyev e gli altri partner.\nNegli anni quaranta, Margot e il ballerino australiano Robert Helpmann formarono una coppia artistica molto acclamata. Insieme andarono in tourn\u00e9e per molti anni.\nNegli anni cinquanta, danz\u00f2 con Michael Somes, ballerino inglese del Royal Ballet e co-direttore della compagnia.\nMa la vera coppia artistica emerse negli anni in cui molti (compresa la direttrice del Royal Ballet, Dame Ninette de Valois) pensavano che Margot stesse per ritirarsi. Nel 1961, il ballerino russo Rudol'f Nureev, in tourn\u00e9e per la prima volta in Europa con il Balletto Kirov, chiese asilo politico alla Francia e abbandon\u00f2 l'Unione Sovietica.\nIl 21 febbraio 1963, Nureev e Margot Fonteyn apparvero sul palco, per la prima volta insieme, in una rappresentazione di \"Giselle\" a Londra. Fu un grande successo. Durante le chiamate alla ribalta, Nureyev si inginocchi\u00f2 davanti alla Fonteyn e le baci\u00f2 la mano, cementando un'unione che dur\u00f2 una vita, sia sul palco sia fuori. Nonostante la differenza di storia personale, temperamento ed et\u00e0 (quasi venti anni), furono amici e leali l'uno all'altra fino alla fine. La coppia divent\u00f2 famosa per le ripetute chiamate alla ribalta e per i lanci di bouquet di fiori sul palco da parte del pubblico a ogni rappresentazione.\nAshton fu coreografo del loro \"Marguerite and Armand\" e nessun'altra coppia danz\u00f2 questo balletto fino al XXI secolo. Esordirono nel \"Romeo e Giulietta\" di Kenneth MacMillan anche se il coreografo l'aveva concepito per Lynn Seymour e Christopher Gable. Fonteyn e Nureev danzarono insieme per la versione filmata de \"Il lago dei cigni\", cos\u00ec come \"Les Sylphides\" e il pas de deux dello schiavo da \"Il corsaro\".\nFonteyn era famosa per la sua professionalit\u00e0 e la lealt\u00e0 verso colleghi e amici. Il suo modo di danzare emergeva per il lirismo, la grazia, la passione e la musicalit\u00e0, in s\u00e9 qualcosa di magico che, in palco, la rendeva speciale.\nNel 1954 fu nominata \u201cDame\u201d (DBE Ordine dell'Impero Britannico).\nGli ultimi anni.\nNegli anni 1940 ebbe una lunga storia d'amore con il compositore inglese Constant Lambert.\nNel 1955, Fonteyn spos\u00f2 Roberto Arias, un diplomatico panamense. Il matrimonio fu piuttosto burrascoso a causa delle infedelt\u00e0 del marito e della sua attivit\u00e0 politica contro il governo. Nel 1965, un rivale politico gli spar\u00f2, lasciandolo paralizzato. Per pagare le spese mediche del marito Margot fu costretta a danzare fino ai 60 anni, nonostante un'artrosi al piede. Quando si ritir\u00f2 dalle scene, nel 1979, fu nominata dal Royal Ballet \"prima ballerina assoluta\", un titolo che poche volte \u00e8 stato attribuito a una ballerina. And\u00f2 a vivere a Panama per stare accanto al marito paralizzato. Ammalatasi di cancro, vi mor\u00ec nel 1991.\nFu anche rettore dell'Universit\u00e0 di Durham, dal 1981 al 1990."}
{"id": "288440", "revid": "547992", "url": "https://it.wikipedia.org/wiki?curid=288440", "title": "Khababash", "text": "Noto anche come Khabash o Khabbash, regn\u00f2 da Sais nel Basso Egitto tra il 338 a.C. ed il 336 a.C., durante la seconda dominazione persiana e sovrapponendosi al regno del Gran Re Artaserse IV.\nTestimonianze.\nSovrano di difficile collocazione temporale, il suo nome non compare n\u00e9 nella \"Cronaca demotica\" n\u00e9 tra gli elenchi dei sovrani della XXXI dinastia. Tuttavia la sua esistenza \u00e8 comprovata da vari reperti archeologici.\nSulla cosiddetta \"Stele del Satrapo\", eretta all'epoca in cui il futuro Tolomeo I era ancora reggente d'Egitto ed oggi conservata presso il Museo Archeologico di Napoli, viene riconfermata la propriet\u00e0 di certe terre al clero di Buto che a suo tempo era stata concessa da \"\u201d\u2026Il Re dell\u2019Alto e Basso Egitto Senentenen-Setepenptah, Figlio di Ra Khababash, che possa vivere in eterno\u2026\u201d\". Poco pi\u00f9 avanti si narra che questo sovrano ispezion\u00f2 i rami del delta del Nilo allo scopo di tenere lontane le flotte \"asiatiche\", cio\u00e8 persiane, dall'Egitto.\nLe affermazioni della \"Stele del Satrapo\", unite a quelle del papiro demotico \"Libbey\", hanno permesso di collocare Khababash nel breve periodo della seconda dominazione persiana (dal 343 a.C. al 332 a.C.), mentre da un'iscrizione sul sarcofago di un toro Api, ritrovato nel Serapeo di Saqqara, \u00e8 noto che regn\u00f2 non meno di due anni e tre mesi.\nIl nome di questo personaggio compare anche in un'iscrizione demotica proveniente dalle rovine del palazzo di Apries, su un amuleto, sopra un vaso rinvenuto nella regione menfita e su uno scarabeo di provenienza ignota.\nBiografia.\nNel 338 a.C., pochi anni dopo la conquista dell'Egitto, il Gran Re Artaserse III mor\u00ec assassinato da Bagoas, un potente eunuco che insedi\u00f2 sul trono di Persia (e quindi, almeno nominalmente, anche su quello d'Egitto) come suo fantoccio Artaserse IV, figlio del sovrano appena ucciso.\n\u00c8 plausibile che entro la fine dell'anno Khababash, approfittando di questo periodo di debolezza che l'impero achemenide stava attraversando, insorse contro gli occupanti persiani, attribuendosi i titoli regali e, come gi\u00e0 visto, regn\u00f2 sul Basso Egitto per oltre due anni (cio\u00e8 almeno fino al 336 a.C.).\nNon si sa niente della vita di questo personaggio prima della sua insurrezione ed ascesa al trono. Il suo nome \u00e8 di etimologia incerta: non \u00e8 egizio ma potrebbe essere appartenuto a genti di origine libica trapiantate in Nubia.\nAnche quel che accadde nei tempi successivi \u00e8 poco noto. Da una stele meroita detta \"Stele di Nastasen\", pare che nel 330 a.C. un egizio di nome \"Khambasutu\" o \"Khambas-uten\", spesso identificato con Khababash, tent\u00f2 di invadere la Nubia ma venne sconfitto dal re Nastasen.\nTitolatura.\nLe due parti del praenomen di questo sovrano sono state rinvenute anche separate:\n snn \u1e6enn - Senentenen (\"Immagine di Tatenen\")\n stp n Pt\u1e25 - Setepenptah (\"Scelto da Ptah\")\nAnche il nomen \"Khababash\" appare in un'altra forma:\n&lt;-M12-G29-G29-M8-A40-&gt; S34-U28-S29"}
{"id": "288454", "revid": "767487", "url": "https://it.wikipedia.org/wiki?curid=288454", "title": "Cinque giorni una estate", "text": "Cinque giorni una estate (\"Five Days One Summer\") \u00e8 un film del 1982 diretto da Fred Zinnemann, un malinconico e struggente film psicologico ambientato sulle Alpi elvetiche.\nConsiderato una delle migliori rappresentazioni cinematografiche non documentaristiche dell'alpinismo e della montagna in generale, complice la fotografia di Giuseppe Rotunno considerata da parte della critica \"mozzafiato\", \u00e8 l'ultimo film girato dal pluripremiato regista hollywoodiano Zinnemann che, per l'occasione, torna alle sue origini austriache. Il film \u00e8 per altre voci critiche di scarso approfondimento psicologico dei personaggi, che passano in secondo piano rispetto all'ambientazione.\nTrama.\n1932. Douglas, un cinquantenne e aitante medico scozzese, e Kate, una dinamica fanciulla, raggiungono una baita solitaria circondata dalle maestose montagne dell'Engadina, ideale \"campo base\" alpinistico. L'obiettivo della coppia, i cui componenti si dichiarano marito e moglie, \u00e8 quello di compiere una vacanza ricca di escursioni e scalate alpinistiche. Li accompagner\u00e0 una guida locale, il giovane maestro di scuola Johann, che ben presto subisce il fascino di lei, conquistandone la fiducia fino a farsi rivelare che la vacanza \u00e8 in realt\u00e0 una fuga extraconiugale: Douglas \u00e8, infatti, sposato da anni, mentre Kate \u00e8 sua nipote.\nL'alpinismo, con la sua bellezza, i suoi pericoli e la vita a stretto contatto, trasforma il rapporto in un triangolo di crescente tensione: rimasti soli a conquistare la vetta pi\u00f9 impegnativa, la guida esce allo scoperto col medico, rinfacciandogli l'immoralit\u00e0 del rapporto con la giovane: scatta il litigio. I due, ormai rivali, rinviano la resa dei conti, ma nella successiva discesa \u00e8 un incidente a causare la morte della guida. Kate ha nel frattempo gi\u00e0 maturato l'idea di troncare la sua poco ortodossa relazione. Il funerale di Johann e la partenza di Kate lasceranno Douglas solo nello sperduto villaggio di montagna."}
{"id": "288458", "revid": "599013", "url": "https://it.wikipedia.org/wiki?curid=288458", "title": "Lilian Thuram", "text": "Annoverato tra i migliori difensori della storia del calcio mondiale, nel corso della sua carriera, iniziata nel 1991 al e successivamente proseguita tra , Juventus e Barcellona, ha conquistato numerosi titoli sia a livello nazionale che internazionale, tra cui due scudetti con la maglia bianconera e una Coppa UEFA con quella giallobl\u00f9.\n\u00c8 stato l'unico giocatore sempre schierato nelle qualificazioni della Francia agli Europei, e vanta un record di 47 presenze tra qualificazioni e fasi finali, poi battuto da Gianluigi Buffon. Ha conquistato il 7\u00ba posto nella classifica del Pallone d'oro nell'edizione del 1998. Nel 2000 \u00e8 stato inserito nella formazione ideale di Euro 2000, mentre per due volte il suo nome \u00e8 figurato nell'All-Star Team del campionato mondiale (1998 e 2006). Nel 2004 \u00e8 stato inserito nella FIFA 100, una lista dei 125 pi\u00f9 grandi giocatori viventi, selezionata da Pel\u00e9 e dalla FIFA in occasione delle celebrazioni del centenario della federazione.\nIl suo trasferimento dal Parma alla Juventus, nell'estate del 2001, per 33 milioni di euro (70 miliardi di lire), ha fatto registrare un record nella storia del calciomercato, rendendolo il difensore pi\u00f9 pagato di sempre. Thuram ha mantenuto questa posizione fino al settembre 2002, quando poi \u00e8 stato superato dal trasferimento di Rio Ferdinand al Manchester United per una cifra di circa 46 milioni di euro.\nBiografia.\nLilian Thuram nacque nel 1972 a Guadalupa, regione francese d'oltremare, dove visse i suoi primi anni di vita accanto ai quattro fratelli per poi seguire la madre a Bois-Colombes, vicino a Parigi, all'et\u00e0 di nove anni.\nHa avuto una relazione dal 2007 al 2013 con la presentatrice televisiva francese Karine Le Marchand. Thuram ha due figli nati da precedenti unioni, Khephren, inserito nel 2018 nella lista dei 60 migliori talenti mondiali nati nel 2001 dalla nota rivista britannica The Guardian e che attualmente milita come centrocampista nel Nizza, e Marcus, attaccante del Borussia Monchengladbach. Lilian ha inoltre un cugino anch\u2019egli calciatore professionista, Yohann Thuram-Ulien, portiere dell'.\nDal 18 ottobre 2010 \u00e8 ambasciatore UNICEF.\nCaratteristiche tecniche.\nThuram ha ricoperto principalmente il ruolo di difensore centrale; all'occorrenza poteva agire anche da terzino destro, ruolo che ha ricoperto in maniera eccellente. In qualche occasione, durante la sua militanza nel , \u00e8 stato impiegato anche come centrocampista. Abile in marcatura e nel gioco aereo, spiccava per tecnica, correttezza, velocit\u00e0 e prestanza fisica.\nCarriera.\nClub.\nGli esordi al Monaco.\nEsord\u00ec a 19 anni nella massima divisione francese con la maglia del (1990-1991). Milit\u00f2 nella squadra del Principato di Monaco per sei stagioni nelle quali vinse una Coppa di Francia nel 1991 e fu finalista di Coppa delle Coppe nel 1991-1992.\nParma.\nNell'estate 1996, dopo una lunga trattativa con la Juventus, fu acquistato dal per 10,5 miliardi di lire. Esord\u00ec in Serie A il 7 settembre 1996 contro il Napoli, prima giornata di campionato, affiancando nell'occasione l'argentino N\u00e9stor Sensini al centro della difesa. Il francese con il passare dei mesi inizi\u00f2 ad ambientarsi, conquistando pian piano la tifoseria emiliana, grazie alla sua grinta e alla sua costanza, oltrech\u00e9 alle sue doti da leader e uomo spogliatoio. Il 2 maggio realizz\u00f2 il suo primo (e unico) gol con la societ\u00e0 emiliana in campionato, quello del momentaneo 1-0 in Parma-Cagliari (3-2). Nell'arco di tutta la stagione, Thuram fu uno dei punti fermi del tecnico Carlo Ancelotti, esord\u00ec in Coppa UEFA e collezion\u00f2 37 presenze tra campionato e coppe; a fine anno fu insignito del Guerin d'oro, in coabitazione con Gianluca Pagliuca e Angelo Peruzzi.\nNella stagione 1997-1998 esord\u00ec in UEFA Champions League, disputando il play-off contro il Widzew \u0141\u00f3d\u017a. L'annata si rivel\u00f2 sfortunata per gli emiliani che si classificarono quinti in campionato e furono eliminati nella fase a gironi di Champions dopo un cammino altalenante. In seguito all'esonero di Ancelotti, Malesani divenne il nuovo allenatore del Parma e conferm\u00f2 Thuram titolare nella sua difesa a tre. Nella stagione 1998-1999, sotto la guida del nuovo tecnico, il Parma vinse la Coppa Italia nella doppia sfida contro la ACF Fiorentina, partite in cui Thuram e Cannavaro annullarono gli attaccanti avversari e li costrinsero \u00aba muoversi con impaccio\u00bb. Nella stessa annata arriv\u00f2 anche la vittoria della Coppa UEFA contro i francesi del Marsiglia.\nNella stagione 1999-2000 gli emiliani conquistarono la Supercoppa italiana 1999 contro il Milan. Nella stagione 2000-2001, dopo un ciclo di risultati negativi, la squadra si classific\u00f2 al quarto posto. In quella stagione, durante la sedicesima giornata di campionato contro il Verona, Thuram fu bersaglio dei cori razzisti da parte dei tifosi avversari. \u00abQuello che \u00e8 successo al Bentegodi \u00e8 l'ultimo episodio di una lunga serie e sono certo che non sar\u00e0 nemmeno l'ultimo. C'\u00e8 da dire che non ci sono stati solo i \"buu\" verso di me ma anche una canzoncina violenta verso Milosevic e i classici epiteti per Cannavaro. La cosa che preoccupa di pi\u00f9 \u00e8 che queste persone non hanno proprio la capacit\u00e0 di guardare al di fuori del proprio piccolo mondo. Non sono proprio capaci di aprire gli occhi e vedere come \u00e8 la societ\u00e0 di oggi. La vita vera \u00e8 un'altra cosa\u00bb disse Thuram sul sito internet del Parma. In merito a questo episodio intervenne anche l'allora presidente del Verona, Giambattista Pastorello, che si scus\u00f2 personalmente con il difensore francese.\nJuventus.\nNel giugno 2001 fu acquistato dalla Juventus per 70 miliardi di lire, nonostante avesse gi\u00e0 29 anni e venisse da una stagione in chiaroscuro. La cifra corrisposta dal club bianconero rese il trasferimento, fino a quel momento, l'operazione pi\u00f9 costosa per un difensore. Thuram and\u00f2 a rinforzare una difesa formata da Tudor, Montero e Pessotto. Esord\u00ec alla prima giornata del campionato 2001-2002, quando la Juventus vinse 4-0 contro il Venezia. In maglia bianconera visse una stagione difficile, venendo spesso schierato in un ruolo, quello di terzino destro, che non amava. Collezion\u00f2 41 presenze, tra campionato e coppe, conquistando lo scudetto all'ultima giornata ai danni dell'Inter.\nFece il suo esordio nella stagione 2002-2003 disputando dal primo minuto la Supercoppa italiana 2002, vinta dalla Juventus ai danni della sua ex-squadra, il Parma. Il 10 novembre 2002 realizz\u00f2 il suo primo (e unico) gol in maglia bianconera durante la sfida di campionato contro il Milan. La partita si concluse 2-1 per la formazione bianconera. Dopo aver disputato un ottimo campionato, culminato con la vittoria del secondo scudetto, Thuram scese in campo nella finale di Champions League persa ai rigori contro il Milan.\nIl primo impegno della stagione 2003-2004 fu la Supercoppa italiana 2003 disputata a New York, dove la Juventus, priva peraltro del difensore francese, sconfisse il Milan ai calci di rigore dopo un 1-1 maturato nei tempi regolamentari e supplementari. L'ottimo inizio di stagione fu, per\u00f2, soltanto un'illusione per la Juventus che affront\u00f2 una delle sue annate pi\u00f9 difficili. I bianconeri annasparono sia in campionato che in Champions League: a fine stagione arrivarono terzi in campionato e in Europa furono eliminati agli ottavi di finale dal Deportivo; a La Coru\u00f1a, Thuram gioc\u00f2 una gara insufficiente e fu protagonista dell'errore che caus\u00f2 il gol di Luque per il vantaggio degli spagnoli. Nell'arco di tutta la stagione, Thuram collezion\u00f2 32 presenze tra campionato e coppe e fu ritenuto uno dei maggiori responsabili dell'annata negativa di una difesa bianconera battuta 40 volte nelle prime 31 giornate.\nLa stagione stagione 2004-2005 fu probabilmente la migliore per Thuram, che torn\u00f2 a giocare nel ruolo di centrale difensivo e fu affiancato dal suo ex-compagno di squadra Fabio Cannavaro, acquistato dai bianconeri proprio per riformare la coppia che aveva fatto tanto bene nel Parma. Dopo un'estate in cui il francese fu ancora una volta al centro delle trattative di mercato (si parl\u00f2 di uno scambio con l'Arsenal per il difensore Sol Campbell), Thuram torn\u00f2 a essere uno dei perni della nuova squadra allenata da Fabio Capello, il quale lo nomin\u00f2 vice-capitano della Juventus. Thuram ripag\u00f2 la fiducia dell'allenatore giocando un campionato straordinario, condito da pochissimi errori e tante giocate di classe. A fine stagione conquist\u00f2 il suo terzo campionato italiano, poi successivamente revocato per la vicenda \"Calciopoli\".\nLa stagione stagione 2005-2006 fu caratterizzata dal rinnovato duello tra Juventus e Inter. Le due squadre si trovarono a fronteggiarsi gi\u00e0 in estate, nella Supercoppa italiana 2005 in cui la Juventus priva di Thuram e di altri titolari, perse per 1-0 ai tempi supplementari. In campionato, invece, non ci fu storia, con i bianconeri che furono ancora padroni, aggiudicandosi lo scudetto numero quattro con la Juventus (poi revocato ai bianconeri e assegnato ai rivali nerazzurri). Il difensore francese termin\u00f2 la stagione con 39 presenze tra campionato e coppa e, dopo il terremoto di \"Calciopoli\", decise di lasciare la Juventus per evitare di giocare in Serie B.\nBarcellona e il ritiro.\nIl 21 luglio 2006 fu acquistato dal Barcellona per 5 milioni di euro, insieme al compagno della Juventus Zambrotta. Accolto con grande entusiasmo dall'allenatore Rijkaard, Thuram debutt\u00f2 in maglia \"blaugrana\" il 19 settembre 2006, disputando dal primo minuto la seconda giornata di campionato contro l'Osasuna.\nCon il club spagnolo Thuram rimase due anni senza giocare con continuit\u00e0, dato che Rijkaard gli prefer\u00ec spesso Puyol e M\u00e1rquez.\nNel giugno 2008, quando era in procinto di trasferirsi al Paris Saint-Germain, durante le visite mediche scopr\u00ec di avere una malformazione cardiaca, probabilmente la stessa che aveva ucciso il fratello anni prima su un campo da basket. Dopo due mesi di riflessioni, il 1\u00ba agosto annunci\u00f2 alla stampa il suo ritiro dall'attivit\u00e0 agonistica \u00absu richiesta esplicita della famiglia\u00bb.\nNazionale.\nGli esordi e Euro 1996.\nOriginario della Guadalupa ma in possesso della cittadinanza francese, Thuram esord\u00ec in nazionale maggiore nel 1994, sotto la guida del C.T. Jacquet, nell'amichevole casalinga contro la . Nel maggio del 1996, visto il rendimento continuo in campionato con il Monaco, fu convocato agli Europei 1996 in Inghilterra. La Francia che si present\u00f2 a questo torneo era un inno all'integrazione razziale e multietnica, con 15 dei 22 giocatori della selezione nati altrove o comunque discendenti da altri popoli. Thuram esord\u00ec all'Europeo a Newcastle nella prima gara della fase a gironi vinta per 0-1 contro la . In seguito gioc\u00f2 le successive quattro gare disputate dalla Francia, eliminata in semifinale dalla .\nIl \"double\" Mondiale 1998-Euro 2000.\nDue anni dopo fu convocato da Jacquet per i Mondiali 1998 in Francia. Esord\u00ec in questo torneo l'11 giugno 1998, giocando dal primo minuto la gara d'esordio contro il . L'8 luglio, nella semifinale contro la , fu indiscusso protagonista del match. Non posizionato ottimamente, favor\u00ec il gol di \u0160uker per il momentaneo vantaggio dei croati; dopo neanche un minuto realizz\u00f2 il gol del pareggio, su assist di Djorkaeff, mentre venti minuti pi\u00f9 tardi raddoppi\u00f2 con uno splendido sinistro che si infil\u00f2 alla destra del portiere croato Ladi\u0107. La partita fin\u00ec 2-1 per la Francia, che si qualific\u00f2 per la finale del mondiale contro i campioni in carica del . Il 12 luglio la Francia, battendo il Brasile, si laure\u00f2 campione del mondo per la prima volta nella sua storia e Thuram fu insignito del Pallone di bronzo del campionato mondiale come terzo miglior giocatore del torneo, ricevette la Legion d'onore e la nomina di \"Chevalier\" (Cavaliere).\nNel maggio 2000 fu convocato dal C.T. Lemerre per gli Europei 2000. Nel quarto di finale contro la atterr\u00f2 in area Munitis e caus\u00f2 il rigore (fallito dall'attaccante avversario Ra\u00fal) che avrebbe potuto dare il pareggio alle \"Furie Rosse\". La Francia arriv\u00f2 in finale contro l'; dopo essere passati in svantaggio all'inizio del secondo tempo, i francesi trovarono il pareggio al 4' di recupero con il gol Wiltord e raddoppiarono al 103' con il golden gol di Trezeguet che sanc\u00ec la vittoria dei \"Blues\" a quasi due anni esatti dalla conquista del Mondiale casalingo.\nMondiali 2002, Confederations Cup 2003 e Euro 2004.\nDue anni dopo disput\u00f2 da titolare i deludenti Mondiali 2002, competizione in cui i \"Blues\" furono eliminati al primo turno con un bilancio di due sconfitte e un pareggio. Con il nuovo C.T. Santini fu riconfermato titolare al centro della difesa e disput\u00f2 da protagonista la vittoriosa FIFA Confederations Cup 2003 e gli Europei 2004 in cui i \"Blues\" furono eliminati a sorpresa dalla nei quarti di finale.\nIl secondo posto ai Mondiali 2006.\nNel luglio 2004, Thuram annunci\u00f2 il suo ritiro dalla nazionale francese. Tuttavia, dopo le fatiche della Francia alle qualificazioni mondiali, il difensore francese accett\u00f2 l'invito del CT Domenech e torn\u00f2 sui suoi passi e il 17 agosto 2005 diede un contributo decisivo per la qualificazione ai Mondiali 2006 in Germania. Alla competizione mondiale, Thuram, al centro della difesa con Gallas, fu il perno dell'intera difesa francese verso la finale. Nella seconda partita della fase a gironi contro la raggiunse le 116 presenze con la maglia dei \"Blues\", eguagliando il record di presenze raggiunto da Desailly nel 2004. Nella successiva sfida contro il Togo super\u00f2 definitivamente Desailly e divenne il recordman di presenze della nazionale francese. Negli ottavi di finale contro la atterr\u00f2 in area Ib\u00e1\u00f1ez e caus\u00f2 il rigore che, trasformato in maniera impeccabile da Villa, port\u00f2 in vantaggio gli spagnoli. La Francia riusc\u00ec a pareggiare e a ribaltare il risultato nei minuti finali, qualificandosi di fatto ai quarti di finale. Thuram gioc\u00f2 le sfide successive, tra cui la finale persa contro l' ai calci di rigore.\nEuro 2008 e il ritiro.\nDue anni pi\u00f9 tardi disput\u00f2 gli Europei 2008; per il difensore francese si tratt\u00f2 del quarto Europeo, primato condiviso con Lothar Matth\u00e4us, Peter Schmeichel, Aron Winter, Edwin van der Sar, Alessandro Del Piero, Olof Mellberg, Iker Casillas e Gianluigi Buffon. Nel corso del torneo fu titolare per le prime due partite contro (0-0) e (1-4). Nella gara contro i rumeni divent\u00f2 il primo giocatore presente in 15 partite della fase finale dell'Europeo. Dopo l'ultima partita, persa per 2-0 contro l'Italia il 17 giugno e in cui non fu schierato per scelta tecnica, annunci\u00f2 il suo ritiro dal calcio internazionale.\nNella sua lunga carriera con la maglia dei \"Blues\" disput\u00f2 142 incontri (il che lo rende tuttora il giocatore che vanta il maggior numero di presenze) e 2 gol, segnati contro la Croazia nella semifinale del vittorioso Mondiale del '98.\nImpegno politico.\nNel 1998 rispose per le rime a Jean-Marie Le Pen, che si lamentava dell'eccessiva presenza di calciatori di colore nelle file della nazionale francese.\nDurante i disordini parigini nel novembre 2005 Thuram ha preso posizione contro Nicolas Sarkozy, capo del partito politico conservatore UMP e futuro presidente della Repubblica francese. Thuram si \u00e8 opposto agli attacchi contro i giovani dell'allora Ministro.\nIl 6 settembre 2006 Thuram suscit\u00f2 molte polemiche quando invit\u00f2 80 persone, espulse dal Ministro degli Interni francese Nicolas Sarkozy da un appartamento in cui vivevano illegalmente, per la partita di calcio tra Francia e Italia.\nLilian Thuram si \u00e8 inoltre impegnato in campagne in favore della lingua catalana, in particolare nel Rossiglione (\"Catalogna del Nord\"), e ha dichiarato di comprendere le ragioni dell'indipendentismo catalano."}
{"id": "288459", "revid": "125581933", "url": "https://it.wikipedia.org/wiki?curid=288459", "title": "Remigio di Reims", "text": "\u00c8 venerato come santo dalla Chiesa cattolica. Egli fu consigliere e un referendario del re.\nBiografia.\nNato probabilmente a Laon intorno all'anno 437, fu eletto arcivescovo di Reims all'et\u00e0 di 22 anni.\nRiusc\u00ec, insieme a san Gildardo, a convertire il merovingio Clodoveo I, re dei Franchi, alla religione cristiana, con l'aiuto della sposa di quest'ultimo, Clotilde. Il re fu battezzato il 25 dicembre 496 nella Cattedrale di Reims. Disse Remigio a Clodoveo la notte di Natale del 496: \u00abPiega il capo, fiero Sicambro: adora ci\u00f2 che hai bruciato e brucia ci\u00f2 che hai adorato\u00bb.\nLa leggenda vuole che lo Spirito Santo o un angelo, sotto forma di colomba, portasse al vescovo la santa Ampolla contenente l'olio santo: la cattedrale di Reims divenne quindi il luogo per la consacrazione dei re di Francia successivi.\nRemigio mor\u00ec a Reims il 13 gennaio dell'anno 532 (secondo altre fonti 533). \nFu sepolto nella piccola chiesa di San Cristoforo che divenne presto meta di pellegrinaggi, al punto che in breve tempo (gi\u00e0 nel VI secolo) si costru\u00ec una chiesa pi\u00f9 grande a lui intitolata per ospitare degnamente il corpo del santo e la santa Ampolla, che and\u00f2 distrutta durante la rivoluzione francese nel 1793. La solenne traslazione del corpo avvenne il giorno 1\u00ba ottobre che rimase cos\u00ec per secoli il giorno della memoria liturgica di san Remigio. Fino agli anni settanta il primo ottobre era in Italia la data di inizio di tutte le scuole e i bambini di prima elementare erano detti \"remigini\". Attualmente la memoria liturgica \u00e8 il 13 gennaio, anniversario della morte, mentre rimane al 1\u00ba ottobre nella messa tridentina.\nPatrono.\nSan Remigio \u00e8 patrono di:"}
{"id": "288460", "revid": "1543377", "url": "https://it.wikipedia.org/wiki?curid=288460", "title": "Jack Frusciante \u00e8 uscito dal gruppo", "text": "Jack Frusciante \u00e8 uscito dal gruppo. Una maestosa storia d'amore e di \u00abrock parrocchiale\u00bb \u00e8 il primo romanzo scritto da Enrico Brizzi, pubblicato nel 1994 da Transeuropa Edizioni. Si inserisce nel filone dei romanzi generazionali sviluppato da autori postmoderni tra gli anni Ottanta e Novanta.\nStoria editoriale.\nEnrico Brizzi viene scoperto da Massimo Casalini di Transeuropa, dopo aver ricevuto da questi un suo manoscritto che ricalcava quasi del tutto la trama del film \"Blade Runner\"; incuriositosi, lo incontra dissuadendolo dal continuare a scrivere storie di quel genere e indirizzandolo piuttosto verso letture tipicamente generazionali, tra cui Pier Vittorio Tondelli e le antologie di scrittori Under 25 da lui curate. Brizzi trascorre delle giornate nella redazione di Transeuropa compiendo un lavoro collettivo di revisione del testo insieme a Canalini e ad altri aspiranti scrittori.\nIl libro \u00e8 stato pubblicato nell'agosto del 1994 con una prima tiratura di trecento copie, arrivando a venderne oltre sotto Transeuropa e diventando il bestseller della casa editrice: il libro vende copie solo nei primi cinque mesi. Sulla prima di copertina dell'edizione originale il libro \u00e8 presentato da Silvia Ballestra, che lo descrive come \u00abun piccolo affresco \"italiano\" sul passaggio dall'adolescenza all'et\u00e0 adulta\u00bb.\nIl libro ricevette popolarit\u00e0 dopo che Umberto Eco ne parl\u00f2 nella sua rubrica \"La bustina di minerva\" su \"L'Espresso\".\nNel 1995 \u00e8 stato finalista al Premio Campiello e vincitore del Premio Bergamo. A partire da quell'anno i diritti di pubblicazione passano alla Baldini&amp;Castoldi, che pubblica il libro nella collana \"Romanzi e racconti\" con una tiratura iniziale di copie; l'anno successivo Mondadori lo inserisce tra i \"Miti\" e il libro vince il Premio Fregene (sezione Narrativa giovani, Opera prima). Il libro ha venduto oltre un milione e duecentomila copie ed \u00e8 stato tradotto all'estero in ventiquattro paesi.\nIl titolo.\nIl titolo si riferisce a un fatto realmente accaduto nel 1992: John Frusciante, l'allora chitarrista dei Red Hot Chili Peppers, lascia inaspettatamente il gruppo, durante una tourn\u00e9e all'apice della popolarit\u00e0. L'episodio \u00e8 oggetto di una breve riflessione da parte del protagonista e l\"'uscire dal gruppo\" diventa simbolo dell'uscita dalla consuetudine, dagli schemi sociali. Il nome di Frusciante fu poi cambiato da John in Jack per non incorrere in possibili problemi per questioni di diritti d'autore. Peraltro John Frusciante, parlando del romanzo durante un'intervista, si disse meravigliato delle poche righe a lui dedicate all'interno del libro, pensando invece che si trattasse di una sua biografia.\nLa dedica.\nLa dedica \u00e8 per \"Andrea P. e T., che hanno disegnato e scritto\", acronimi del disegnatore e fumettista Andrea Pazienza e dello scrittore Pier Vittorio Tondelli, due protagonisti della cultura bolognese ed emiliana del decennio precedente.\nTrama.\nIn una Bologna degli inizi anni Novanta il diciassettenne Alex, che era sempre stato un ragazzo coscienzioso e diligente, sia a scuola che in famiglia, col tempo inizia a comportarsi in maniera \"anarchica\", diversa rispetto al contesto sociale in cui \u00e8 inserito: l'istituto Caimani (storpiatura del Liceo Galvani), liceo classico \"bene\" che frequenta e la famiglia imborghesita.\nNel mezzo di questo turbolento passaggio dalla tardoadolescenza all'et\u00e0 adulta, nella sua vita compare Aidi, una compagna di scuola pi\u00f9 piccola di un anno di lui. Alex si innamora della ragazza, che \u00e8 capace di vedere attraverso la corazza di indifferenza e strafottenza che lui stesso ha innalzato tra s\u00e9 e il resto del mondo. Aidi per\u00f2, nonostante il suo interesse per Alex, continua a bloccare le speranze di lui di mettersi insieme: ha infatti intrapreso un progetto di scambio culturale che la porter\u00e0, alla fine dell'anno scolastico, a trasferirsi per un anno negli Stati Uniti. Questo sembra, almeno all'inizio, frenare la ragazza nel manifestare i suoi sentimenti. Dopo un iniziale fraintendimento, dovuto all'irruenza di Alex che abbraccia con molto entusiasmo questo nuovo sentimento, il loro rapporto si assesta su un'intensa amicizia, venata di amore platonico, non privo di tormenti da entrambe le parti: Alex vorrebbe che diventasse a tutti gli effetti un rapporto di coppia, mentre Aidi, trattenuta dallo spettro della partenza che si avvicina, mira soprattutto a non causare sofferenze a s\u00e9 e all'amico. Aidi diventa il pi\u00f9 grande punto di riferimento di Alex e lo accompagna nel suo cammino di crescita e maturit\u00e0. \nLa loro storia, piena di citazioni musicali, cinematografiche e letterarie, ha sullo sfondo le tipiche vicende di un adolescente: ad accompagnare la quotidianit\u00e0 di Alex ci sono gli amici con cui condivide le giornate in classe e le fughe da scuola, le prove con la band, gli incontri in parrocchia e a messa, le serate insieme.\nUn amico in particolare si differenzia dagli altri: il facoltoso Martino, con cui Alex condivide serate spesso piene di alcool. Una sera viene beccato dalla polizia con delle dosi di sostanze stupefacenti e durante uno sfogo con Alex manifesta la sua insoddisfazione per la sua condizione esistenziale. Qualche giorno dopo Martino si toglie la vita e spiega il perch\u00e9 del gesto con una lettera indirizzata all'amico: non reggendo pi\u00f9 il mondo che lo circonda decide di tirarsene fuori \"facendo un salto fuori dal cerchio\" che la societ\u00e0 gli ha disegnato intorno. Martino ha scelto il modo pi\u00f9 estremo per andare controcorrente, ma Alex \u00e8 convinto che si possa abbandonare il conformismo pur rimanendo in vita, ribadendo l'essenzialit\u00e0 di far prevalere la propria volont\u00e0 e la propria personalit\u00e0.\nArriva giugno e per Aidi \u00e8 il momento di partire: si compie ci\u00f2 che da mesi la coppia sapeva sarebbe accaduto. Dopo una festa di addio per la ragazza i due tristemente si salutano.\nRiferimenti culturali.\nIl romanzo \u00e8 pieno di citazioni e allusioni, pi\u00f9 o meno esplicite, a prodotti culturali \u2013 sia italiani che stranieri \u2013 spesso appartenenti alle nuove generazioni. Questi riferimenti fanno interagire i piani dei media letterari, musicali e televisivo-cinematografici, secondo un procedimento tipico del postmodernismo che punta a mescolare la cultura alta con quella popolare.\nLetteratura.\nTra gli italiani vengono citati Pier Vittorio Tondelli, Andrea De Carlo e le sue opere \"Treno di panna\" e \"Due di due\"; vengono fatti riferimenti a Gianni D'Elia e il suo poema in prosa \"1977\", a Giacomo Leopardi con \"Il sabato del villaggio\" e \"La sera del d\u00ec di festa\", ai \"Promessi sposi\" di Alessandro Manzoni, a \"Oi lassa \u2018namorata\" di Odo delle Colonne e a \"Meri per sempre\" di Aurelio Grimaldi. \nTra gli stranieri compaiono \"Il piccolo principe\" di Antoine de Saint-Exup\u00e9ry, \"Il giovane Holden\" di J. D. Salinger, \"Sulla strada\" di Jack Kerouac, \"Un'arancia a orologeria\" di Anthony Burgess, \"Il gabbiano Jonathan Livingston\" e \"Nessun luogo \u00e8 lontano\" di Richard Bach. Inoltre vengono citati \"Confessioni del cavaliere d'industria Felix Krull\" di Thomas Mann, \"Il ritratto di Dorian Gray\" di Oscar Wilde, \"I quarantanove racconti\" di Ernest Hemingway, l'\"Antologia di Spoon River\" di Edgar Lee Masters, il \"Faust\" di Johann Wolfgang Goethe; inoltre \"Umano, troppo umano\" di Friedrich Nietzsche, \"Il Capitale\" di Karl Marx, \"Diario in Bolivia\" di Che Guevara e \"Filosofi e filosofie nella storia\" di Nicola Abbagnano e Giovanni Fornero.\nTra i classici ci sono l'\"Eneide\" di Virgilio e l'\"Anabasi\" di Senofonte. Vengono citati anche due fumettisti: Andrea Pazienza (anche con un riferimento al personaggio da lui creato Zanardi) e Hugo Pratt con Corto Maltese.\nInfine sono menzionati Charles Baudelaire, e.e. cummings, Stephen King, Pietro Bembo, Baldassarre Castiglione, Vittorio Alfieri, Cecco Angiolieri, Esiodo, Catullo, Richard Scarry, Aristotele, Plotino, Baruch Spinoza, i lirici greci, il marinismo, i decadentisti e i futuristi.\nMusica.\nNel romanzo vengono citati molti gruppi musicali sia italiani che stranieri, che forniscono una sorta di colonna sonora in diversi episodi del libro.\nI Red Hot Chili Peppers sono la band pi\u00f9 citata: oltre ai componenti del gruppo (John Frusciante, Flea, Anthony Kiedis e Hillel Slovak) ci sono gli album \"Blood Sugar Sex Magik\", \"Mother's Milk\" e \"Holland 1991\"; le canzoni \"Under the Bridge\" e \"Behind the Sun\". \nFrequenti sono i Pogues di Shane MacGowan con \"The Sunnyside of the Street\" e \"Sayonara\"; i Sex Pistols con l'album \"Never Mind the Bollocks\"e le canzoni \"Anarchy in the U.K.\", \"God Save the Queen\" e \"No Feelings\", Johnny Rotten e Sid Vicious (e la sua \"My Way\"); i Cure (\"How Beautiful You Are\", \"Friday I'm in Love\"), i Police (\"Reggatta De Blanc\", \"Outlandos d'Amour\", \"Synchronicity\", \"Zenyatta Mondatta\", \"Ghost in the Machine\"), gli Smiths (l'album \"The Queen Is Dead\" e i brani \"There Is a Light That Never Goes Out\" e \"Bigmouth Strikes Again\"), i Clash (l'album \"The Singles\" e le canzoni \"White Man in Hammersmith Palais\", \"London Calling\", \"White Riot\" e \"Clash City Rockers\"), i Beatles (\"Happiness Is a Warm Gun\"), Jimi Hendrix (\"Foxy Lady\"), i Tesla (\"Love Song\"), Edie Brickell (\"Circle\" e \"A Hard Rain's A-Gonna Fall\"), i Doors (\"Waiting for the Sun\"), i Dire Straits (\"Tunnel of Love\"), i Led Zeppelin (\"Dazed and Confused\"), i Dead Kennedys (\"Holiday in Cambodia\"), Bob Marley &amp; The Wailers (\"Live!\"). Inoltre sono menzionati Peter Gabriel e i Genesis, i Ramones e Dee Dee Ramone. Inoltre sono menzionati i Pink Floyd, i Pixies, gli Urban Dance Squad, i Rollins Band, i R.E.M., i Madness, gli Specials, i Negu Gorriak, gli Sham 69, i Raw Power, gli Housemartins, gli Snap!, i Blues Brothers, i Pet Shop Boys, Joan Armatrading e Lionel Ritchie.\nTra gli italiani figurano Vasco Rossi (\"Fegato, fegato spappolato\", \"Domenica lunatica\", \"Siamo solo noi\" e \"Ti voglio bene\", \"Luned\u00ec\" e \"Albachiara\"), gli Splatterpink di Diego D'Agata, i New Hyronja di Claudio Severi, i Diaframma di Federico Fiumani (\"Libra\"), Lucio Battisti e Luca Carboni. Inoltre viene riformulato il testo della canzone di Elio e le Storie Tese \"Il vitello dai piedi di balsa\" e viene menzionata \"O sole mio\".\nCinema e televisione.\nNel libro vengono citati \"Arancia meccanica\" di Stanley Kubrick, \"Taxi Driver\"e \"Toro scatenato\" con Robert De Niro, \"Mediterraneo\" con Diego Abatantuono e Claudio Bisio, \"Rocky IV\" con Sylvester Stallone, \"Il portaborse\" con Nanni Moretti \"Il buono, il brutto e il cattivo\" con Lee Van Cleef; inoltre \"I guerrieri della notte\", \"I tre amigos!\", \"Il mio amico scongelato\", \"Fa' la cosa giusta\", \"Via col vento\", \"La valle dell'Eden\", \"Giovent\u00f9 bruciata\", \"Il gigante\" e \"Mery per sempre\".\nSono citati i nomi dei registi Woody Allen, Francis Ford Coppola, Paul Verhoeven, Louis Malle, Francesca Archibugi, Marco Ferreri, Dino Risi, Federico Fellini, Oliver Stone, Aki Kaurismaki, Akira Kurosawa e degli attori Peter Sellers, Louis de Fun\u00e8s, Jean Gabin, Marlon Brando, Jack Nicholson, Edwige Fenech, Alvaro Vitali, Tom Cruise, Marky Mark.\nInfine ci sono i cartoni animati \"Heidi\" e \"Bambi\" e i personaggi immaginari Fantozzi, Richard Cunningham di \"Happy Days\", Hulk (interpretato da Lou Ferrigno), Superman, Zorro, Goldrake e Sandokan."}
{"id": "288462", "revid": "119906166", "url": "https://it.wikipedia.org/wiki?curid=288462", "title": "Dionisio Anzilotti", "text": "Biografia.\nNato nel capoluogo della Valdinievole da Giuliano e Isolina Allegretti, comp\u00ec gli studi universitari presso la facolt\u00e0 di legge dell'Universit\u00e0 di Pisa, dove si laure\u00f2 il 7 luglio 1888 con una tesi in diritto privato internazionale. \nSi spos\u00f2 il 28 novembre 1891 con Eugenia Pacini, dalla quale ebbe due figli: Luisa (1893) e Enrico (1898). \nInizi\u00f2 la carriera come giudice alla Corte d'Appello di Firenze. Nella stessa citt\u00e0, dal 1892 al 1902, insegn\u00f2 \"Diritto civile e privato internazionale\" al Regio Istituto di Scienze Sociali \"Cesare Alfieri\". Ottenuta la libera docenza in \"Diritto internazionale\" all'universit\u00e0 statale, lasci\u00f2 Firenze per le Universit\u00e0 di Palermo prima (1902 \u2013 1903), e di Bologna poi (1904 \u2013 1911). Ottenne la nomina di professore ordinario nel 1906, e nel 1911 fu assegnato alla cattedra di \"Diritto internazionale\" dell'Universit\u00e0 di Roma, dove rimase fino al suo ritiro nel 1937.\nNel 1906, assieme ad Arturo Ricci Busatti e Leone Adolfo Senigallia, fond\u00f2 la \"Rivista di Diritto Internazionale\", che pubblic\u00f2 e promosse attivamente per circa venti anni.\nFu membro del \"Consiglio del contenzioso diplomatico\" del Ministero degli Affari Esteri, fino alla sua riforma, e consigliere del ministro o membro di consigli temporanei in molte occasioni (casi \"Carthage\", \"Manouba\" e \"Tavignano\") nel 1912-13 presso la Corte permanente di arbitrato.\nNel 1919 fu consigliere legale e delegato tecnico del governo italiano alla Conferenza di pace di Parigi. Dal 1916 fu sottosegretario generale della Societ\u00e0 delle Nazioni e in tale veste partecip\u00f2 nel 1920 ai lavori preparatori dello statuto della Corte Permanente di Giustizia Internazionale. Il 14 settembre 1921, fu giudice presso tale Corte e ne tenne la presidenza il 1928 e il 1930; nel 1930 fu rieletto per un secondo mandato di nove anni. Nel \"caso del Vapore Wimbledon\" pass\u00f2 alla storia della Corte come l'unico giudice ad aver votato contro un ricorso presentato dallo Stato che l'aveva designato come componente del collegio giurisdizionale.\nFu membro internazionale dell'Accademia dei Lincei nel campo delle scienze morali (dal 1926) e socio della \"Reale Accademia d'Italia\" dal 27 settembre 1929. Fu inoltre membro associato dell'Institut de droit international dal 1908, e ottenne la piena affiliazione nel 1921, mentre tra il 1932 e il 1934 fu il primo vicepresidente dello stesso \"Institute\". Fece ancora parte di molte altre istituzioni culturali in Italia e all'estero, come l'Accademia dei Georgofili, l'Accademia delle Scienze di Bologna, l'Istituto americano di diritto internazionale, l'Acad\u00e9mie de droit compar\u00e9, il Comitato consultivo per le conferenze di diritto privato internazionale e l'Accademia delle scienze di Utrecht. Scrisse la sua ultima fatica accademica nel 1932 con un lavoro sui limiti della giurisdizione italiana nei confronti delle compagnie straniere.\nAl termine delle sue attivit\u00e0 scientifiche e diplomatiche, Anzilotti si ritir\u00f2 presso la \"Villa del Castellaccio\", sulla collina di Uzzano, che aveva acquistato nel 1926, assieme ai circostanti, ubertosi vigneti dai conti Orsi-Bertolini. Qui, si dedic\u00f2 alla produzione e commercializzazione del vino (\"Bianco di Valdinievole\"). Durante la Seconda guerra mondiale, egli apr\u00ec le porte della sua villa a molti rifugiati e alle brigate partigiane operanti nella zona.\nMor\u00ec nell'estate del 1950. Riposa nella Cappella del cimitero di Uzzano Castello."}
{"id": "288463", "revid": "15756", "url": "https://it.wikipedia.org/wiki?curid=288463", "title": "Comitato di salute pubblica", "text": "Il Comitato di salute pubblica () fu un organo governativo composto dai maggiori rivoluzionari francesi e creato dalla Convenzione Nazionale il 17 germinale dell'anno I (6 aprile 1793). Fu costituito a seguito delle sconfitte militari, del tradimento di Dumouriez e della rivolta vandeana, per affiancare il Consiglio esecutivo provvisorio, fondato dopo l'insurrezione del 10 agosto 1792, che riuniva i sei maggiori ministeri di governo.\nNato per proteggere la neonata repubblica rivoluzionaria dalle invasioni straniere e dalle ribellioni intestine, la sua esistenza fu un rimedio estremo e necessario in tempo di guerra; formato all'inizio da 9 membri, poi raddoppiati, ottenne un ampio potere di supervisione in ambito militare, giudiziario e legislativo. Come corpo amministrativo, controllava e accelerava il lavoro del Consiglio esecutivo e dei comitati della Convenzione.\nRiformato nel luglio 1793, poco dopo la sconfitta dei girondini alla Convenzione, a cui segu\u00ec l'entrata dei giacobini Robespierre, Saint-Just e Couthon, il 4 dicembre la Convenzione deleg\u00f2 il potere esecutivo al Comitato. Svuotato delle sue prerogative, dopo il colpo di stato del 9 Termidoro anno II, il Comitato di salute pubblica fu infine soppresso il 26 ottobre 1795.\nI precedenti.\nLa Dichiarazione dei diritti dell'uomo e del cittadino, approvata nel 1789, aveva stabilito all'articolo 3 che la sovranit\u00e0 apparteneva alla Nazione, senza precisare chi rappresentasse tale sovranit\u00e0 in nome della Nazione. In tal modo, vi era chi riteneva che si dovesse concedere al re la rappresentanza della Nazione, chi all'assemblea di un numero determinato di elettori scelti in base al censo, e chi, come i \u00ab patrioti \u00bb, all'intero popolo. La stessa Dichiarazione, all'articolo 16, aveva affermato la necessit\u00e0 della \u00ab separazione dei poteri \u00bb, senza peraltro precisare il numero e la natura di tali poteri, e la loro relazione con la sovranit\u00e0 nazionale.\nL'Assemblea costituente non sciolse l'ambiguit\u00e0 della divisione dei poteri. Il re, capo delle forze armate e titolare del potere esecutivo, sceglieva i ministri, poteva porre il veto per quattro anni alle leggi approvate dall'Assemblea e con questa divideva il diritto di dichiarare la guerra e concludere la pace. Sei soli ministeri erano ammessi - Contribuzioni pubbliche, Esteri, Giustizia, Guerra, Interni e Marina - tenuti a dar conto del loro operato all'Assemblea, ma senza essere politicamente responsabili di fronte ad essa e dunque senza poter essere sfiduciati dall'Assemblea, la quale istituiva propri comitati composti di deputati che svolgevano compiti propri dell'esecutivo e concedeva ampi poteri amministrativi alle assemblee regionali.\nDall'episodio della fuga del re a Varennes l'Assemblea nazionale si preoccup\u00f2 di aumentare il suo controllo sui ministri. Con lo stato di guerra e la crisi delle sussistenze, il 6 marzo 1792 l'Assemblea cre\u00f2 la Commissione dei Dodici, i cui membri erano deputati scelti dai suoi comitati. La Commissione, allargata il 18 giugno a 21 membri e a 25 il 12 agosto, si comport\u00f2 come un vero governo. All'arresto e decadenza di Luigi XVI, l'Assemblea nazionale revoc\u00f2 i ministri del re e nomin\u00f2 essa stessa un Consiglio esecutivo provvisorio dei ministri formato da Roland agli Interni, Danton alla Giustizia, Clavi\u00e8re ai Contributi, Lebrun agli Esteri, Monge alla Marina e Servan alla Guerra, e in settembre sciolse la Commissione dei 25, ormai svuotata di poteri.\nLa nuova Convenzione, ancora a maggioranza girondina, conferm\u00f2 il Consiglio esecutivo i cui poteri vennero per\u00f2 contestati dai giacobini, secondo i quali esso doveva semplicemente essere al servizio della Convenzione. Anche le amministrazioni locali subordinavano le sue prerogative a quelle della Convenzione e tra gli stessi ministri si manifestarono conflitti che portarono alle dimissioni di Danton e di Servan, sostituito il 3 ottobre 1792 da Pache.\nI timori provocati dalla guerra e la convinzione che il ministero competente non fosse all'altezza del compito, indussero la Convenzione a creare il 1\u00ba gennaio 1793, su proposta del girondino Kersaint, un Comitato di difesa generale, formato da 24 deputati scelti dai comitati della Convenzione. Anche in questo caso, le sue competenze potevano confliggere e sovrapporsi a quelle del Comitato esecutivo e dei comitati della Convenzione, tanto che dall'11 gennaio a tre membri del Comitato di difesa generale fu assegnato l'incarico di discutere giornalmente con i ministri e con gli altri comitati della Convenzione il coordinamento delle rispettive iniziative.\nFu per\u00f2 la sola Convenzione ad approvare gli investimenti per la costruzione di nuovi navi, a portare gli effettivi dell'esercito a 500.000 soldati, a istituire il 9 marzo il Tribunale rivoluzionario e una tassa straordinaria sui redditi pi\u00f9 elevati, e a mandare nelle province propri rappresentanti per sollecitare la leva militare. Scavalcato, lo stesso Comitato di difesa generale propose il 18 marzo la creazione di un nuovo Comitato, con lo scopo di \u00ab estinguere tutti i focolai di discordia \u00bb, e il 25 marzo fu istituita una Commissione di salute pubblica.\nLa commissione fu composta da 25 esponenti dei vari partiti, con una forte rappresentanza di girondini. Tra i suoi membri figuravano Barbaroux, Bar\u00e8re, Buzot, Condorcet, Danton, P\u00e9tion, Robespierre e Vergniaud. I loro compiti consistevano nella difesa generale, sia interna che esterna, della Repubblica, tenendosi in contatto con il Comitato esecutivo e riferendo i risultati di ogni loro riunione. Il conflitto in atto tra girondini e montagnardi, la lentezza delle sue deliberazioni e la pubblicit\u00e0 - anche quando sarebbe stata opportuna la segretezza - dei suoi dibattiti, provocarono il rapido declino della commissione, da cui Robespierre e la maggioranza dei componenti si dimisero dopo pochi giorni. Il 30 marzo era ridotta a dodici membri.\nIl primo Comitato.\nDue di essi, Bar\u00e8re e il girondino Maximin Isnard, proposero la creazione di un nuovo comitato di nove membri, che avrebbe avuto il potere esecutivo, pur rimanendo in vita il vecchio Consiglio dei ministri. Il 6 aprile 1793, Bar\u00e8re present\u00f2 alla Convenzione e fece votare un decreto di otto articoli:\nApprovato il decreto, la Convenzione procedette all'elezione dei membri e Bar\u00e8re raccolse il maggior numero di consensi. Ne fecero parte:\nRobert Lindet, deputato dell'Eure, sostitu\u00ec ben presto Debry. Il Comitato si compose di tre uffici: l'ufficio affari interni, sussistenze e finanze, gestito da Cambon, Guyton-Morveau e Lindet; l'ufficio affari esteri, gestito da Danton e Bar\u00e8re, e l'ufficio guerra e Marina, affidato a Delacroix, Delmas, Br\u00e9ard e Treilhard.\nInsediato alla Tuileries, nel padiglione gi\u00e0 detto di Flora e ora dell'Eguaglianza, il Comitato dovette affrontare una situazione di estremo pericolo per la Rivoluzione, con la Vandea in rivolta, la minaccia dell'invasione della Francia, il sospetto di tradimento dei generali, l'agitazione popolare causata dal carovita e la lotta interna tra la Montagna e la Gironda.\nIl Comitato fu dominato da Danton, la cui politica era improntata alla ricerca della pace a tutti i costi con gli invasori e della conciliazione all'interno. Il ministro della Guerra, il giacobino Bouchotte, in urto col generale Custine che era invece sostenuto dal Comitato, si dimise il 26 maggio. Le trattative segrete tentate tramite missioni in Inghilterra e presso gli Stati maggiori prussiani e austriaci fallirono, mentre le armate francesi si ritiravano da tutti i fronti e l'insurrezione vandeana, scarsamente combattuta, faceva progressi.\nIl 9 aprile la Convenzione aveva inviato tre commissari presso ciascuno degli undici corpi d'armata con il compito di sorvegliare i comandanti, mantenere alto lo spirito della truppa e sovrintendere alle forniture. Il 30 aprile il Comitato ridesign\u00f2 i commissari precisandone i compiti e autorizzandoli a nominare propri delegati. Il 3 maggio, Comitato e Consiglio esecutivo disposero la presenza in ciascuno degli 87 dipartimenti di due agenti incaricati di riferire sulla situazione economica e sullo spirito delle popolazioni. Eguale incarico ebbero 24 agenti operanti a Parigi.\nAi primi di giugno, la caduta dei Girondini comport\u00f2 la sostituzione di Br\u00e9ard con Berlier, di Treilhard con Gasparin e di Robert Lindet con Jeanbon Saint-Andr\u00e9, mentre Couthon, H\u00e9rault de S\u00e9chelles, Matthieu, Ramel-Nogaret e Saint-Just, incaricati dalla Convenzione della revisione della Costituzione, parteciparono attivamente alle sedute del Comitato, che fu riorganizzato in sei sezioni, corrispondenti ai ministeri di Guerra, Marina, Contribuzioni, Interni, Esteri e Giustizia. Ciascuna sezione lavorava separatamente dalle altre, salvo riunirsi congiuntamente per le deliberazioni comuni alle quali partecipava anche il Consiglio esecutivo.\nAnche Duroy, Francastel, Thomas Lindet e Mallarm\u00e9 erano stati aggiunti al Comitato, per quanto non partecipassero mai alle sue sedute. Il Comitato di salute pubblica veniva cos\u00ec a essere formato da 18 membri, senza che la sua azione, di fronte alla situazione militare sempre precaria e alle insurrezioni federaliste provocate dai girondini, avesse portato effettivi benefici.\nIl Grande Comitato.\nDal 10 luglio al 6 settembre 1793 la Convenzione procedette alla sua riorganizzazione. Fu formato da:\n\u00c8 da rilevare che Robespierre entr\u00f2 a farne parte il 27 luglio subentrando al dimissionario Gasparin, mentre Danton e Granet, pur scelti dalla Convenzione, rifiutarono di farne parte, e l'altro dantonista Thuriot, gi\u00e0 eletto, si dimise il 20 settembre senza essere sostituito. Pertanto il Comitato, che doveva essere formato da 15 membri, si limit\u00f2 a dodici e poi a undici componenti poich\u00e9 H\u00e9rault de S\u00e9chelles, arrestato il 18 marzo 1794 con l'accusa d'intelligenza con i contro-rivoluzionari e ghigliottinato il 5 aprile con i dantonisti, non fu rimpiazzato.\nQuesti rappresentanti del popolo furono scelti dalla Convenzione per il loro rigore e l'onest\u00e0 personale, il patriottismo,la fede nella Rivoluzione e la totale devozione al popolo francese,sofferente per la guerra dell'Europa monarchica contro la Francia. Non per questo le loro convinzioni in campo sociale coincidevano. Billaud-Varenne e Collot d'Herbois,appartenenti alla fazione creatrice del Terrore,gli hebertisti, rappresentavano la parte estremista, Robespierre, Saint-Just, Couthon, Prieur de la Marne e Saint-Andr\u00e9 la parte moderata, Bar\u00e8re ed H\u00e9rault de S\u00e9chelles il centro, come Carnot, Lindet e Prieur de la C\u00f4te-d'Or.\nNella seduta del 31 luglio 1793, per festeggiare l'anniversario della presa delle Tuileries, il 10 agosto 1792, Bar\u00e8re propose la distruzione delle tombe reali della Basilica di Saint-Denis.\nLa caduta del Grande Comitato.\nI dissensi all'interno del Comitato condussero alla eliminazione fisica di Robespierre e dei suoi amici Saint Just e Couthon: la maggioranza,cospirando con alcuni deputati che si erano macchiati di crimini gravissimi, abusando del Terrore,e che stavano per essere denunciati dallo stesso Robespierre, capeggiata da Jacques-Nicolas Billaud-Varenne, Jean-Marie Collot d'Herbois e Lazare Carnot, si mise contro Robespierre,accusato di tirannia, e i suoi amici. Dopo una forte resistenza,nonostante l'appoggio del popolo di Parigi, Robespierre, Couthon e Saint Just furono dichiarati fuori legge dalla Convenzione termidoriana e condannati a morte il 10 termidoro dell'anno II (28 luglio 1794); i poteri del Comitato furono ridotti alla conduzione della politica estera e della guerra, fino alla sua definitiva soppressione nel 1795."}
{"id": "288466", "revid": "599013", "url": "https://it.wikipedia.org/wiki?curid=288466", "title": "Keven Mealamu", "text": "Al momento dell'annuncio del suo ritiro dall'attivit\u00e0, reso pubblico il 25 agosto 2015, era il \"recordman\" di presenze in Super Rugby con 175 incontri, di cui 164 con i Blues e 11 con i .\nIl ritiro \u00e8 avvenuto alla fine della nella quale Mealamu si \u00e8 laureato campione del mondo per la seconda volta consecutiva, avendo vinto anche quella del 2011.\nBiografia.\nGi\u00e0 in Nazionale Under-16 nel ruolo di terza linea ai tempi della frequenza scolastica all'Aorere College di Auckland, pass\u00f2 successivamente al ruolo di tallonatore.\nFu ingaggiato dalla squadra provinciale di nel 1999 e, l'anno seguente, dalla \"franchise\" di Super 12 a essa afferente, i .\nNel 2002 trascorse una stagione nella \"franchise\" degli di Waikato, nel corso della quale si mise in luce per la Nazionale: esord\u00ec negli \"All Blacks\" durante il \"tour\" di fine anno 2002 a Cardiff contro il .\nTornato ai Blues vinse il Super 12 2003 e prese parte successivamente alla spedizione neozelandese alla , dove la squadra si classific\u00f2 terza; prese anche parte, dopo la , ai vittoriosi \"tour\" nelle Isole britanniche del 2008 e 2010 che si risolsero con il Grande Slam per gli \"All Blacks\"; nel 2011 fu titolare nella formazione che si aggiudic\u00f2 la Coppa del Mondo.\nNel 2005 Mealamu e il suo compagno di Nazionale Tana Umaga si trovarono al centro di una grave controversia facente seguito a un episodio di gioco: durante il primo \"test\" del \"tour\" dei British Lions, i due operarono un placcaggio, successivamente denunciato dallo staff dei Lions come pericoloso, sull'irlandese Brian O'Driscoll, che procur\u00f2 al giocatore la slogatura della spalla e la fine del suo \"tour\"; nonostante le difese di Graham Henry, tecnico degli \"All Blacks\", che defin\u00ec il fatto come un normale incidente di gioco, l'International Rugby Board si espresse al proposito e, pur non punendo il fatto per via di carenze regolamentari, decise di trattare futuri interventi del genere come rischiosi per l'incolumit\u00e0 dei giocatori e sanzionabili fino a sei mesi di squalifica.\nIl 20 ottobre 2012, contro l' a Brisbane, Mealamu divenne il terzo neozelandese, dopo Richie McCaw e Mils Muliaina, a raggiungere le 100 presenze negli \"All Blacks\".\nIl 4 marzo 2015 Mealamu raggiunse il 163\u00ba incontro in Super Rugby divenendo il \"recordman\" di presenze di tale competizione.\nIl suo ultimo incontro di club, il 164\u00ba per i Blues e il 175\u00ba assoluto in Super Rugby, fu il 12 giugno 2015 all'Eden Park di Auckland, una sconfitta 7-44 contro gli .\nDopo avere ricevuto la convocazione per la , la sua quarta consecutiva, Mealamu annunci\u00f2 il suo ritiro definitivo dall'attivit\u00e0 agonistica dopo la competizione mondiale.\nIl 31 dicembre 2015 ricevette, per i suoi contributi alla disciplina, l'onorificenza di membro dell'Ordine al merito della Nuova Zelanda.\nAll'attivo di Mealamu figurano anche tre inviti nei , il pi\u00f9 recente dei quali nel 2013 per un \"match\" contro ."}
{"id": "288467", "revid": "22828", "url": "https://it.wikipedia.org/wiki?curid=288467", "title": "Client/server", "text": ""}
{"id": "288469", "revid": "22828", "url": "https://it.wikipedia.org/wiki?curid=288469", "title": "Client server", "text": ""}
{"id": "288470", "revid": "22828", "url": "https://it.wikipedia.org/wiki?curid=288470", "title": "Sistema client-server", "text": ""}
{"id": "288471", "revid": "22828", "url": "https://it.wikipedia.org/wiki?curid=288471", "title": "Sistema client server", "text": ""}
{"id": "288472", "revid": "22828", "url": "https://it.wikipedia.org/wiki?curid=288472", "title": "Sistemi client server", "text": ""}
{"id": "288474", "revid": "22828", "url": "https://it.wikipedia.org/wiki?curid=288474", "title": "Sistemi client-server", "text": ""}
{"id": "288480", "revid": "767487", "url": "https://it.wikipedia.org/wiki?curid=288480", "title": "Ireneo (nome)", "text": "Origine e diffusione.\nDeriva dal nome greco \u0395\u03b9\u03c1\u03b7\u03bd\u03b1\u03af\u03bf\u03c2 (\"Eirenaios\"), che significa \"pacifico\", \"serafico\", ed \u00e8 quindi analogo per semantica ai nomi Mirna, Salomone e Sulamita. In alcuni casi il nome viene interpretato come di origine devozionale, avente il significato di \"devoto a Eirene\" (la dea della pace nella mitologia greca).\nIn entrambi i casi, etimologicamente si basa sull'aggettivo \u03b5\u03b9\u03c1\u03b7\u03bd\u03b1\u03af\u03bf\u03c2 (\"eirenaios\"), a sua volta derivato da \u03b5\u03b9\u03c1\u03ae\u03bd\u03b7 (\"eirene\"), \"pace\", da cui il nome italiano Irene (di cui per\u00f2 non costituisce una variante, nonostante sia riportato come tale da alcune fonti).\nLa forma tronca \"Reneo\", di scarsissima diffusione, \u00e8 accentrata in Toscana.\nOnomastico.\nQuanti si chiamano Ireneo festeggiano il loro onomastico generalmente il 28 giugno, giorno in cui la Chiesa cattolica celebra la memoria di sant'Ireneo di Lione, vescovo, martire e padre della Chiesa. Con questo nome si ricordano anche altri santi, alle date seguenti:"}
{"id": "288481", "revid": "1305772", "url": "https://it.wikipedia.org/wiki?curid=288481", "title": "Marco Valerio", "text": ""}
{"id": "288483", "revid": "297745", "url": "https://it.wikipedia.org/wiki?curid=288483", "title": "Goima", "text": ""}
{"id": "288484", "revid": "648716", "url": "https://it.wikipedia.org/wiki?curid=288484", "title": "Cumulus humilis", "text": "Il cumulus humilis \u00e8 una specie di nube appartenente al genere dei Cumuli. Possiede contorni netti e una colorazione bianca o al pi\u00f9 grigiastra, una base appiattita pi\u00f9 scura, posta nei bassi strati atmosferici, ed \u00e8 scarsamente sviluppato verticalmente.\nCaratteristiche.\nSi forma soprattutto durante le calde giornate estive in seguito al forte riscaldamento del suolo, provocando il sollevamento di masse di aria calda. Durante la salita la loro temperatura diminuisce rapidamente (10 \u00b0C ogni , denominato gradiente termico verticale adiabatico secco) e raggiunge la saturazione del vapore in esso contenuto a quote molto basse (500-, raramente oltre). Lo spessore varia da qualche decina a poche centinaia di metri a causa della scarsa instabilit\u00e0, che non favorisce l'ulteriore sollevamento dell'aria.\nNascono generalmente nel corso della mattinata e del pomeriggio, dissolvendosi durante le ore serali senza produrre precipitazioni; per tale motivo sono comunemente chiamati \"cumuli del bel tempo\". Qualora le condizioni di temperatura, umidit\u00e0 e stabilit\u00e0 dell'aria siano favorevoli possono evolvere in cumulus mediocris, quindi in cumulus congestus e infine in cumulonembo.\nVariet\u00e0.\nCome tutte le specie di cumuli, gli humilis possono talvolta presentarsi in una sola variet\u00e0, denominata radiatus. Si tratta di cumuli disposti a bande; l'effetto prospettico fa s\u00ec che sembrino convergere verso un punto dell'orizzonte."}
{"id": "288501", "revid": "106908", "url": "https://it.wikipedia.org/wiki?curid=288501", "title": "Cosma", "text": ""}
{"id": "288506", "revid": "124829746", "url": "https://it.wikipedia.org/wiki?curid=288506", "title": "Giorgio Orelli", "text": "Biografia.\nDopo gli studi universitari a Friburgo (sotto la guida, in particolare, di Gianfranco Contini), Orelli si trasfer\u00ec a Ravecchia (Bellinzona), dove divent\u00f2 docente di letteratura italiana, dapprima alla Scuola Cantonale di Commercio, poi al Liceo Cantonale. La sua poesia, in parte appartenente al filone post-ermetico, a tratti avvicinata a quella Linea Lombarda anceschiana che per\u00f2 \u00e8 ricca di grazia musicale (notevole \u00e8 l'attenzione - non solo poetica, ma anche critica - di Orelli per la dimensione fonosimbolica) e si caratterizza per una sua ironica ambiguit\u00e0. Giorgio Orelli, oltre ad essere uno dei pi\u00f9 importanti poeti in lingua italiana del dopoguerra, fu un profondo conoscitore della letteratura italiana (che venne sviscerata nel saggio \"Accertamenti verbali\"), traduttore di Goethe e narratore. Vinse il Gran Premio Schiller, il Premio Dess\u00ec nel 1989,; nel 2001 gli venne assegnato il Premio Chiara alla carriera e nel 2002 il Premio Bagutta.\nEra cugino dello scrittore Giovanni Orelli."}
{"id": "288508", "revid": "1318658", "url": "https://it.wikipedia.org/wiki?curid=288508", "title": "Bernardino da Siena", "text": "Biografia.\nLa vocazione e i primi anni.\nSan Bernardino nacque a Massa Marittima in provincia di Grosseto l'8 settembre 1380 dalla nobile famiglia degli Albizzeschi (famiglia di origine senese), dove il padre Tollo era governatore, e lo stesso giorno venne battezzato nella cattedrale. Rimasto orfano (a 3 anni della madre Nera e a 6 del padre) si trasfer\u00ec a Siena dove frequent\u00f2 gli studi e visse agiatamente, curato dalle zie.\nDopo aver vestito l'abito a ventidue anni, inizi\u00f2 un'intensa attivit\u00e0 come predicatore girando e predicando con forbito linguaggio per tutta l'Italia settentrionale.\nLa sua predicazione fu cos\u00ec incisiva da essere sprone di forte rinnovamento per la Chiesa cattolica italiana e per tutto il movimento francescano. Nelle sue prediche insisteva sulla devozione al Santissimo Nome di Ges\u00f9. Si ritiene che grazie a lui il Cristogramma JHS sia entrato nell'uso iconografico comune e sia divenuto familiare alla gente. Infatti, ai fedeli che ascoltavano le sue prediche venivano fatte baciare delle tavolette di legno incise con il monogramma JHS sormontato da un Crocifisso e attorniato da un sole. \nIl simbolo disegnato sulle tavolette: un sole d'oro in campo azzurro, al centro del cerchio del sole le tre lettere JHS. Il sole ha dodici raggi che san Bernardino, in relazione al nome Ges\u00f9 cos\u00ec descrive:\nL'uso di baciare un simbolo religioso durante la celebrazione era diffuso nel Medioevo; il simbolo religioso, solitamente la croce, rappresentava la pace e come tale veniva presentato..\nPredicazione ed etica del lavoro.\nBernardino non manc\u00f2 di attenzione agli aspetti pratici della vita dei fedeli, con un'analisi innovativa e decisamente moderna.\nIl suo pensiero \u00e8 ricordato nella storia del pensiero economico poich\u00e9 fu il primo teologo, dopo Pietro di Giovanni Olivi, a scrivere un'intera opera sull'economia intitolata \"Sui contratti e l'usura\". Nel libro egli, come gi\u00e0 Sant'Antonio di Padova, condanna aspramente l'usura e affronta i temi della giustificazione della propriet\u00e0 privata, dell'etica del commercio e della determinazione del valore e del prezzo.\nAnalizza, inoltre, con grande profondit\u00e0 la figura dell'imprenditore e ne difende il lavoro onesto. Fa notare, infatti, che il commercio pu\u00f2 venire praticato in modo lecito o illecito come tutte le altre occupazioni e non \u00e8 necessariamente fonte di dannazione. Se onesto, un mercante fornisce servizi utilissimi a tutta la societ\u00e0: riappiana la scarsit\u00e0 di beni in una zona trasportandone da zone in cui sono abbondanti, custodisce beni limitando i danni di eventuali carestie, trasforma in prodotti lavorati le materie altrimenti grezze e inutili.\nPer essere onesto, sostiene Bernardino, l'imprenditore dev'essere dotato di quattro grandi virt\u00f9: efficienza, responsabilit\u00e0, laboriosit\u00e0, assunzione del rischio. I guadagni che derivano ai pochi che hanno saputo attenersi a queste virt\u00f9 sono la giusta ricompensa per il duro lavoro svolto e i rischi corsi.\nPer contro, condanna senza mezzi termini i nuovi ricchi, che invece di investire la ricchezza in nuove attivit\u00e0, preferiscono prestare a usura e strangolano la societ\u00e0 anzich\u00e9 farla crescere. Bernardino riteneva, infatti, che la propriet\u00e0 non \"appartenesse all'uomo\", quanto piuttosto \"fosse per l'uomo\" come uno strumento per ottenere un miglioramento nell'insieme della societ\u00e0. Uno strumento che veniva da Dio e che l'uomo doveva meritare, applicare e far fruttare come saggio amministratore.\nCome gi\u00e0 ad altri importanti predicatori, a Bernardino fu particolarmente caro il tema della riconciliazione e della risoluzione di contese.\nFu molto assiduo nella predicazione e molto tagliente ed esplicito nei contenuti, il che gli procur\u00f2 diversi nemici.\nNel 1425 predic\u00f2 tutti i giorni per sette settimane nella citt\u00e0 di Siena. Gli ambienti degli usurai e quello delle case da gioco gli si dimostrarono particolarmente ostili, tanto da far intentare contro di lui un processo per eresia sostenuto a Roma nel 1427.\nProcesso per eresia, proscioglimento e predicazione a Roma.\nDurante il 1427, Bernardino sub\u00ec il processo al vaglio della Santa Inquisizione. Fu completamente prosciolto dall'accusa anche grazie al teologo Paolo da Venezia che scrisse un trattato di difesa in suo favore.\nPapa Martino V che lo conobbe durante il processo, ne fu molto impressionato, apprezzandone spiritualit\u00e0 ed eloquenza, e gli chiese di predicare anche a Roma. Bernardino predic\u00f2 per 80 giorni consecutivi nell'Urbe, dedicando un impegno particolarmente attento a questa attivit\u00e0: scriveva e riscriveva i suoi discorsi prima di arrivare sul pulpito, sino ad essere certo della loro validit\u00e0. Il Pontefice fu talmente colpito dalle sue prediche da volerlo nominare Predicatore della Casa Pontificia. Bernardino per\u00f2 rifiut\u00f2 per umilt\u00e0.\nLa predicazione a Siena.\nLe \"Prediche volgari\" sono una raccolta delle quarantacinque prediche che il Santo, su richiesta dei Signori del Comune, tenne a Siena, in piazza del Campo, per 45 giorni a partire dal 15 agosto 1427.\nQuando il Santo giunse a Siena nell'agosto del 1427, era stanco dei suoi viaggi ed avrebbe desiderato riposare, ma per l'insistenza dei Signori inizi\u00f2 a predicare il 15 agosto. Si deve notare che i Senesi avrebbero desiderato che il Santo ritornasse a Siena da Vescovo, ma il Santo per ben tre volte nella sua vita rifiut\u00f2 il vescovado.\nPoich\u00e9 non vi erano, a Siena, chiese capaci di contenere tutta la popolazione, fu deciso che predicasse nella piazza del Campo. Fu poi deciso che iniziasse all'alba, per permettere a tutti di ascoltarlo. Fu alzato un altare per la Messa tra due finestre del Palazzo Comunale; successivamente fu costruito un pulpito su quattro gambe di legno. A sinistra del pulpito fu posta una tribuna per i Priori della Signoria. A destra stavano le donne e a sinistra gli uomini, separati da un tendone affinch\u00e9 gli uomini non \"si balestrassero\" con gli occhi.\nIl santo iniziava prestissimo a dire Messa: la piazza incominciava a riempirsi e, a Messa finita, iniziava subito la predicazione, che finiva intorno alle sette, quando aprivano i negozi e la piazza si riempiva di persone che andavano al mercato, che si teneva intorno alla stessa.\nIl santo scriveva anche in latino, ma predicava in dialetto.\nVi era a Siena un tal Benedetto di maestro Bartolomeo, cimatore di panni, sposato con figli, che tralasci\u00f2 il lavoro per scrivere - come si legge nel Prologo - \"le presenti prediche, de verbo ad verbum\" man mano che Bernardino le pronunciava. Tali trascrizioni sono testimone fondamentale sia della predicazione in s\u00e9, sia dell'arte oratoria di san Bernardino da Siena.\nBenedetto doveva conoscere un mezzo di scrittura abbreviata, ma gli esperti escludono che nel Quattrocento si potesse parlare di stenografia. Altri sistemi - note tironiane e tachigrafia - o non erano adatte alla lingua volgare o non se ne ha pi\u00f9 notizia.\nProbabilmente si tratta di una brachigrafia da lui inventata.\nEgli non scriveva sulla carta: inchiostro e penna d'oca mal si adattavano ad una scrittura veloce, per non parlare dei costi. Adoperava invece delle tavolette cerate su cui scriveva con lo stilo a sgraffio: con enorme risparmio perch\u00e9 le tavolette cerate potevano essere rispalmate e pareggiate con la parte opposta dello stilo (a forma di spatola).\nBenedetto si recava al Campo con tante tavolette, preparate la sera prima, le scriveva, le riportava a casa, le ricopiava su carta pecora, rispalmava le tavolette ed era pronto per il giorno dopo; e cos\u00ec per quarantacinque giorni. Egli scriveva tutto, anche le esclamazioni, come ad esempio: Doh!, Ca, ca, ca, uh, uh, uh ecc. e risulta che spesso il santo non solo interloquiva con il pubblico ma parlava direttamente con lui invitandolo, per esempio, a stare attento a trascrivere bene un certo discorso.\nQuindi egli fece veramente un'opera meritoria perch\u00e9, altrimenti, le prediche e quindi il pensiero del Santo sarebbero andate totalmente perduti.\nGli ultimi anni: evangelizzatore e pacificatore.\nA pi\u00f9 riprese rifiut\u00f2 la carica di vescovo, per dedicarsi appieno alla sua vocazione di predicatore e missionario: nel 1427 per la citt\u00e0 di Siena, nel 1428 per quella di Viterbo, nel 1431 per quella di Ferrara e nel 1435 per quella di Urbino.\nNel 1430 si rec\u00f2 a cercare pace e riposo al Santuario di San Francesco sul Monteluco. A lui si devono importanti ampliamenti del santuario stesso; dopo 10 anni dalla sua morte venne eretta nel cortile una cappella a lui dedicata.\nDurante la permanenza nella terra dei Montefeltro, ebbe la simpatia e la stima di Federico, futuro Duca d'Urbino, che frequentandolo ne rimarr\u00e0 segnato nella spiritualit\u00e0 per tutta la vita.\nNel 1437 divenne vicario generale dell'ordine degli osservanti. Nel 1438 venne nominato vicario generale di tutti i francescani italiani.\nNon smise mai di dedicarsi, nonostante questi incarichi, all'evangelizzazione. Nel 1444, pur essendo molto malato, su invito del vescovo Amico Agnifili, si rec\u00f2 a L'Aquila, anche per tentare di riconciliare due fazioni che in citt\u00e0 si affrontavano apertamente. Mor\u00ec il 20 maggio in questa citt\u00e0. In seguito il suo corpo fu sepolto nella basilica di San Bernardino dell'Aquila, all'interno dell'omonimo mausoleo.\nSi racconta che la bara continu\u00f2 a gocciolare sangue fino a quando le due fazioni non si furono riappacificate.\nCulto.\nFu canonizzato nel 1450 per opera di papa Niccol\u00f2 V. In occasione del suo processo di canonizzazione, il giurista lodigiano Martino Garrati scrisse il primo trattato del diritto medievale su questo tema.\nLa memoria liturgica ricorre il 20 maggio.\nNegli anni successivi tutto l'ordine francescano fu impegnato in un'opera di diffusione del culto e del messaggio religioso e politico di Bernardino. Venne ritratto in numerose opere d'arte dai pi\u00f9 grandi pittori italiani dell'epoca, come Piero della Francesca, Andrea Mantegna, Perugino e Pinturicchio. Numerosi furono poi le chiese e gli oratori a lui dedicati, tra cui spiccava l'oratorio a Perugia, vero capolavoro del Quattrocento italiano. \nIl corpo \u00e8 conservato a L'Aquila, nella basilica a lui consacrata. L'ultima ricognizione canonica delle spoglie mortali intatte risale al 20 agosto 1968.\nNella citt\u00e0 il culto si manifesta soprattutto con la diffusissima presenza del monogramma IHS sulle porte degli edifici. Dal 1958 ogni anno, il 20 maggio, una scuola dalla diocesi di Siena porta in dono l'olio per tenere accesa la lanterna tutto l'anno.\nGi\u00e0 prima della canonizzazione si diffusero voci sulle gesta miracolose a lui attribuite, alcune delle quali trovarono spazio in un'edizione di quegli anni della \"Legenda Aurea\".\nLe prediche tenute da Bernardino nei suoi viaggi furono raccolte da un suo fedele discepolo e pubblicate dopo la sua morte. Esse sono un esempio di grande interesse di letteratura sacra e testimoniano le tensioni di rinnovamento spirituale che ebbero luogo nel XV secolo.\nLa spiritualit\u00e0 di Bernardino da Siena influenz\u00f2 personaggi provenienti dai pi\u00f9 diversi luoghi ed ambienti: oltre al gi\u00e0 citato Federico da Montefeltro si possono citare l'ex pirata albanese Pietro Bianco da Durazzo, fondatore, presso Forl\u00ec, del Santuario di Santa Maria delle Grazie di Forn\u00f2 (1450), e il beato Bernardino Caimi, fondatore del Sacro Monte di Varallo.\nPatronati.\nSan Bernardino da Siena \u00e8 patrono di alcuni comuni italiani:\nPer l'invenzione del \"logo\" del Nome di Ges\u00f9 \u00e8 considerato il patrono dei pubblicitari.\nLa figura di san Bernardino nell'arte.\nDopo la morte di san Bernardino, l'ordine dei Francescani volle subito promuoverne la figura come campione di testimonianza della fede in Cristo e del potere salvifico di tale fede. La figura del santo\u00a0\u2013 rappresentata per lo pi\u00f9 mentre regge una tavoletta con il \"monogramma di Cristo\" - \u00e8 seconda solo a quella del fondatore, san Francesco, nei dipinti destinati ai luoghi di culto francescani o in quelli commissionati dai tanti devoti che egli subito ebbe. \n\u00c8 probabile che i ritratti che abbiamo di lui siano pi\u00f9 accurati rispetto a quelli di altri personaggi storici dell'epoca. Infatti sappiamo che, subito dopo la morte, circolava a Siena un suo ritratto. Questo venne successivamente confrontato con un calco mortuario eseguito a L'Aquila e si rivel\u00f2 essere molto somigliante. \u00c8 probabile che sia servito, negli anni successivi, come prototipo delle innumerevoli rappresentazioni di Bernardino. I tratti somatici del santo - con la testa calva ed il volto fortemente emaciato - appaiono quasi sempre simili tra loro.\nUna delle prime raffigurazioni di Bernardino pervenutaci, datata 1447, tre anni prima della sua canonizzazione, \u00e8 data da un affresco strappato e riportato su tela proveniente dalla chiesa di San Francesco di Vercelli e conservato al Museo Francesco Borgogna.\nNel 1454 Giorgio di Matteo scolpisce una statua rappresentante San Bernardino nel portale della chiesa di San Francesco alle Scale di Ancona, citt\u00e0 nella quale il santo aveva predicato. Erano trascorsi appena dieci anni dalla morte.\nAl 1455-56 risale la realizzazione del retablo di San Bernardino per la chiesa cagliaritana di San Francesco di Stampace (oggi custodito presso la Pinacoteca Nazionale di Cagliari) ad opera dei due pittori catalani, Rafael Thom\u00e0s e Joan Figuera.\nNel 1460 (vale a dire 16 anni dopo la sua morte) san Bernardino viene affrescato nel Santuario della Madonna del Carmine in San Felice del Benaco (Brescia).\nTra le tante opere va menzionato, per la elevata qualit\u00e0 artistica, il ciclo di affreschi sulla \"Vita di San Bernardino\" eseguito nel 1486 da Pinturicchio a Roma nella cappella Bufalini della Basilica di Santa Maria in Aracoeli.\nVa aggiunta un'opera finora occultata, la cui foto \u00e8 archiviata nel catalogo fondazione Federico Zeri, Universit\u00e0 Bologna, che illustra una \"Madonna con bambino e San Bernardino\", attribuito da Federico Zeri a Leonardo da Vinci; vi \u00e8 di pi\u00f9 la simiglianza della cornice del dipinto con il mausoleo del santo, che comprova la visita del Maestro nella citt\u00e0 della Basilica, per la realizzazione del dipinto.\nDi grande importanza per l'Abruzzo la tela presente nel Convento di S. Antonio di Palena (CH) con la insolita presenza della mitra ai piedi del santo, come segnalato dallo studioso di abruzzesistica Alessandro Morelli.\nPrediche.\nI titoli delle prediche del ciclo senese del 1427 di San Bernardino da Siena sono:"}
{"id": "288512", "revid": "24944", "url": "https://it.wikipedia.org/wiki?curid=288512", "title": "Controllo gestione", "text": ""}
{"id": "288521", "revid": "2057813", "url": "https://it.wikipedia.org/wiki?curid=288521", "title": "Torre dell'Orso", "text": "Torre dell'Orso \u00e8 una localit\u00e0 balneare del Salento, marina di Melendugno, in provincia di Lecce.\nNota per la spiaggia di finissima sabbia color argento, occupata per\u00f2 da diversi stabilimenti balneari, Torre dell'Orso vanta un mare particolarmente limpido per via delle correnti del canale d'Otranto. Grazie a questa caratteristica d'estate la localit\u00e0 \u00e8 frequentata da molti turisti ed \u00e8 stata pi\u00f9 volte premiata con la Bandiera Blu d'Europa per la trasparenza e la pulizia del mare.\nToponomastica.\nIl toponimo deriva dalla presenza, sulla costa, di una torre del XVI secolo utilizzata in passato per avvistare le navi turche dirette verso il Salento. Secondo alcune ipotesi \"orso\" farebbe riferimento alla foca monaca. Pi\u00f9 verosimilmente sarebbe da ricondurre a Urso, cognome del probabile proprietario dell'agro nell'antichit\u00e0. Stando ad un'altra interpretazione, avendo le torri costiere nomi di santi, il suo nome doveva essere Torre di Sant'Orsola, da cui Torre dell'Orso.\nAltra ipotesi del toponimo \u00e8 data dal fatto che sotto la torre vi \u00e8 una roccia che rappresenta il profilo di un orso. Guardando la spiaggia, con la torre alla propria sinistra, si potr\u00e0 notare una formazione rocciosa raffigurante il profilo di un orso con il muso e le orecchie ben definite. L'erosione ha, nel corso dei decenni, modificato tale sembianza ma \u00e8 tuttora ben visibile.\nGeografia fisica.\nLa spiaggia \u00e8 un'insenatura della lunghezza di circa 800 metri delimitata da due alte scogliere. Alle spalle della spiaggia si trovano basse dune con una pineta non naturale ma impiantata dall'uomo (nell'era fascista) per bonificare la zona. Nella zona sud dell'insenatura sfocia un corso d'acqua chiamato Brunese. La zona sud della scogliera \u00e8 caratterizzata dalla presenza della grotta di San Cristoforo nella quale sono stati rinvenuti antichi graffiti. Nella scogliera sottostante la torre, a nord della baia, sono presenti antiche grotte, oggi murate, che i pescatori alcuni decenni fa usavano per depositare gli attrezzi di pesca e trascorrere, nel periodo estivo, le vacanze.\nNell'estremo sud della baia di Torre dell'Orso, a poca distanza dalla spiaggia, si incontrano due faraglioni, vicini e simili, detti \"Le due sorelle\". Secondo la leggenda il nome deriva da due sorelle che un giorno decisero di sottrarsi alle fatiche quotidiane cercando refrigerio nel mare. Giunte a Torre dell'Orso, si tuffarono da una rupe nel mare in tempesta non riuscendo pi\u00f9 a guadagnare la riva. Gli Dei, mossi a compassione, le tramutarono nei due suggestivi faraglioni.\nStoria.\nRecenti studi hanno accertato che la baia in passato costituiva il porto dell'antica citt\u00e0-santuario di Roca, ed era uno scalo fondamentale dei naviganti che giungevano o si recavano sull'altra sponda adriatica. In particolare, la rotta che collega la baia di \"Valle dell'Orso\" (), in Albania, e la baia di Torre dell'Orso () costituisce il percorso pi\u00f9 breve (circa 80\u00a0km) che i naviganti possano compiere.\nNel 44 a.C. Ottaviano Augusto, che si trovava ad Apollonia per studiare lettere greche, avuto notizia dell'uccisione di Cesare e temendo disordini nel porto di Brindisi, segu\u00ec probabilmente questa rotta per giungere nella pi\u00f9 sicura citt\u00e0 di Lupiae e da qui recarsi a Roma.\nDimostrata l'esistenza di questa rotta, appare naturale che Virgilio avesse in mente questi luoghi (e non Porto Badisco o Santa Maria di Leuca, come ritenuto dai successivi commentatori) quando descrisse l'approdo nel Salento di Enea, partito dai monti Acrocerauni in Albania, \"onde a le spiagge si fa d'Italia il pi\u00f9 breve tragitto\".\nMonumenti e luoghi d'interesse.\nTorre di Guardia.\nConosciuta anche come Torre di porto dell'orso o Torre dell'Urso o Creta Russa, \u00e8 molto pi\u00f9 plausibile che il nome derivi dall'assonanza col nome di Sant'Orsola.\nI lavori iniziarono nel 1568 per opera di Giovanni Tommaso Garrapa, ma la sua costruzione dovette interrompersi a causa della morte dello stesso, per poi riprendersi nel 1580 ad opera di suo fratello, Angelo Garrapa.\nLa forma della torre \u00e8 troncopiramidale a base quadrata, ed \u00e8 posta su un alto sperone della costa, pochi metri prima dell'arenile. \nNel 1577 fu armata di un falconetto di bronzo, consegnato dal sindaco di Lecce al procuratore di Borgagne.\nChiesa dei SS. Angeli Custodi.\nLa Chiesa dei SS. Angeli Custodi \u00e8 ubicata in Piazza S. D'Acquisto ed \u00e8 stata inaugurata il 24 luglio 1960, quando lo sviluppo del circostante centro abitato non aveva ancora avuto inizio. Il 23 gennaio 1990, per volere del Vescovo Metropolita di Lecce, mons. Cosmo Francesco Ruppi, la Chiesa venne eretta a quasi parrocchia. All'interno \u00e8 custodita la statua della Madonna \"Stella Maris\", protettrice della marina venerata dalla comunit\u00e0 la prima domenica di agosto."}
{"id": "288527", "revid": "125065971", "url": "https://it.wikipedia.org/wiki?curid=288527", "title": "Embargo", "text": "Un embargo nel diritto internazionale, \u00e8 una sanzione in base alla quale viene imposto ad una nave di non salpare, o di non effettuare attracco, presso un porto dello Stato in cui si trovi. \nIn senso pi\u00f9 ampio, per embargo si intende il blocco degli scambi commerciali deciso da uno o pi\u00f9 paesi nei confronti di un paese terzo, solitamente per motivi politici o economici. Si tratta di una misura di coartazione della libert\u00e0 di decisione degli Stati colpiti da tale provvedimento, pu\u00f2 essere anche utilizzato come strumento nell'ambito di una strategia militare nel corso di una guerra. Per embargo dell'oro o embargo sull'oro, si intendeva una misura precauzionale che uno Stato poteva adottare in difesa del corso della propria moneta, vietando l'esportazione di oro e argento, metalli rispetto ai quali era ammessa per legge la convertibilit\u00e0.\nCasi storici famosi.\nGuerra del Kippur.\nIl 6 ottobre 1973, approfittando della festivit\u00e0 ebraica dello Yom Kippur, truppe egiziane e siriane attaccarono contemporaneamente Israele, dando inizio alla quarta guerra arabo-israeliana. Lo stesso giorno, a Vienna, i delegati dei paesi dell'Opec si trovavano riuniti con i rappresentanti delle compagnie petrolifere per discutere l'adeguamento del prezzo ufficiale del petrolio. Mentre la notizia dello scoppio della guerra e degli iniziali successi egiziani fu accolta con entusiasmo dalla delegazione dei paesi produttori, la quale propose senza esitazioni un aumento del 100% del prezzo del greggio, i rappresentanti delle compagnie, le cui decisioni dipendevano dal beneplacito dei governi occidentali, furono subito presi dal timore che il petrolio venisse usato come arma per influire sull'esito della guerra. Il timore non si rivel\u00f2 infondato.\nConsiderata la distanza insormontabile tra le proposte delle controparti, il 14 ottobre si arriv\u00f2 alla rottura delle trattative e, due giorni dopo, i delegati degli stati petroliferi del Golfo si ritrovarono a Kuwait City, dove presero due importanti decisioni. Anzitutto stabilirono di elevare del 70% il prezzo del petrolio. Si tratt\u00f2 di una presa di posizione storica, non tanto per la consistenza dell'aumento, che sostanzialmente allineava il prezzo del greggio a quello del mercato libero, quanto per il fatto che la decisione per la prima volta era stata presa dai paesi produttori unilateralmente, senza il consenso delle compagnie. \u00abOra siamo finalmente padroni del nostro prodotto\u00bb dichiar\u00f2 in quell'occasione il ministro del petrolio saudita Ahmed Yamani. In secondo luogo i convenuti si accordarono per una riduzione progressiva della produzione petrolifera nella misura del 5% al mese, mantenendo per\u00f2 stabili le forniture agli Stati considerati \"amici\".\nI tagli alla produzione e il trattamento differenziato a seconda dei vari paesi miravano chiaramente a esercitare una pressione sugli stati occidentali, creando una divisione al loro interno riguardo all'atteggiamento da assumere nella guerra in corso tra arabi e israeliani. Il principale obiettivo erano gli Stati Uniti, il pi\u00f9 importante alleato di Israele, tant'\u00e8 che, quando pochi giorni dopo il presidente statunitense Nixon annunci\u00f2 pubblicamente l'intenzione di concedere allo stato ebraico consistenti aiuti per fronteggiare le difficolt\u00e0 belliche, le misure appena prese a Kuwait City vennero ritenute insufficienti. Prima la Libia, poi l'Arabia Saudita, nonostante gli stretti legami di re Feisal con la potenza americana, dichiararono l'embargo su tutte le spedizioni di petrolio verso gli Usa. Di l\u00ec a qualche giorno anche gli altri stati arabi seguirono il loro esempio. L'embargo fu mantenuto in vigore fino al marzo dell'anno successivo, bench\u00e9 gi\u00e0 il 26 ottobre si fosse arrivati ad un cessate il fuoco fra Egitto e Israele.\nNel conflitto si manifest\u00f2 l'importanza del petrolio, con conseguenze che andarono ben oltre le sorti della guerra in medio oriente, infatti gli Stati Uniti avevano raggiunto, in campo petrolifero, il loro apice produttivo e si erano trovati privi di capacit\u00e0 di riserva. Il mondo industriale, accortosi improvvisamente di essere divenuto troppo dipendente da un gruppo di paesi politicamente ostili, dovette affrettarsi a varare nuovi piani energetici, ma anche a intraprendere nuove politiche nel vicino oriente. Nei paesi occidentali l'embargo ebbe un forte impatto psicologico anche sui comuni cittadini, costretti non solo a pagare pi\u00f9 cara la benzina, ma anche a fare la fila davanti alle pompe o, in qualche caso, a sottomettersi al divieto di usare la propria auto in alcuni giorni stabiliti. Il prezzo ufficiale del greggio, che a met\u00e0 del 1973 era di 2,90 dollari a barile, alla fine dell'anno aveva raggiunto quota 9,20. Si verific\u00f2 cos\u00ec il paradosso che, con i prezzi che salivano alle stelle, i paesi esportatori potevano ridurre la produzione e nel contempo aumentare i loro introiti.\nSoluzioni per l'aggiramento.\nAlcuni modi per aggirare un provvedimento di embargo sono le triangolazioni e l'installazione di presidi operativi direttamente nello Stato che ne sia oggetto.\nTramite le triangolazioni la compravendita \u00e8 mediata da un Paese terzo che non aderisce ai trattati, e funge da intermediario per gli scambi di merci e dei pagamenti fra il Paese produttore e quello sottoposto a embargo. La mancata adesione ai trattati di embargo non \u00e8 sanzionata, poich\u00e9 un Paese neutrale risulta comodo per gli affari delle controparti.\nAlcune societ\u00e0 aprono filiali distaccate nei Paesi sottoposti a embargo e gestiscono gli scambi di materie prime e prodotti finiti mediante il meccanismo della triangolazione.\nEmbarghi in essere.\nAttualmente, tra i paesi colpiti da embargo, figurano:"}
{"id": "288535", "revid": "1745361", "url": "https://it.wikipedia.org/wiki?curid=288535", "title": "Impiegato", "text": "Per impiegato si intende un lavoratore subordinato che svolge la sua attivit\u00e0 professionale alle dipendenze di un datore di lavoro (pubblico o privato), svolgendo attivit\u00e0 prevalentemente di lavoro intellettuale, con esclusione di prestazioni di mera manodopera, all'interno di un ufficio.\nStoria.\nI marxisti tendono a inquadrare gli impiegati come appartenenti a uno strato intermedio fra gli operai e la borghesia, oltre a definirli come i collaboratori degli imprenditori, o ancora meglio come la \"classe di servizio\" secondo la concezione di Karl Renner.\nNel mondo.\nItalia.\nLa definizione di impiegato nel sistema normativo italiano si ricava dall'art. 1 del R.D.L. 13 novembre 1924 n. 1825 che definisce il contratto di impiego privato:\nNel diritto del lavoro italiano, gli impiegati costituiscono, accanto a dirigenti, quadri e operai, una delle quattro categorie di lavoratori subordinati previste dalla legge. In rapporto alla natura o alla qualit\u00e0 della prestazione, si distinguono \"impiegati di concetto\" e \"impiegati d'ordine\". In particolare:\nSecondo una classificazione giuridica, gli impiegati sono una qualifica o una categoria professionale che a causa di un particolare tipo di contratto, ricevono un trattamento diverso da altre categorie di lavoratori.\nIn funzione al contenuto concreto della prestazione professionale si usa inoltre distinguere tra impiegati amministrativi, che hanno mansioni di collaborazione intellettuale senza incarichi di natura tecnica, e impiegati tecnici, che hanno mansioni di collaborazione intellettuale con preminenza di prestazione tecnica. \nTuttavia il loro ambito aziendale \u00e8 tipicamente quello amministrativo, che prevede sia il controllo della movimentazione e l'utilizzo delle risorse produttive, sia la sua memorizzazione secondo le forme e i criteri regolamentari. Per svolgere queste mansioni gli impiegati occupano, tra gli altri, gli uffici di contabilit\u00e0, di bilancio, di organizzazione, di acquisti e vendite.\nDelineare in modo preciso la posizione degli impiegati nel mondo del lavoro, oltrech\u00e9 le loro caratteristiche sociologiche sembrerebbe un'impresa piuttosto complicata, dato che risulta non soddisfacente sia la definizione di esecutore di lavori intellettuali, sia quella di lavoratori con incarichi direttivi."}
{"id": "288537", "revid": "287204", "url": "https://it.wikipedia.org/wiki?curid=288537", "title": "Fanfulla", "text": ""}
{"id": "288539", "revid": "75775", "url": "https://it.wikipedia.org/wiki?curid=288539", "title": "Stanza delle Necessit\u00e0", "text": ""}
{"id": "288540", "revid": "287204", "url": "https://it.wikipedia.org/wiki?curid=288540", "title": "Peccati di giovent\u00f9 (album)", "text": "Peccati di giovent\u00f9 \u00e8 una raccolta di canzoni di Fabrizio De Andr\u00e9 del periodo Karim (anni sessanta), contenente tutti i brani dell'epoca tranne \"Nuvole barocche\" ed \"E fu la notte\"."}
{"id": "288544", "revid": "767487", "url": "https://it.wikipedia.org/wiki?curid=288544", "title": "Tossina difterica", "text": "La tossina difterica \u00e8 l'unico fattore di virulenza di \"Corynebacterium diphtheriae\".\nIl batterio si localizza a livello della faringe e nelle primissime vie respiratorie e non presenta alcuna tendenza alla diffusione, anche se la reazione distruttiva delle cellule della mucosa pu\u00f2 essere molto intensa e ostacolare seriamente la respirazione.\nLa tossina \u00e8 codificata dal gene \"tox\" di un fago temperato, integrato nel cromosoma batterico che viene trascritto in condizioni di stress a carenza di ferro.\nLa tossina, di tipo A-B, \u00e8 sintetizzata come unico peptide: \nLa tossina viene introdotta nella cellula per endocitosi mediata dal recettore.\nIl componente A possiede un'attivit\u00e0 catalitica ADP-ribosilante simile a quella della tossina colerica, il bersaglio per\u00f2 di tale attivit\u00e0 \u00e8 qui rappresentato dal fattore di allungamento, detto EF-2, che interviene nella sintesi della catena peptidica a livello della traslocazione sul ribosoma. La tossina catalizza la ADP-ribosilazione del residuo di diftamide presente nel fattore di allungamento. \nIl complesso EF-2-ADP-ribosio che ne risulta \u00e8 inattivo, e quindi la sintesi proteica viene bloccata portando a morte la cellula."}
{"id": "288545", "revid": "991694", "url": "https://it.wikipedia.org/wiki?curid=288545", "title": "Azine", "text": "Le azine sono composti eterociclici a sei atomi di cui almeno uno \u00e8 azoto. L'azina pi\u00f9 semplice, con un solo atomo di azoto, \u00e8 la piridina, mentre sono dette \"diazine\" se contengono due atomi di azoto e \"triazine\" se gli atomi di azoto sono tre. Le \"ossazine\" contengono un atomo di azoto e uno di ossigeno e le \"tiazine\" un atomo di azoto e uno di zolfo.\nDi ogni composto possono esistere tre forme isomere.\nNel caso delle diazine le forme \"orto-\", \"meta-\" e \"para-\" sono chiamate rispettivamente piridazina (1,2-diazina), pirimidina (1,3-diazina) e pirazina (1,4-diazina).\nLe triazine hanno gli isomeri \"vicinale\" (1,2,3-triazina), \"asimmetrico\" (1,2,4-triazina) e \"simmetrico\" (1,3,5-triazina). Dalla triazina simmetrica deriva la melammina (2,4,6-triammino-1,3,5-triazina) composto base per la produzione delle resine melamminiche.\nLe azine unite con uno o due anelli benzenici sono chiamate benzodiazine e dibenzodiazine. Tra le dibenzodiazine spicca la dibenzopirazina o fenazina da cui si derivano i coloranti azinici."}
{"id": "288547", "revid": "125222797", "url": "https://it.wikipedia.org/wiki?curid=288547", "title": "Botaurus stellaris", "text": "Il tarabuso o airone stellato (Botaurus stellaris ()) \u00e8 un uccello appartenente alla famiglia degli Ardeidi.\nDescrizione.\nHa un peso medio di circa 1,2\u00a0kg e pu\u00f2 raggiungere un'apertura alare superiore al metro; Ha un piumaggio bruno, screziato di nero.\nBiologia.\nIl tarabuso \u00e8 uno degli uccelli capace di fare il booming, ovvero una vocalizzazione a bocca chiusa generata dal flusso d'aria che passa per i sacchi aeriferi. Si tratta di una specie molto schiva e mimetica, difficilissimo da individuare all'interno del canneto anche perch\u00e9 solitamente si muove molto lentamente. Quando \u00e8 in caccia \u00e8 pi\u00f9 facile notarlo (nonostante tenti di mimetizzarsi con la vegetazione assumendo una postura eretta dal collo allungato con becco all'ins\u00f9) in quanto si avvicina al bordo dell'acqua scrutando fermo alla ricerca di prede. Si ciba prevalentemente di pesci, anfibi, insetti e crostacei acquatici. Sembra che ogni tanto non disdegni anche piccoli mammiferi e addirittura anche altri uccelli.\nNidifica in canneti e nelle vasche di risaia, purch\u00e9 le piante di riso siano adeguatamente cresciute. Il nido pu\u00f2 essere riutilizzato dalla coppia nidificante anche per pi\u00f9 anni.\nDistribuzione e habitat.\nHa un ampio areale che si estende in Europa, Asia e Africa.\nAlcune popolazioni europee sono stanziali, mentre quelle pi\u00f9 settentrionali e orientali dell'Asia svernano nel Mediterraneo, in Asia meridionale e in Africa. In Italia \u00e8 diffuso soprattutto nelle regioni centro-settentrionali, dall'Umbria fino al Friuli-Venezia Giulia. I principali siti di svernamento sono i Laghi di Mantova e i Laghi Briantei (Lombardia), le lagune di Grado, Marano e Panzano, (Friuli-Venezia Giulia), la parte centro orientale della pianura bolognese (Medicina e Molinella), le valli di Comacchio e del Mezzano, la Bassa modenese (Emilia-Romagna), i Laghi Reatini, la palude di Colfiorito, la Maremma Grossetana (Toscana), il Lago del Matese (Campania) e il Biviere di Lentini (Sicilia).\nIl tarabuso predilige zone umide d'acqua dolce, con fondali poco profondi, caratterizzate da canneti e giuncheti intercalati a spazi aperti; localmente anche in ambienti di risaia (Piemonte, Lombardia occidentale); pi\u00f9 diffuso tra 0 e 100 m s.l.m.\nTassonomia.\nA notare nel tassobox qui a destra, che l'Ordine di referenza \u00e8 'Ciconiiformes', mentre nella versione inglese di Wikipedia, la famiglia 'Ardeidae' \u00e8 classificata nel'Ordine dei 'Pelecaniformes'. \nSono note due sottospecie:\nConservazione.\nSebbene non sia una specie in diminuzione o comunque a rischio estinzione, in Italia vi sono nemmeno un centinaio di coppie riproducenti (50-70 secondo la stima del 2004). Attualmente non si conosce n\u00e9 il numero esatto di coppie n\u00e9 la popolazione residente o svernante in Italia (grazie anche alla difficolt\u00e0 di scovare gli esemplari). Resta comunque una specie protetta che va tutelata preservando il suo habitat: le aree umide e i canneti.\nNella cultura di massa.\nQuesto uccello era relativamente diffuso in Sardegna prima che venissero bonificate le paludi ivi presenti, dove era definito con il nome locale di \"boi forraiu\" (letteralmente bue fornaio) a causa del richiamo cupo e cavernoso. Proprio per via della voce terrificante, interpretata come la voce dei morti dall'oltretomba, questo animale era temuto e considerato foriero di sventure."}
{"id": "288551", "revid": "1543377", "url": "https://it.wikipedia.org/wiki?curid=288551", "title": "Rendistato", "text": "Rendistato indica il rendimento annuo lordo di un paniere di titoli di stato italiani, ossia il rendimento di un campione di titoli pubblici a tasso fisso.\nIl paniere su cui si calcola il rendistato \u00e8 composto da tutti i buoni del tesoro poliennali (BTP) (soggetti a tassazione) quotati sul Mercato telematico delle obbligazioni e dei titoli di Stato (MOT) e aventi vita residua superiore ad un anno.\nIl rendistato, calcolato mensilmente dalla Banca d'Italia, viene usato come indice di referenza per numerosi calcoli attuariali. Il paniere \u00e8 continuamente aggiornato e il rendistato \u00e8 quindi un tasso di interesse di una obbligazione sintetica a maturit\u00e0 non costante.\nFino al 31 dicembre 2004 la Banca d'Italia calcolava anche il \"rendiob\", rendimento delle obbligazioni bancarie.\nIl rendistato \u00e8 di frequente utilizzato dagli operatori di mercato come parametro di riferimento nei prestiti a indicizzazione finanziaria."}
{"id": "288553", "revid": "135224", "url": "https://it.wikipedia.org/wiki?curid=288553", "title": "Organo (anatomia)", "text": "L'organo \u00e8 un'associazione di tessuti diversi che svolgono funzioni tra loro integrate. Rappresentano parti spazialmente e morfologicamente definite nel corpo, formano delle unit\u00e0 di lavoro specializzate e presentano rapporti, struttura e funzioni caratteristiche.\nL'organo fa parte ed opera all'interno in un sistema o apparato, che riunisce organi differenti e che permette lo svolgersi in maniera coordinata del complesso di funzioni di pi\u00f9 organi a seconda che abbiano o meno la stessa derivazione embriologica.\nAd una relativa semplicit\u00e0 organizzativa presentata dagli organi presenti nelle Piante, fa riscontro una maggiore complessit\u00e0 con differenziazione di numerosi tipi di organi nel regno animale, l'organizzazione di tessuti in organi si realizza negli organismi pluricellulari a partire dal phylum dei Platelminti e raggiunge i maggiori livelli di complessit\u00e0 nei vertebrati superiori.\nL'organizzazione di tessuti in organi inizia nel periodo di sviluppo embrionale al termine della gastrulazione, e continua attraverso il processo di organogenesi che consiste nell'organizzazione spaziale, nella moltiplicazione e nella differenziazione di cellule derivanti dai tre diversi foglietti embrionali.\nIl processo di organogenesi assume caratteri specifici per ciascun organo ed \u00e8 caratterizzato dall'integrazione fra differenziamento cellulare ed interazioni fra popolazioni cellulari. Anomalie di tale processo si possono tradurre in malformazioni con diversa rilevanza funzionale a seconda dell'organo coinvolto, sia che tali anomalie interessino le popolazioni di cellule indifferenziate che in via di differenziazione.\nStruttura.\nDal punto di vista strutturale, gli organi si distinguono in organi cavi e organi pieni. I primi sono costituiti da pareti che racchiudono un lume, idoneo ad accogliere un contenuto, mentre i secondi mancano di una cavit\u00e0 principale, con i tessuti organizzati in strutture compatte e ben resistenti.\nOrgani cavi.\nGli organi cavi viscerali presentano un volume e una parete. Quest'ultima ha una struttura stratificata formata dalla giusta posizione di diverse \"tonache\" che, dall'interno all'esterno, sono: tonaca mucosa, sotto mucosa, muscolare, avventizia o sierosa.\nTonaca mucosa.\nLa tonaca mucosa rappresenta lo strato pi\u00f9 interno a contatto con il lume dell'organo ed \u00e8 formata da 2 componenti:\nMuscolaris Mucosae.\nMuscolaris mucosae \u00e8 un sottile strato di tessuto muscolare liscio che serve ad esempio a comprimere l'adenomero delle ghiandole per favorire la fuoriuscita del secreto.\nTonaca sottomucosa.\nLa tonaca sottomucosa \u00e8 formata prevalentemente da tessuto connettivo lasso che permette una separazione fra la mucosa e il resto della parete dell'organo, donando alla mucosa stessa una mobilit\u00e0 indipendente (resa possibile anche dal\" muscularis mucosae\"). Lo strato pu\u00f2 contenere ghiandole ed \u00e8 sede di vasi e nervi di grande importanza per l'irrorazione e l'innervazione della mucosa.\nTonaca muscolare.\nLa tonaca muscolare \u00e8 formata da fasci di cellule muscolari orientati in diverse direzioni che permettono due tipi di movimenti all'organo:\nTutti movimenti della tonaca sono assicurati dal sistema nervoso vegetativo. \u00c8 lo strato che varia di pi\u00f9 per spessore in base alla forza di contrazione che deve esercitare.\nTonaca avventizia o sierosa.\nLa \"tonaca avventizia\" \u00e8 formata da tessuto connettivo denso e forma l'avvolgimento esterno dell'organo su cui i mezzi di fissit\u00e0 prendono direttamente attacco. Essendo all'esterno stabilisce i rapporti tra organo e ambiente periviscerale e perivascolare.\nIn alcuni organi, come il cuore e i visceri situati in addome e pelvi, \u00e8 presente sulla superficie la \"tonaca sierosa\", uno strato avvolgente che sostituisce l'avventizia che prende il nome di \"epicardio\" per il cuore e di \"peritoneo viscerale\" negli organi viscerali. Come l'avventizia, permette di circoscrivere l'organo e di fissarlo. La sierosa \u00e8 a sua volta costituita da due o tre strati:\nOrgani cavi dell'apparato circolatorio.\nPer quanto riguarda gli organi cavi \u00e8 bene fare un distinguo fra \"organi viscerali\" e \"organi cavi dell'apparato circolatorio\". Entrambe le formazioni sono fondamentalmente simili ma presentano diversit\u00e0 strutturali dovute alle diverse funzioni svolte.\nCuore e vasi sanguigni presentano solo tre tonache:\nOrgani pieni.\nGli organi pieni presentano una struttura pi\u00f9 complessa pi\u00f9 difficile da descrivere. Le componenti di un organo solido sono in genere tre: \"dispositivo capsulare,\" \"stroma\" e \"parenchima:\"\nDispositivo capsulare\nFormato dalla capsula, un connettivo di rivestimento, oppure, l\u00e0 dove l'organo sia rivestito dal peritoneo, da una lamina sierosa; \u00e8 sostanzialmente la delimitazione spaziale dell'organo.\nStroma.\nLo stroma \u00e8 la componente di supporto di un organo definita da setti, che vengono inviati dalla capsula all'interno dell'organo, di connettivo denso e fibroso, che si dividono in rami e lamine via via pi\u00f9 sottili che si anastomizzano fra loro creando un reticolo tridimensionale formante l'impalcatura dell'organo. Questo reticolo forma delle regioni denominate \"lobi\" e \"lobuli\". Attraverso le strutture che costituiscono lo stroma passano anche vasi sanguigni, linfatici e nervi facendo dello stroma stesso non solo un supporto, ma anche una guida per vascolarizzazione, drenaggio e innervazione di lobi e lobuli che diventano dei territori quasi indipendenti. Il connettivo stromale \u00e8 costituito da numerose fibre, tra cui anche elastiche e muscolari lisce (specialmente nella prostata). Nelle regioni pi\u00f9 sottili arriva anche ad essere formato da soli fasci di fibre di collagene che si organizzano nello \"stroma reticolare\".\nNon sempre lo stroma nasce dalla totalit\u00e0 della superficie capsulare. In tal caso i setti nascono da una regione limitata denominata \"ilo\" dalla quale si dipartono a raggiera in corrispondenza di vasi e nervi.\nDal punto di vista funzionale, lo stroma partecipa grazie al rapporto fra parenchima, vasi e innervazione che permette, senza il quale l'organo non avrebbe ragione d'essere.\nParenchima.\nIl parenchima \u00e8 tutta quella parte di organo che contribuisce alla funzione dell'organo stesso e occupa gli spazi creati dallo stroma. La maggior parte delle volte \u00e8 tessuto epiteliale che pu\u00f2 disporsi sotto la forma di tubuli, acini, alveoli, follicoli in base alla funzione che deve svolgere. In genere si usa dare al parenchima il ruolo funzionale dell'organo, sebbene lo stroma partecipi grazie alla presenza di vasi in esso.\nOrgani pari e impari.\nA seconda del numero di corpi principali che li costituiscono, gli organi si dividono in pari e impari."}
{"id": "288555", "revid": "49405", "url": "https://it.wikipedia.org/wiki?curid=288555", "title": "Isobara (termodinamica)", "text": "In termodinamica una trasformazione isobarica (o semplicemente isobara) \u00e8 una trasformazione termodinamica dello stato di un sistema fisico durante la quale la pressione rimane costante.\nRealizzazione pratica di un processo isobaro.\nConsideriamo il sistema rappresentato nella figura a fianco, costituito da un gas perfetto (in blu) racchiuso all'interno di un cilindro verticale, chiuso alla base da una parete fissa e in cima da un pistone mobile (in giallo).\nNell'ipotesi in cui valga l'equazione di stato dei gas perfetti, si ha:\novvero:\nAffinch\u00e9 la pressione \"p\" rimanga costante, se varia il volume \"V\" del sistema dovr\u00e0 quindi variare (in maniera direttamente proporzionale) anche la temperatura \"T\". Infatti la quantit\u00e0 di sostanza \"n\" \u00e8 costante per un sistema chiuso in cui non avvengano reazioni chimiche (che possono alterare la quantit\u00e0 di sostanza) e \"R\" \u00e8 una costante (detta costante dei gas).\nSe non viene applicata alcuna forza esterna sul pistone e se si suppone nulla la forza di attrito tra il pistone e le pareti del cilindro, il pistone sar\u00e0 libero di spostarsi, per cui al gas competer\u00e0 un determinato volume, a seconda della temperatura alla quale si trova.\nLa pressione che insiste sul pistone risulta in questo caso pari alla pressione atmosferica (1 atm), che \u00e8 costante. Quindi, aumentando la temperatura di un sistema cos\u00ec costituito aumenter\u00e0 il suo volume, senza che la pressione cambi (cio\u00e8 in condizioni isobare). Analogamente, diminuendo la temperatura del sistema cos\u00ec costituito si assister\u00e0 ad un diminuzione anche del volume del gas, sempre in condizioni isobare.\nGas ideale.\nLa trasformazione isobara di un gas perfetto \u00e8 descritta dalla prima legge di Gay-Lussac:\nche, in un diagramma pressione-volume, \u00e8 rappresentata da un segmento parallelo all'asse dei volumi.\nSe ora si considera una trasformazione isobara reversibile finita di un gas perfetto tra due stati alle temperature formula_4 e formula_5, e supponendo che in questo intervallo di temperatura il calore molare formula_6 si possa considerare costante, dalla definizione formula_7 si ottiene:\nInoltre da formula_9 e dall'equazione di stato dei gas perfetti si ottiene:\nDalla definizione di entropia:\nnel caso di una trasformazione isobara di un gas perfetto si ottiene:\nda cui si vede che l'entropia aumenta per un riscaldamento (espansione).\nComprimibilit\u00e0 isobara.\nLa comprimibilit\u00e0 isobara rappresenta il rapporto fra la variazione di volume dovuta unicamente alla temperatura \"T\" (e non alla pressione: quindi la derivata parziale), e il volume stesso \"V\": \nformula_13.\nRappresentazione grafica di una trasformazione isobara.\nIn termodinamica si definiscono isobare anche le linee che uniscono punti di uguale pressione, ovvero la rappresentazione di due o pi\u00f9 condizioni caratterizzate da avere la stessa pressione.\nLe isobare sono dunque delle linee che agevolano la lettura delle trasformazioni termodinamiche in vari tipi di diagrammi.\nAd esempio, nel piano di Clapeyron, le isobare sono linee orizzontali, mentre in quello entropico sono linee a pendenza crescente.\nIn meteorologia.\nIn meteorologia le isobare sono linee ideali che sulle carte meteorologiche uniscono i punti con uguale pressione atmosferica al livello del mare."}
{"id": "288556", "revid": "2184720", "url": "https://it.wikipedia.org/wiki?curid=288556", "title": "Spinacia oleracea", "text": "Lo spinacio (Spinacia oleracea), denominato anche \"la spinace\" (variante non comune secondo il vocabolario Treccani), \u00e8 una pianta erbacea della famiglia delle Amaranthaceae, sottofamiglia delle Chenopodioideae.\nOriginario dell'Asia sudoccidentale, \u00e8 stato introdotto in Europa attorno al 1000, sebbene sia diventato sempre pi\u00f9 importante come alimento solo nel corso del XIX secolo. Di questa pianta si consumano le foglie spesse e verdi sia come ortaggio fresco sia per l'industria conserviera (in Italia per lo pi\u00f9 surgelati).\nPu\u00f2 essere consumato cotto o crudo e il gusto differisce notevolmente; l'alto contenuto di ossalato pu\u00f2 essere ridotto mediante cottura a vapore.\nSi pensa che gli spinaci abbiano avuto origine circa 2000 anni fa nell'antica Persia da dove fu introdotto in India e nell'antica Cina attraverso il Nepal nel 647 d.C. come \"la verdura persiana\". Nell'827 d.C., i Saraceni introdussero gli spinaci in Sicilia. Le prime testimonianze scritte di spinaci nel Mediterraneo sono state registrate in tre opere del X secolo: un'opera medica di Ab\u016b Bakr Mu\u1e25ammad ibn Zakariyy\u0101 al-R\u0101z\u012b, e in due trattati di agricoltura, uno di Ibn Wa\u1e25sh\u012byah e l'altro di Qus\u1e6dus al- RUMI. \nDescrizione.\nGli spinaci sono in coltivazione delle piante annue (bienni se completano il ciclo e vanno a seme), crescono fino a 30\u00a0cm. Le foglie sono alterne, semplici, da ovate a triangolari e di dimensioni molto variabili: 2\u201330\u00a0cm di lunghezza e 1\u201315\u00a0cm di larghezza, con foglie pi\u00f9 grandi alla base della pianta e piccole pi\u00f9 in alto sullo stelo fiorito. Produce rosette di foglie carnose, che possono essere stropicciate o lisce in fase vegetativa; successivamente, il gambo si allunga e forma steli di fiori durante la fase riproduttiva, con foglie strette e appuntite.\nI fiori sono unisessuali, poco appariscenti, di colore giallo-verde, 3\u20134\u00a0mm (0,1-0,2 pollici) di diametro, e maturano in un grappolo di frutti piccoli di 5\u201310\u00a0mm. La pianta \u00e8 dioica.\nProduzione.\nNel 2018, la produzione mondiale di spinaci fu di 26,3 milioni di tonnellate, la Cina rappresentava il 90% del totale.\nContenuto di ferro.\nGli spinaci sono effettivamente ortaggi con un basso contenuto di ferro, ma \u00e8 diffusa l'errata convinzione che ne contengano un quantitativo elevato, tanto che a volte si mangiano spinaci in alcuni casi di anemia.\nL'origine di questa credenza, pi\u00f9 volte smentita, avrebbe due possibili fonti anche se diversi autori non concordano e lo fanno rientrare nei casi di leggende metropolitane.\nLa prima \u00e8 legata ad un errore di battitura su un'etichetta: il chimico tedesco E. von Wolf nel 1870 fu incaricato di valutare la composizione nutrizionale di molti alimenti, compresi gli spinaci. Ottenne un valore di 2,7\u00a0mg per 100 g. D\u00e0 i suoi risultati al suo segretario per la trascrizione, ma quest'ultimo commette un errore di battitura e posiziona male la virgola, trasformando 2,7 in 27\u00a0mg, che attribuisce agli spinaci dieci volte il suo vero contenuto di ferro.\nLa seconda \u00e8 una pubblicazione di un altro chimico tedesco, Gustav von Bunge, che nel 1890 trov\u00f2 35\u00a0mg di ferro per 100 g ma in spinaci essiccati ridotti a polvere. La verit\u00e0 sul contenuto di ferro degli spinaci fu ristabilita da altri chimici tedeschi nel 1937, ma rimase confidenziale fino a quando T.J. Hamblin riport\u00f2 questa \"bufala\" sul British Medical Journal nel 1981.\nNel 2010, in un articolo pubblicato sull'Internet Journal of Criminology, il criminologo britannico Mike Sutton mostr\u00f2 che questo presunto errore nei decimali era esso stesso un mito. In effetti, non appare nella letteratura scientifica prima dell'articolo del 1981, e non sono stati i ricercatori tedeschi del 19 \u00b0 secolo a sopravvalutare il contenuto di ferro degli spinaci, ma un team dell'Universit\u00e0 di Wisconsin nel 1934, che aveva corretto i suoi dati gi\u00e0 nel 1936.\nIl successo del fumetto Braccio di Ferro contribu\u00ec alla errata convinzione dell'elevato contenuto di ferro negli spinaci.\nA parit\u00e0 di peso altri vegetali hanno un contenuto di ferro molto pi\u00f9 alto: lenticchie (9\u00a0mg di ferro ogni 100 g), semi di girasole (8,9\u00a0mg), farina di soia (8,4\u00a0mg), ceci (6,7\u00a0mg/100 g).\nInoltre altre sostanze presenti negli spinaci, quali l'acido fitico e l'acido ossalico, formano col ferro dei composti di coordinazione e pertanto lo rendono meno biodisponibile."}
{"id": "288557", "revid": "11684", "url": "https://it.wikipedia.org/wiki?curid=288557", "title": "Isobare", "text": ""}
{"id": "288560", "revid": "13833", "url": "https://it.wikipedia.org/wiki?curid=288560", "title": "Bocche del Cattaro", "text": ""}
{"id": "288561", "revid": "1954074", "url": "https://it.wikipedia.org/wiki?curid=288561", "title": "Louis I. Kahn", "text": ""}
{"id": "288562", "revid": "767487", "url": "https://it.wikipedia.org/wiki?curid=288562", "title": "Pericolosamente insieme", "text": "Pericolosamente insieme (\"Legal Eagles\") \u00e8 un film del 1986 diretto da Ivan Reitman.\n\u00c8 una commedia che mescola sapientemente il sentimentale con il poliziesco.\nTrama.\nTom Logan \u00e8 un affermato avvocato di New York che, in seguito a uno scandalo che lo ha coinvolto personalmente, accetta di difendere, insieme alla collega Laura Kelly, la bella Chelsea Deardon, accusata del furto di un quadro del padre scomparso. La giovane \u00e8 stata denunciata da un ex socio del padre, Victor Taft. In realt\u00e0 il dipinto appartiene alla ragazza poich\u00e9 suo padre glielo regal\u00f2 alla festa del suo ottavo compleanno, la stessa sera in cui, nella galleria d'arte, scoppi\u00f2 un incendio doloso in cui Deardon mor\u00ec.\nTaft inizia a perseguitare Chelsea coinvolgendo nei suoi loschi traffici anche il sedicente \"detective\" Cavanaugh finch\u00e9 non si arriva a scoprire che tutti gli altri dipinti, ritenuti bruciati nell'incendio di 18 anni prima e di grande valore, sono invece sempre in circolazione. I due legali si innamoreranno e riusciranno alla fine a far assolvere la loro assistita.\nFinali alternativi.\nA differenza di quasi tutti i film, \"Pericolosamente insieme\" presenta vari finali, concepiti per la proiezione nelle sale cinematografiche prima e la trasmissione in televisione poi. Dopo alcune critiche assai negative, il regista Ivan Reitman pens\u00f2 di cambiare finale, facendo infatti diventare il personaggio di Chelsea Deardon colpevole da innocente. Il coinvolgimento della ragazza, interpretata da Daryl Hannah, nella vicenda cambia di versione in versione e scatur\u00ec dalle intenzioni di Reitman, che voleva migliorare la pellicola. In uno dei finali la Hannah \u00e8 addirittura coinvolta in un omicidio.\nColonna sonora.\nLa colonna sonora venne composta dal maestro Elmer Bernstein, e vide anche la collaborazione di una delle due protagoniste, l'attrice Daryl Hannah; famosissima la canzone \"Love Touch\" del \"rocker\" britannico Rod Stewart, sigla finale del film.\nAccoglienza.\nLe riprese ebbero un costo di circa 40 milioni di dollari (cifra molto alta per l'epoca) ma il film incass\u00f2 pi\u00f9 di 93 milioni: \u00e8 infatti uno dei maggiori successi degli anni 80."}
{"id": "288573", "revid": "1318658", "url": "https://it.wikipedia.org/wiki?curid=288573", "title": "De Crescenzo", "text": ""}
{"id": "288578", "revid": "228587", "url": "https://it.wikipedia.org/wiki?curid=288578", "title": "The Aeroplane Flies High", "text": "The Aeroplane Flies High \u00e8 un cofanetto che raccoglie i 5 singoli del precedente \"Mellon Collie and the Infinite Sadness\" (\"Bullet with Butterfly Wings\", \"1979\", \"Tonight Tonight\", \"Thirty-Three\", \"Zero\"), pubblicato il 26 novembre 1996 dalla Virgin Records, assieme ad un booklet di 44 pagine. La prima edizione \u00e8 stata stampata in 200.000 copie, la seconda \u00e8 ancora in produzione.\nIl disco.\nBullet with Butterfly Wings EP si caratterizza dagli altri visto che \u00e8 l'unico a presentare cover abilmente riadattate. Infatti l'unico brano originale \u00e8 \"...Said sadly\", brano romantico in acustico, scritto da James Iha e cantato insieme a Nina Gordon dei Veruca Salt. Nelle cover si sente un largo utilizzo dell'elettronica con vari usi sperimentali, come in \"Destination Unknown\" dei Missing Persons e \"Dreaming\" dei Blondie, nelle altre dei distorti secchi e inclinazioni pop, come in \"Clones (We're all)\" di Alice Cooper e \"You're all i've got Tonight\" dei The Cars.\nIn \"A Night like This\" dei Cure, cantata ancora una volta da Iha, prevale un'atmosfera molto dark e malinconica, data anche dal fatto che la canzone \u00e8 stata rallentata di molto.\n1979 EP presenta delle b-side che fanno capire l'abisso che c'\u00e8 nella composizione tra Corgan e Iha: infatti il primo adotta una tristezza struggente per \"Cherry\" e \"Set The Ray To Jerry\", il tutto accompagnato da \"possenti\" batterie, e una cupa paranoia per \"Ugly\". Il secondo \u00e8 pi\u00f9 incline al pop, come lo si pu\u00f2 sentire in \"The Boy\" e nella romantica \"Believe\".\nTonight, Tonight EP \u00e8 molto pi\u00f9 eterogeneo di produzione, visto che sono tutte canzoni acustiche cantate da Billy Corgan. Anche qui c'\u00e8 un'atmosfera molto malinconica, anche se alleggerita in \"Meladori Magpie\", ma accentuata nella stupenda \"Rotten Apples\". Il resto delle canzoni, ovvero \"Jupiter's Lament\", \"Blank\" e \"Tonite Reprise\" (rifacimento di \"Tonight, Tonight\") sono registrate solo con voce e chitarra acustica, ad eccezione del pianoforte in \"Medellia of the Gray Skies\".\nThirty-Three EP racchiude dei lavori pi\u00f9 vari in stile di composizione: si passa dal pianoforte di \"The Last Song\" e \"My Blue Heaven\", alle chitarre cupe e distorte di \"The Aeroplane Flies High (Turns Left, Looks Right)\", canzone che presenta dei messaggi registrati da Billy Corgan con un registratore portatile, particolarit\u00e0 che verr\u00e0 riscontrata anche in \"Glass and the Ghost Children\" di \"Machina/The Machines of God\". Non mancano anche un buon pezzo alternative come \"Transformer\", e una canzone acustica di Iha, \"The Bells\".\nZero EP presenta brani molto pi\u00f9 aggressivi degli altri, come \"God\", \"Mouths of Babes\" e \"Marquis in Spades\". Si trovano anche un buon brano strumentale come \"Tribute To Johnny\", canzone dedicata al chitarrista Johnny Winter, dove i componenti del gruppo danno prova della loro abilit\u00e0 tecnica, e uno pi\u00f9 leggero come \"Pennies\". Infine arriva \"Pastichio Medley\", 26 minuti circa composti da estratti di 70 canzoni composte in quel periodo e poi scartate per la realizzazione di \"Mellon Collie and the Infinite Sadness\"."}
{"id": "288580", "revid": "287204", "url": "https://it.wikipedia.org/wiki?curid=288580", "title": "Antonio Samor\u00e9", "text": ""}
{"id": "288589", "revid": "124413044", "url": "https://it.wikipedia.org/wiki?curid=288589", "title": "Nicola Zingarelli", "text": "Biografia.\n\u00c8 il secondogenito degli otto figli di Girolamo, sarto, e di Teresa Longo. Compie gli studi ginnasiali a Lucera e quelli liceali a Napoli. Si laurea in lettere a Napoli nel 1882 con la tesi \"Parole e forme nella \u00abDivina Commedia\u00bb aliene dal dialetto fiorentino\", data alle stampe nel 1885. L'anno prima l'Universit\u00e0 lo aveva premiato con una medaglia d'argento per le sue ricerche sulla lingua sanscrita. In seguito perfezioner\u00e0 i suoi studi in Germania, a Breslavia prima e Berlino poi. Insegna italiano in regi ginnasi e licei di Palermo, Campobasso, Ferrara e Napoli. Nel 1897 consegue la libera docenza in Storia comparata delle letterature neolatine. Nel 1906 a seguito di concorso diventa professore di Storia comparata delle letterature neolatine all'Universit\u00e0 di Palermo. Nel 1916 assume la cattedra di Lingue e letterature romanze all'Universit\u00e0 di Milano, che occupa fino al 1932 quando passa a quella di Letteratura italiana.\nNella sua impegnatissima carriera rivestir\u00e0 molti importanti ruoli come Direttore della sezione letterature romanze dell'Enciclopedia Italiana curata dall'Istituto Treccani, come direttore della rivista napoletana \u00abRassegna critica della letteratura italiana\u00bb e come membro delle prestigiose accademie della Crusca (la nomina \u00e8 del 1\u00ba luglio 1923) e dell'Arcadia.\nScrisse innumerevoli articoli sia per la pubblicazione che per conferenze e convegni di studio, ma la maggior parte della sua attenzione fu catturata dagli studi su Dante e dalla compilazione del celeberrimo vocabolario italiano.\nIl \"Vocabolario della lingua italiana\".\n\u00c8 l'opera a cui Nicola Zingarelli deve la propria fama e che lo ha consacrato come il padre del vocabolario italiano. Inizia a lavorare alla sua stesura nel novembre del 1912 e nel 1917 comincia la pubblicazione a fascicoli presso gli editori milanesi Bietti e Reggiani. La seconda edizione, in volume, \u00e8 del marzo 1922.\nZingarelli cur\u00f2 personalmente altre tre edizioni: la terza nel 1925, la quarta nel 1928 e la quinta, che usc\u00ec nell'agosto 1935, due mesi dopo la sua morte. Nella prefazione della terza edizione leggesi: \u00abMai non \u00e8 apparsa tanto evidente la mutabilit\u00e0 delle lingue come nel tempo dallo scoppiar della guerra ai giorni presenti. Non meno rivoluzionar\u00ee sono stati i progressi dell'aviazione, della radiotelegrafia e dell'automobilismo. Il Vocabolario a distanza di pochi anni mi pareva invecchiato; e bisognava dunque rifarlo in parte, oltre che ricorreggerlo. Ricorretto, rimutato, aggiornato, esso sta in questa nuova edizione\u00bb. Intanto, dal 1925 cominci\u00f2 a essere pubblicata anche una \"Edizione minore adattata ad uso delle scuole di primo grado\", con meno della met\u00e0 delle pagine (pp. 784) e di formato pi\u00f9 piccolo (cm. 19, anzich\u00e9 cm. 23).\nNel 1941 il vocabolario fu rilevato dalla Zanichelli. Dal 1946 il suo aggiornamento venne affidato a Giovanni Balducci, a cura del quale uscirono l'ottava edizione nel 1959 e la nona nel 1966; il figlio di Nicola Zingarelli, Italo, svolse funzioni di revisione e consulenza. Con la decima edizione del 1970, completamente rielaborata a cura di Miro Dogliotti, Luigi Rosiello e Paolo Valesio, e quindi con l'undicesima del 1983, ulteriormente ampliata e col pretitolo de \"Il nuovo Zingarelli\", il vocabolario raggiunge la sua perfezione.\nDalla dodicesima edizione del 1993 (\"Lo Zingarelli 1994\") \u00e8 pubblicato in edizione annuale.\nAltre opere.\nOltre al \"Vocabolario della lingua italiana\", le opere di Nicola Zingarelli sono per la maggior parte il frutto dei suoi studi danteschi, ai quali egli si dedic\u00f2 fin dalla tesi di laurea. Se ne fornisce qui di seguito un elenco limitato per lo pi\u00f9 alle opere in volume."}
{"id": "288597", "revid": "1543377", "url": "https://it.wikipedia.org/wiki?curid=288597", "title": "Terapia craniosacrale", "text": "La terapia craniosacrale \u00e8 una pratica di medicina complementare facente parte della tradizione osteopatica. Fu fondata all'inizio del XX secolo da William Garner Sutherland, studente in osteopatia, il quale ipotizz\u00f2 che le ossa del cranio potessero essere capaci, a suo dire, di un presunto ed impercettibile movimento di \"respirazione cranio-sacrale\".\n\u00c8 una medicina alternativa, priva di studi che ne mostrino l'efficacia. L'American Cancer Society rileva che se da un lato la terapia craniosacrale pu\u00f2 ridurre i sintomi dello stress e della tensione, d'altro canto non esiste prova che dimostri che la terapia craniosacrale possa curare una qualsiasi malattia. La terapia craniosacrale \u00e8 oggi considerata una pseudoscienza e una pratica fraudolenta e ingannatoria.\nLa respirazione cranio-sacrale.\nLa respirazione cranio-sacrale (o \"movimento respiratorio primario\") indica il presunto movimento ritmico di flessione ed estensione delle ossa del cranio.\nLe metodologie terapeutiche.\nOggigiorno questa terapia si \u00e8 sviluppata in diverse metodologie, che vanno dal CS osteopatico al CS biodinamico energetiche. \nLa terapia craniosacrale biodinamica lavora sul riequilibrio del sistema \"organismo\" basandosi sullo sviluppo biodinamico dell'embrione secondo Erich Blechschmidt, con lo scopo di aiutarlo a ritrovare o a mantenere il suo stato di salute.\nLa terapia craniosacrale \u00e8 basata sulla convinzione che la fisiologia sia basata sul movimento, e che se la corretta biomeccanica del corpo venisse alterata per malattia o per incidente, potrebbe provocare danni all'intero organismo. Per i sostenitori della disciplina, sarebbe dunque importante ristabilire, nel limite del possibile, la mobilit\u00e0 delle parti colpite per ristabilire il presunto \"equilibrio fisiologico\" del corpo attraverso delicate manipolazioni del cranio."}
{"id": "288604", "revid": "287204", "url": "https://it.wikipedia.org/wiki?curid=288604", "title": "Tenley Albright", "text": "Biografia.\nFiglia di un importante chirurgo di Boston, Tenley Albright inizi\u00f2 a prendere lezioni di pattinaggio a nove anni. A undici fu colpita dalla poliomielite, che la costrinse a letto per diverso tempo. Recuperato l'uso delle gambe torn\u00f2 a pattinare, e dopo pochi mesi vinse una competizione \"juniores\" riservata alle giovani pattinatrici degli stati orientali.\nNel 1952, a sedici anni, vinse il primo dei suoi cinque titoli statunitensi \"seniores\" consecutivi, e alle Olimpiadi di Oslo conquist\u00f2 la medaglia d'argento dietro alla britannica Jeannette Altwegg. \nAllenata da Maribel Vinson-Owen, nel 1953 ai campionati mondiali di pattinaggio di figura di Davos, in Svizzera, Tenley Albright vinse il titolo mondiale. Era la prima vittoria che una pattinatrice degli Stati Uniti saliva sul gradino pi\u00f9 alto del podio nel concorso individuale femminile dei campionati mondiali, che erano stati istituiti quasi cinquant'anni prima (con il nome di \"Campionati ISU\") nel 1906. Dopo il titolo mondiale, vinse anche i campionati nordamericani, e fu poi impegnata in una \"tourn\u00e9e\" internazionale di esibizioni.\nRientrata dalla \"tourn\u00e9e\" intraprese gli studi universitari di medicina, come il padre, ma non abbandon\u00f2 l'agonismo. Nel 1954 fu seconda ai campionati mondiali di Oslo, mentre nel 1955 torn\u00f2 sul gradino pi\u00f9 alto del podio sia ai mondiali sia ai campionati nordamericani.\nNel 1956 vinse l'oro olimpico ai Giochi di Cortina d'Ampezzo, prima vittoria statunitense nel pattinaggio di figura alle Olimpiadi, davanti alla connazionale Carol Heiss. Qualche settimana dopo le posizioni si invertirono ai mondiali di Garmisch-Partenkirchen, dove la Albright fu argento e la Heiss oro, il primo di cinque titoli iridati consecutivi. \nTenley Albright si ritir\u00f2 dalle competizioni al termine della stagione 1956. A differenza della maggior parte dei pattinatori di alto livello, non pass\u00f2 mai professionista. Si concentr\u00f2 sugli studi universitari. Nel 1961 si laure\u00f2 presso la Harvard Medical School e divenne poi chirurgo, come il padre. \nNel 1976 fu inserita nella \"World Figure Skating Hall of Fame\", la hall of fame internazionale del pattinaggio di figura."}
{"id": "288608", "revid": "883", "url": "https://it.wikipedia.org/wiki?curid=288608", "title": "Qemu", "text": ""}
{"id": "288610", "revid": "179777", "url": "https://it.wikipedia.org/wiki?curid=288610", "title": "Sala Grande", "text": ""}
{"id": "288620", "revid": "287204", "url": "https://it.wikipedia.org/wiki?curid=288620", "title": "Il condominio", "text": "Il condominio, pubblicato anche come Condominium (\"High Rise\" nell'originale inglese) \u00e8 un romanzo di fantascienza di J. G. Ballard pubblicato nel 1975.\nLa storia \u00e8 interamente ambientata in un grattacielo-condominio di nuova generazione costruito in una zona residenziale di Londra. I suoi abitanti, a causa di una serie di piccoli blackout e dissidi fra vicini, in breve tempo regrediscono sia nei comportamenti che nello stile di vita alla condizione di uomini primitivi.\nTrama.\nLe vicende del romanzo si sviluppano nell'arco di tre mesi all'interno di un grattacielo londinese di lusso, \u00abil primo a essere terminato e abitato di cinque unit\u00e0 identiche, facenti parte di un unico progetto immobiliare. [...] Di fatto, quella struttura abitativa era una piccola citt\u00e0 verticale, con i suoi duemila abitanti inscatolati nel cielo\u00bb.\nL'edificio sembra offrire ai condomini tutte le comodit\u00e0 della vita moderna: piscine, scuola materna, banca, parrucchiere, sauna, ristorante, palestra, supermercato e ascensori ad alta velocit\u00e0. Gli appartamenti sono strutturati in modo differente a seconda del piano di appartenenza: quelli ai piani pi\u00f9 bassi sono pi\u00f9 piccoli e, quindi, pi\u00f9 economici; per contro, man mano che si sale verso i piani pi\u00f9 alti, gli appartamenti diventano sempre pi\u00f9 grandi e costosi, fino ad arrivare all'attico: il pi\u00f9 spazioso appartamento di tutto l'edificio, abitato da uno degli architetti del grattacielo, Anthony Royal. Di fatto, l'edificio rispecchia al suo interno la stessa suddivisione di classe della societ\u00e0: i semplici lavoratori ai piani bassi, la media borghesia ai piani intermedi, e i ricchi professionisti nei lussuosi appartamenti in cima.\nDuemila, in tutto, gli abitanti del grattacielo, i quali \u00abformavano una collezione sostanzialmente omogenea di ricchi professionisti: avvocati, medici, fiscalisti, docenti universitari e pubblicitari, insieme a un piccolo gruppo di piloti d'aereo, tecnici cinematografici e terzetti di hostess che si dividevano l'appartamento. Secondo il metro consueto del livello finanziario e del grado d'istruzione erano probabilmente pi\u00f9 simili gli uni agli altri dei membri di qualsiasi altro agglomerato sociale immaginabile; avevano gli stessi gusti e gli stessi atteggiamenti, gli stessi pallini e lo stesso stile, che si rifletteva chiaramente nella scelta delle automobili parcheggiate attorno al grattacielo, nella maniera elegante ma in qualche modo standardizzata di arredare gli appartamenti, nella selezione di vivande sofisticate del reparto Delikatessen al supermarket, nel tono delle loro voci sicure\u00bb.\nIl convivere tutti in un unico edificio (sebbene delle dimensioni di un grattacielo), scatena ben presto una serie di screzi e rivalit\u00e0:\nMa una sera, in seguito ad un guasto elettrico, tre piani rimangono completamente al buio. Il blackout dura solo quindici minuti, ma tanto basta per gettare nella confusione chi si trova l\u00ec:\nUna reiterata serie di piccoli blackout e i dissidi sempre pi\u00f9 frequenti tra vicini incrinano definitivamente i rapporti fra i condomini, risvegliando pian piano la violenza repressa e l'odio di classe delle persone. I condomini iniziano ben presto ad organizzarsi in clan rivali, a seconda della classe sociale e del piano dell'appartamento.\nDopo le prime schermaglie la situazione degenera velocemente fino a trasformarsi in un'orgia di violenza: sabotaggi di ascensori, barricate, uccisioni, rappresaglie, il tutto ambientato in un edificio oramai abbandonato a se stesso, dove nessun servizio funziona pi\u00f9, sia per mancata manutenzione, sia per deliberata violenza dei suoi inquilini (per i quali il grattacielo rimane comunque l'unico vero \"mondo\" in cui vale la pena vivere, tanto da non uscire nemmeno pi\u00f9 fuori, troncando cos\u00ec ogni contatto con il mondo esterno). Presto le battaglie coinvolgono l'intero palazzo. Tutti i condomini vengono coinvolti in un mondo di violenza primordiale, nel quale cessano di aver valore le leggi della societ\u00e0 civile in favore della primitiva legge del pi\u00f9 forte.\nIn questo clima di rabbia e violenza generale, un regista televisivo di nome Richard Wilder, abitante ai piani bassi del condominio che si era proposto di girare un documentario televisivo sulla tipica vita all'interno di un grattacielo, incolpa la struttura stessa del disfacimento generale. Incomincia cos\u00ec una lunga, dura e pericolosa scalata ai piani alti, con l'obiettivo di raggiungere l'attico e con esso l'architetto del grattacielo, Royal, principale responsabile della degenerazione verificatasi. Si tratta, in realt\u00e0, di una vera e propria scalata sociale per Wilder: arrivare in cima al palazzo significa scalzare di fatto Royal dal ruolo di padrone assoluto del grattacielo. Regredito allo stadio primitivo (gira infatti quasi completamente nudo, sul petto si traccia con un rossetto segni tribali di cui va fiero e si limita a soddisfare solo i suoi impulsi primari), riesce a raggiungere la cima del grattacielo, superando barricate e ostilit\u00e0, dove incontra l'architetto in persona.\nA questo punto gli punta, per gioco, una pistola, ma Royal equivoca il gesto: temendo di essere colpito, sferza il suo bastone cromato su Wilder che, per contro, gli spara e lo uccide (si nota che prima di allora mai un colpo d'arma da fuoco era stato esploso durante gli scontri, e questo semplicemente per una primordiale esigenza dello scontro fisico). Soddisfatto per il suo trionfo, Wilder si ritrova nel giardino delle sculture dove, \"contagiato\" dall'allegria e dalla spensieratezza dei bambini che giocano l\u00ec, si unisce ai loro giochi. Solo in un secondo momento si accorge anche della presenza di alcune donne, le quali dapprima lo osservano per poi accerchiarlo, armate ciascuna di coltello. Invece di scappare o difendersi, Wilder (al limite della consapevolezza) va loro incontro, come un bambino che si getta tra le braccia di sua madre.\nL'unico dei tre protagonisti del romanzo che sopravvive \u00e8 il dottor Laing, un medico che non si decide a praticare la professione, ma si limita ad insegnare all'universit\u00e0. Questo atteggiamento apatico e negletto che ha nella vita quotidiana lo riversa anche all'interno del grattacielo durante tutti i mesi di ostilit\u00e0, dove si limita al ruolo passivo di affascinato spettatore, senza mai partecipare attivamente agli scontri. Inoltre dimostra una naturale abilit\u00e0 nell'adattarsi alla nuova situazione, ma senza lasciarsi \"contagiare\" dalla \"follia\" comune.\nIl libro si chiude con l'inquietante immagine del dottor Laing che osserva il grattacielo di fronte, in quel momento alle prese con un blackout, segnale dell'inizio della follia che si scatener\u00e0 di l\u00ec a poco anche in quell'edificio:\nProtagonisti.\nI tre protagonisti Royal, Laing e Wilder sono tre tipici esemplari delle classi sociali a cui appartengono:\n\"Il condominio\" come metafora dell'et\u00e0 contemporanea.\nIl concetto di fondo che lo scrittore Ballard espone nel romanzo (poi ripreso come leitmotiv in altri suoi libri, come \"Il mondo sommerso\") \u00e8 quello della regressione dell'uomo - di fronte a particolari circostanze - ad uno stadio primitivo. L'uomo, in fondo, nasce come animale. Nel corso della sua evoluzione ha imparato a dominare i propri impulsi grazie al raziocinio, ma pi\u00f9 questi vengono tenuti a freno e pi\u00f9 si corre il rischio che esplodano - quasi senza preavviso - al verificarsi di particolari condizioni, annullando in un solo colpo tutte le conquiste tecnologiche e sociali per ritornare allo stato animalesco:\nNon c'\u00e8 mai un unico elemento responsabile dell'esplosione, bens\u00ec piuttosto una serie di concause che portano all'esasperazione un individuo (come i continui litigi e le rivalit\u00e0 mal celate tra gli abitanti di un grattacielo di mille appartamenti). Raggiunto questo punto, basta un solo evento per provocare l'esplosione, che pu\u00f2 essere il pi\u00f9 disparato quanto il pi\u00f9 banale, come un semplice blackout. All'inizio la nuova situazione getta gli abitanti del condominio-grattacielo nel panico pi\u00f9 totale, ma poi l'assenza di luce d\u00e0 loro il pretesto immediato di dare libero sfogo a quegli impulsi cos\u00ec a lungo repressi, esplodendo cos\u00ec in atteggiamenti irrazionali, comportamenti deprecabili, violenza, perfino omicidio e cannibalismo: \nMa quella della violenza \u00e8 soltanto una fase verso una nuova normalit\u00e0. Una volta raggiunto il culmine, la violenza \u00e8 destinata a smorzarsi pian piano, per tornare necessariamente alla quotidianit\u00e0, questa volta per\u00f2 non pi\u00f9 fatta di regole, doveri e severa moralit\u00e0, ma dove si \u00e8 liberi di essere se stessi mostrando apertamente la propria natura, nel bene e nel male:\nTrasposizione cinematografica.\nDal romanzo \u00e8 stato tratto il film \"High-Rise - La rivolta\" del 2015 diretto da Ben Wheatley, con protagonista Tom Hiddleston. La colonna sonora \u00e8 realizzata da Clint Mansell."}
{"id": "288629", "revid": "115899209", "url": "https://it.wikipedia.org/wiki?curid=288629", "title": "Nicola Ceravolo", "text": "Biografia.\nHa ricoperto le cariche di presidente del e vicepresidente della FIGC.\nNel 1932, a 24 anni, non ancora laureato in Giurisprudenza, Ceravolo entr\u00f2 nel direttivo della societ\u00e0 catanzarese, un anno pi\u00f9 tardi i giallorossi furono promossi in Serie B, prima societ\u00e0 calabrese a riuscire nell'impresa. Entrato da consigliere, diventato rapidamente vicepresidente, Ceravolo prese in mano le redini societarie nel 1958.\nRest\u00f2 alla presidenza del club giallorosso per vent'anni, ricoprendo nel frattempo cariche di prestigio nella Federcalcio e in Lega, collaborando con dirigenti di altissimo livello come Renato Dall'Ara, Angelo Moratti e il conte Alberto Rognoni. Sotto la sua presidenza il Catanzaro giunse alla finale di Coppa Italia nel 1965-1966, dopo aver battuto nell'ordine Napoli, Lazio, Torino e Juventus, sconfitta solo nella finale di Roma dalla dopo i tempi supplementari. Inoltre, nel 1971, il Catanzaro fu la prima squadra calabrese a conquistare la Serie A, e nei successivi dodici anni la squadra disput\u00f2 sette campionati di massima divisione, sfiorando, nel 1982, la qualificazione UEFA e una nuova finale di Coppa Italia.\nNicola Ceravolo resta l'artefice principale del miracolo Catanzaro, piccola squadra del Sud che per trent'anni, praticamente senza soluzione di continuit\u00e0, seppe mantenere il suo posto nel grande calcio e dette vita ad un fenomeno di rappresentativit\u00e0 di portata internazionale.\nCeravolo lasci\u00f2 la poltrona del comando ad Adriano Merlo. Rientr\u00f2 nella societ\u00e0 successivamente, richiamato da Pino Albano.\n\u00c8 scomparso nel 1988 all'et\u00e0 di 80 anni a seguito di un tumore cerebrale . A lui \u00e8 intitolato lo Stadio Nicola Ceravolo di Catanzaro."}
{"id": "288630", "revid": "14894", "url": "https://it.wikipedia.org/wiki?curid=288630", "title": "Girolamo Savoldo", "text": ""}
{"id": "288631", "revid": "287204", "url": "https://it.wikipedia.org/wiki?curid=288631", "title": "Equilibrio dinamico", "text": "In fisica, lequilibrio dinamico \u00e8 una propriet\u00e0 delle reazioni reversibili.\nAllequilibrio, nel sistema di reazione non si osservano pi\u00f9 variazioni delle concentrazioni dei prodotti e dei reagenti, pertanto nel sistema apparentemente non accade nulla, tuttavia dicesi dinamico in quanto, in realt\u00e0, le velocit\u00e0 delle reazioni diretta e inversa all'equilibrio si eguagliano, annullando a livello macroscopico l'una l'effetto dell'altra. "}
{"id": "288640", "revid": "486946", "url": "https://it.wikipedia.org/wiki?curid=288640", "title": "Otto d'Asburgo", "text": ""}
{"id": "288646", "revid": "1226", "url": "https://it.wikipedia.org/wiki?curid=288646", "title": "Erlk\u00f6nig (ballata)", "text": "Erlk\u00f6nig (trascritto anche come Erlkoenig), ossia Il re degli Elfi, \u00e8 una ballata scritta nel 1782 da Johann Wolfgang von Goethe, e fa parte dell'opera conosciuta come \"Die Fischerin\".\nIl nome.\n\"Erlk\u00f6nig\" non \u00e8, come potrebbe sembrare, un nome tedesco. \"Erl\" pu\u00f2 richiamare il fuorviante significato di \"ontano\", ma la spiegazione, forse anche leggendaria, \u00e8 da ricercarsi in un'ispirazione di Goethe a Johann Gottfried Herder, autore della traduzione dal danese di un'opera conosciuta come \"Erlk\u00f6nigs Tochter\". Herder avrebbe tradotto male il nome originale del protagonista (Ellekonge), non riportando cos\u00ec l'esatto significato (Re degli Elfi) in tedesco.\nLa trama.\nLa ballata narra la vicenda di un bambino gravemente malato che il padre aveva portato con s\u00e9 in una precipitosa cavalcata notturna per i boschi, diretto verso il vicino villaggio nel tentativo di salvargli la vita; il bambino, in preda a una fortissima febbre, dice di vedere l'Erlk\u00f6nig (\"Siehst, Vater, du den Erlk\u00f6nig nicht?\"), il Re degli Elfi, che lo chiama a s\u00e9; il padre si rende naturalmente conto delle condizioni disperate del figlio, che ormai sragiona...una volta giunti alla corte infatti, il bimbo \u00e8 gi\u00e0 morto tra le sue braccia (\"in seinen Armen das Kind war tot...\").\nRifacimenti.\nIl testo della ballata \u00e8 stato musicato da parecchi compositori, tra cui il Lied di Franz Schubert \u00e8 il pi\u00f9 celebre; l'opera, composta nel 1815 per voce e pianoforte, viene spesso usata come strumento didattico da molti insegnanti di tedesco. Nel 2005 la ballata \u00e8 stata utilizzata come spunto dai Rammstein per una loro canzone, \"Dalai Lama\", contenuta nell'album \"Reise, reise\". Nel 2006 la traduzione inglese di Edwin Zeydel (1955) \u00e8 stata ripresa dal gruppo electoclash Waldorf per l'omonima canzone. Nel 2006 il tema della ballata viene usato anche dalla band Heavy/Doom Metal Pagan Altar nella canzone The Erl King. Gli Epica hanno preso ispirazione, con tanto di citazioni tradotte in inglese, dalla ballata per la loro canzone Once Upon A Nightmare, contenuta nell'album The Holographic Principle (2016).\nNel 2015 il cantautore catalano Roger Mas ha pubblicato la sua canzone \"El rei dels verns\", un'interpretazione moderna del classico di Goethe."}
{"id": "288647", "revid": "11694", "url": "https://it.wikipedia.org/wiki?curid=288647", "title": "Notazioni numerali dei Cinesi", "text": ""}
{"id": "288655", "revid": "11694", "url": "https://it.wikipedia.org/wiki?curid=288655", "title": "Numeri ebraici", "text": ""}
{"id": "288657", "revid": "120064635", "url": "https://it.wikipedia.org/wiki?curid=288657", "title": "Max Goof", "text": "Maximilian Goof, noto in Italia semplicemente come Max, \u00e8 un personaggio che nella versione televisiva dell'universo immaginario Disney, \u00e8 il figlio di Pippo.\nIl personaggio.\n\u00c8 apparso per la prima volta nel 1951 in alcuni cortometraggi dedicati a Pippo. Nelle sue poche apparizioni appare molto diverso da come lo conosciamo oggi, infatti egli si presenta come un bambino paffutello dai capelli rossi e senza orecchie.\nIn tali episodi viene chiamato \"George Goof Junior\" (Ovvero con il nome originale del padre) abbreviato semplicemente in \"Goofy Junior\" (In Italia viene chiamato semplicemente \"George\").\nCirca quarant'anni dopo, nel 1992, il personaggio far\u00e0 la sua ricomparsa, completamente ridisegnato, nella fortunata serie televisiva \"Ecco Pippo!\" dove apparir\u00e0 non pi\u00f9 come un bambino ma come un adolescente fisicamente molto somigliante a Pippo e assumer\u00e0 il nome di Max. Successivamente apparir\u00e0 in alcuni film, due dei quali tratti dalla serie sopracitata, e come personaggio fisso nella serie \"House of Mouse\". Qui il suo migliore amico \u00e8 il vicino di casa Pietro Junior Gambadilegno, noto semplicemente come \"P.J.\", che nella serie \u00e8 figlio di Pietro Gambadilegno.\nFisicamente assomiglia ad una versione giovane di suo padre, ma con i capelli pi\u00f9 scompigliati. Indossa pantaloni larghi, una maglietta rossa e scarpe marroni.\nMax ha una personalit\u00e0 totalmente diversa dal padre, tipica di un adolescente degli anni 90. \u00c8 sveglio, sempre attento alla moda, scatenato (ama andare sul suo skateboard) e prova una grande vergogna nel mostrarsi con suo padre Pippo, a causa dei disastri a ripetizione che combina. Tuttavia gli vuole comunque molto bene.\nNel primo lungometraggio In viaggio con Pippo, Max \u00e8 uno studente liceale che vorrebbe fare colpo sull'affascinante Roxanne. Organizza uno spettacolo di ballo a scuola all'insaputa del preside che finir\u00e0 per scoprirlo e convocare Pippo per metterlo in guardia dei comportamenti poco adeguati del figlio. Preoccupato eccessivamente (anche a causa dei consigli di Pietro), Pippo lo costringer\u00e0 ad un viaggio forzato per recarsi con lui nel luogo in cui andava sempre a pesca. Max racconter\u00e0 a Roxanne che sta andando a Los Angeles a vedere Powerline, idolo musicale dei giovani, e, durante il viaggio, alterer\u00e0 la mappa per questo scopo. Verr\u00e0 scoperto dal padre che si sentir\u00e0 molto deluso dal figlio. Tuttavia i due riusciranno finalmente a comprendersi l'un l'altro e troveranno anche il modo per esibirsi sul palco di Powerline. Alla fine Max racconter\u00e0 a Roxanne la verit\u00e0 e la ragazza lo perdoner\u00e0 ottenendo anche un bacio e le presenter\u00e0 suo padre Pippo.\nNel secondo film, Estremamente Pippo, Max e P.J. si ritroveranno al college diventando campioni di sport estremi. Pippo dopo aver perso il lavoro decider\u00e0 di ottenere un nuovo titolo di studio per trovarne lavoro e si iscriver\u00e0 allo stesso college del figlio rendendo involontariamente difficile la vita di Max. Max lo far\u00e0 entrare nella squadra del bullo e atleta Bradley (rivale alla sua) per toglierselo dai piedi, ma finir\u00e0 per infuriarsi con lui quando il padre accidentalmente oscurer\u00e0 la sua esibizione. Alla fine faranno pace quando Pippo scoprir\u00e0 che Bradley e la sua squadra barano ed aiuter\u00e0 il figlio a vincere.\nAltre apparizioni.\nIn House of Mouse \u00e8 un adolescente, e ricopre il ruolo del posteggiatore del locale gestito da Topolino e amici dove lavora anche suo padre Pippo come cameriere. In una puntata ha un appuntamento con Roxanne nel locale con amici e parenti che tentano di metterli a proprio agio con l'effetto opposto."}
{"id": "288659", "revid": "11694", "url": "https://it.wikipedia.org/wiki?curid=288659", "title": "Numerazione giapponese", "text": ""}
{"id": "288660", "revid": "11694", "url": "https://it.wikipedia.org/wiki?curid=288660", "title": "Numeri greci", "text": ""}
{"id": "288661", "revid": "11694", "url": "https://it.wikipedia.org/wiki?curid=288661", "title": "Numeri inca", "text": ""}
{"id": "288662", "revid": "18323", "url": "https://it.wikipedia.org/wiki?curid=288662", "title": "Raffaele Fitto", "text": "Biografia.\nNato a Maglie il 28 agosto 1969, \u00e8 il secondogenito di tre figli di Rita Leda Dragonetti e del politico democristiano Salvatore Fitto, anch'egli presidente della Regione Puglia dal 1985 alla sua morte nel 1988. Dopo aver conseguito la maturit\u00e0 scientifica al liceo statale \"Leonardo da Vinci\" di Maglie con votazione di 38/60, nel 1994 si laurea in giurisprudenza con la votazione di 108/110 all'Universit\u00e0 degli Studi di Bari \"Aldo Moro\".\n\u00c8 sposato con Adriana Panzanera e ha tre figli: Salvatore, Gabriele e Anna.\nAttivit\u00e0 politica.\nGli inizi.\nSubito dopo l'improvvisa scomparsa del padre Salvatore, deceduto in un incidente stradale nell'agosto 1988 mentre era presidente della Regione Puglia, inizia la militanza politica nella Democrazia Cristiana (DC), nelle file della quale, all'et\u00e0 di vent'anni, viene eletto in consiglio regionale della Puglia nel maggio 1990.\nNel 1994, con lo scioglimento della DC, aderisce alla rinascita del Partito Popolare Italiano di Mino Martinazzoli, e l'anno successivo segue il segretario Rocco Buttiglione nella minoranza del partito favorevole ad un'alleanza con Forza Italia, che prende il nome di Cristiani Democratici Uniti (CDU). In occasione delle elezioni regionali pugliesi del 1995 si ricandida con il CDU e viene riconfermato Consigliere regionale; successivamente viene nominato vicepresidente della Regione Puglia e assessore al Turismo nella giunta di centro-destra guidata dal presidente Salvatore Distaso.\nNel 1998, in polemica con il tentativo del CDU di avviare un progetto neo-centrista, lascia il partito e insieme ad altri esponenti fonda i Cristiani Democratici per la Libert\u00e0 con lo scopo di proseguire l'alleanza con la coalizione di centro-destra del Polo per le Libert\u00e0.\nNel giugno 1999 \u00e8 eletto parlamentare europeo nella circoscrizione Sud con Forza Italia. Rimane in carica sino alle dimissioni del giugno 2000.\nPresidenza della regione Puglia.\nIn occasione delle elezioni regionali pugliesi del 2000, Fitto si candida alla presidenza della Regione Puglia con il sostegno del Polo e riesce a sconfiggere il concorrente ulivista Giannicola Sinisi, con il 53,9% dei consensi. Fitto diviene cos\u00ec il pi\u00f9 giovane presidente di Regione della storia della Repubblica Italiana. Negli stessi anni i Cristiani Democratici per la Libert\u00e0 confluiscono organicamente in Forza Italia di Silvio Berlusconi.\nRicandidatosi alle elezioni regionali pugliesi del 2005, \u00e8 sconfitto dal candidato di centro-sinistra Nichi Vendola (Partito della Rifondazione Comunista) per 14 000 voti, pari allo 0,6% dei consensi. Coordinatore regionale di Forza Italia fino al 2009, Fitto \u00e8 stato per un anno a capo dell'opposizione di centro-destra in Consiglio regionale, prima di dimettersi, optando per il seggio di parlamentare.\nElezione a deputato.\nAlle elezioni politiche del 2006 si candida nelle liste di Forza Italia, e viene eletto, alla Camera dei deputati nella circoscrizione Puglia. Diviene successivamente componente della 1\u00aa Commissione Affari Costituzionali della Camera. Nel 2006 \u00e8 nominato da Silvio Berlusconi responsabile di Forza Italia per l'Italia meridionale. Nel dicembre 2007 \u00e8 nominato responsabile per i rapporti con altri partiti e movimenti per Il Popolo della Libert\u00e0.\nNel 2008, a seguito delle dichiarazione di Silvio Berlusconi su Vittorio Mangano condannato per associazione di tipo mafioso definendolo \"eroe\", Fitto si dice concorde con il pensiero di Silvio Berlusconi.\nAlle elezioni politiche del 2008 viene rieletto con il PdL alla Camera dei deputati nella circoscrizione Puglia e a maggio dello stesso anno \u00e8 nominato Ministro per gli affari regionali nel Governo Berlusconi IV. All'indomani delle elezioni regionali del 2010, considerato l'esito negativo per il centro-destra nella regione Puglia, rassegna le proprie dimissioni da Ministro, assumendosi piena responsabilit\u00e0 della sconfitta elettorale, ma il Consiglio dei ministri le respinge. Nel giugno 2010 alle funzioni di ministro per gli affari regionali si aggiunge quello per \"la coesione territoriale\" con alle dipendenze il Dipartimento per lo sviluppo e la coesione economica, precedentemente del Ministero dello sviluppo economico.\nAlle elezioni politiche del 2013 si ricandida alla Camera come capolista del PdL nella circoscrizione Puglia ed \u00e8 rieletto.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia. Il 24 marzo 2014 diventa membro del Comitato di Presidenza di Forza Italia.\nRielezione al Parlamento europeo.\nIl 16 aprile 2014 viene candidato alle elezioni europee come capolista di Forza Italia nella Circoscrizione Italia meridionale (che raccoglie le regioni Abruzzo, Molise, Campania, Puglia, Basilicata e Calabria)..\nViene rieletto a Strasburgo con 284 547 voti, risultando il secondo candidato pi\u00f9 votato in assoluto in Italia in un'unica circoscrizione, dietro all'esponente del Partito Democratico Simona Bonaf\u00e8, e il primo assoluto in quella del Sud.\nSi dimette dunque dalla carica di deputato nazionale, cui gli subentra Nicola Cirac\u00ec.\nRottura con Berlusconi e il nuovo percorso.\nFitto, da tempo in forte dissenso con Silvio Berlusconi, perch\u00e9 non ne condivide importanti scelte politiche quali il cosiddetto \"patto del Nazareno\", e con i vertici del partito che formano il cosiddetto \"cerchio magico\", fonda una corrente in Forza Italia con il nome di Ricostruttori, costituita da qualche decina di parlamentari, molti pugliesi, vicini a lui. Fitto, infatti, \u00e8 convinto che l\u2019accordo con il PD, che va appunto sotto il nome di patto del Nazareno, sarebbe un colpo mortale per Forza Italia perch\u00e9 gli elettori non capirebbero.\nNell'aprile del 2015 in Puglia si consuma la rottura con la dirigenza di Forza Italia, dato che Fitto sostiene, con il suo nuovo movimento politico Oltre con Fitto, come candidato presidente alle elezioni regionali Francesco Schittulli, mentre Forza Italia candida alla Presidenza Adriana Poli Bortone di Fratelli d'Italia. Il 17 maggio Fitto annuncia infine la propria uscita da Forza Italia, la costituzione dei gruppi parlamentari Conservatori e Riformisti (poi costituito solo al Senato) e l'adesione, in sede europea, al Gruppo dei Conservatori e dei Riformisti Europei (formazione di cui fanno parte i conservatori britannici), di cui \u00e8 nominato Vicepresidente.\nIl 3 giugno seguente nasce il nuovo gruppo al Senato, composto da 11 senatori di Forza Italia pi\u00f9 Salvatore Di Maggio di Popolari per l'Italia.\nIl 28 gennaio 2017 il partito si federa con altre organizzazioni locali assumendo la nuova denominazione Direzione Italia, che alla Camera \u00e8 nel Gruppo misto, mentre al Senato \u00e8 in GAL. Il 17 giugno si riunisce a Roma il primo congresso del partito, che elegge Fitto presidente all'unanimit\u00e0. Il partito si presenta subito alle elezioni comunali come alleato degli altri partiti di centro-destra, riscuotendo un buon risultato a Lecce (17%) e partecipando alla vittoria di Marco Bucci a Genova.\nIl 19 dicembre dello stesso anno, insieme a Maurizio Lupi ed Enrico Costa (ex Alternativa Popolare), Saverio Romano (Cantiere Popolare), Enrico Zanetti (Scelta Civica) e Flavio Tosi (Fare!), Fitto d\u00e0 vita a Noi con l'Italia e ne diventa il presidente. In vista delle elezioni politiche italiane del 2018, grazie a un patto con l'Unione di Centro di Lorenzo Cesa, costituisce la cosiddetta \"quarta gamba\" della coalizione di centro-destra, che raccoglier\u00e0 l'1,19% al Senato e l'1,30% alla Camera e tra i \u201cfittiani\u201d viene eletto solo Renzo Tondo all\u2019uninominale.\nConfluenza in Fratelli d'Italia.\nDopo il fallimento della lista centrista, il 6 dicembre 2018 Direzione Italia di Fitto si federa con Fratelli d'Italia di Giorgia Meloni in vista delle elezioni europee del 2019, con l\u2019obiettivo di dare vita a un nuovo partito conservatore e sovranista. Alle elezioni si piazza dietro alla Meloni nella circoscrizione Italia meridionale con 87 774 voti, di cui 55 528 raccolti nella sola Puglia. Il 19 giugno 2019 viene scelto come co-presidente del gruppo dei Conservatori e dei Riformisti Europei. Il 29 ottobre Direzione Italia confluisce in Fratelli d'Italia.\nNuova candidatura alle regionali in Puglia.\nIl 22 giugno 2020 Lega, Fratelli d\u2019Italia e Forza Italia annunciano ufficialmente la decisione di candidare nuovamente Fitto a governatore della Regione Puglia, in contrapposizione al presidente uscente Michele Emiliano; \u00e8 sostenuto anche dalla lista Unione di Centro-Nuovo PSI e il 21 luglio a Bari presenta la sua lista civica \"La Puglia domani\". Alle elezioni del 20 e 21 settembre Fitto raccoglie il 38,93% dei consensi, venendo sconfitto da Emiliano, che ottiene il 46,78% dei voti.\nProcedimenti giudiziari.\nInchiesta \"La Fiorita\" per tangenti in sanit\u00e0.\nNel 2006 Fitto \u00e8 stato indagato dalla procura di Bari a seguito del finanziamento di 500.000 euro da parte di Tosinvest, societ\u00e0 di Antonio Angelucci, alla lista La Puglia prima di tutto creata dallo stesso Fitto in occasione delle elezioni regionali del 2005. Secondo la procura, tale somma sarebbe stata una tangente pagata per ottenere dalla Regione Puglia la gestione di undici residenze sanitarie assistite nell'ambito di un appalto da 198 milioni di euro.\nIl 20 giugno 2006 la Procura di Bari ha chiesto alla Camera dei deputati l'autorizzazione a procedere con gli arresti domiciliari di Fitto, nel frattempo diventato deputato. La Camera ha respinto l'autorizzazione all'arresto con 457 voti favorevoli su 462 presenti. Il 12 ottobre 2009 la Procura di Bari ha chiesto il rinvio a giudizio per Fitto, insieme a numerosi altri imputati, ritenuto colpevole di associazione per delinquere, peculato, concussione, corruzione, falso, abuso d'ufficio e illecito finanziamento ai partiti. L'11 dicembre 2009 il giudice dell'udienza preliminare ha rinviato a giudizio Fitto per abuso d'ufficio, due episodi di corruzione, finanziamento illecito ai partiti, peculato e un altro abuso e lo ha prosciolto per gli altri reati.\nIl 12 febbraio 2013 Fitto \u00e8 stato condannato in primo grado a quattro anni di reclusione e a cinque di interdizione dai pubblici uffici per i reati di corruzione, illecito finanziamento ai partiti e abuso d'ufficio, venendo assolto per gli altri capi d'imputazione.\nIl 29 settembre 2015 viene assolto in appello perch\u00e9 \"il fatto non sussiste\".\nNel 2017 la Corte di cassazione ha confermato l'assoluzione, riconoscendo tuttavia \u00abil diritto della Regione Puglia al risarcimento del danno\u00bb. A febbraio 2020 si \u00e8 pertanto aperto il procedimento civile presso il Tribunale di Bari, che vede Fitto contrapposto alla Regione Puglia per un ammontare di 189.000 euro pi\u00f9 gli interessi.\nL'inchiesta sulla gestione delle RSA.\nComplessivamente, i procedimenti civili che vedono Raffaele Fitto contrapposto alla Regione Puglia sono quattro, per un contenzioso di circa 21 milioni di euro.\nTale cifra \u00e8 in gran parte legata alla vicenda, che peraltro sul piano penale si \u00e8 conclusa con un proscioglimento, dell'affidamento a privati di cinque residenze sanitarie assistenziali (RSA) pubbliche per effetto di una delibera della giunta regionale del 2004 che evidenziava carenze di personale pubblico, in contrasto con le dichiarazioni raccolte dai dirigenti sanitari secondo i quali la gestione pubblica diretta sarebbe stata possibile senza difficolt\u00e0. Per tale vicenda la Corte di appello civile \u00e8 stata chiamata a decidere sulla richiesta di risarcimento presentata dall'avvocatura della Regione Puglia, per un ammontare di 21 milioni di euro.\nNel luglio 2021 i giudici hanno emesso una sentenza di condanna al risarcimento di 454.000 euro da parte di Fitto alla Regione Puglia.\nInchiesta sul fallimento Cedis.\nIl 3 febbraio 2009, Raffaele Fitto \u00e8 stato rinviato a giudizio con l'accusa di concorso in turbativa d'asta e di interesse privato del curatore fallimentare per aver venduto a prezzo di favore (per sette milioni di euro, a fronte di un valore stimato di 15,5 milioni di euro) la societ\u00e0 commerciale Cedis, all'epoca dei fatti in amministrazione straordinaria, a un contraente predeterminato (la societ\u00e0 Sviluppo Alimentare, riconducibile all'imprenditore Brizio Montinari) durante la sua presidenza della Regione Puglia.\nPrima dell'avvio del processo Fitto accus\u00f2 i magistrati inquirenti di essere \"un manipolo di legionari\" e ne denunci\u00f2 l'operato presso il Consiglio Superiore della Magistratura che, il 4 aprile 2009 archivi\u00f2 la denuncia e apr\u00ec un nuovo fascicolo per ingerenze politiche sull'operato dei magistrati. Alla fine di marzo, infatti, il guardasigilli Angelino Alfano, compagno di partito di Fitto, all'epoca dei fatti anche Ministro della giustizia, aveva disposto un'ispezione ministeriale presso la procura di Bari. L'ispezione aveva determinato un'indagine per abuso d'ufficio a carico dei due ministri, poi archiviata.\nIl 6 luglio 2012 il pubblico ministero ha chiesto il proscioglimento di Fitto per intervenuta prescrizione dei reati. Dopo la rinuncia dello stesso Fitto alla prescrizione, questi \u00e8 stato assolto il 22 ottobre successivo \"per non aver commesso il fatto\"."}
{"id": "288663", "revid": "11694", "url": "https://it.wikipedia.org/wiki?curid=288663", "title": "Notazioni numerali dei Maya", "text": ""}
{"id": "288664", "revid": "11694", "url": "https://it.wikipedia.org/wiki?curid=288664", "title": "Numeri romani", "text": ""}
{"id": "288665", "revid": "11694", "url": "https://it.wikipedia.org/wiki?curid=288665", "title": "Numeri cinesi", "text": ""}
{"id": "288667", "revid": "11694", "url": "https://it.wikipedia.org/wiki?curid=288667", "title": "Numeri egizi", "text": ""}
{"id": "288668", "revid": "11694", "url": "https://it.wikipedia.org/wiki?curid=288668", "title": "Numeri giapponesi", "text": ""}
{"id": "288670", "revid": "1632387", "url": "https://it.wikipedia.org/wiki?curid=288670", "title": "Queens of the Stone Age (album)", "text": "Queens of the Stone Age \u00e8 il primo album dell'omonimo gruppo musicale stoner rock statunitense, pubblicato nel 1998.\nIl disco.\n\"Queens of the Stone Age\" \u00e8 l'album di debutto della band fondata da Josh Homme dopo lo scioglimento dei Kyuss. Il disco tenta di prendere le distanze dal sound e dall'attitudine dei Kyuss, che aleggia comunque in alcune parti del prodotto. Si differenzia comunque per la variet\u00e0 di stile dei pezzi. Si passa dal pi\u00f9 classico rock (\"Regular John\", \"Avon\", \"How to handle a rope\" e \"Mexicola\"), al pre-punk dei The Stooges (\"If only\"), ad atmosfere psichedeliche (\"You can't quit me baby\"). Il pezzo che sicuramente pi\u00f9 di tutti ricorda l'era Kyuss \u00e8 \"Walking on the sidewalks\".\nLe differenze con la band capitanata da John Garcia si sentono, anche se non vengono totalmente abbandonate. Le maggiori riguardano soprattutto la voce, con il cantato di Josh Homme che si differenzia nettamente da quello di Garcia, con approcci pi\u00f9 melodici e meno aggressivi.\nUn disco di esordio che viene accolto in maniera favorevole sia dal pubblico che dalle riviste di settore, e che crea le basi per il successo della band, grazie anche al tour di supporto che inizier\u00e0 a creare intorno alla band un discreto seguito, nonch\u00e9 buone, anche se non stratosferiche, vendite."}
{"id": "288672", "revid": "11694", "url": "https://it.wikipedia.org/wiki?curid=288672", "title": "Numeri maya", "text": ""}
{"id": "288673", "revid": "1305772", "url": "https://it.wikipedia.org/wiki?curid=288673", "title": "Partito Democratico Cristiano", "text": "Il Partito Democratico Cristiano \u00e8 stato un partito politico italiano fondato nel 2000 da Flaminio Piccoli, impossibilitato a presentare le liste della \"Democrazia Cristiana\" alle elezioni amministrative.\nStoria.\nIl partito si presenta per la prima volta in occasione delle elezioni regionali del 2000, presentando all'interno della coalizione di centrodestra: nel Lazio sostiene Francesco Storace e in Puglia Raffaele Fitto.\nAnche alle elezioni politiche del 2001, il PDC sostiene la coalizione di centrodestra, la Casa delle Libert\u00e0, e lo stesso Vito viene eletto deputato per Forza Italia, il partito di Silvio Berlusconi, all'interno del quale il PDC confluisce completamente nel 2002.\nLa ricostituzione.\nNel corso del 2004 il partito riprende la propria autonomia per opera dell'ex presidente della regione Abruzzo Anna Nenna D'Antonio, che affida la presidenza del rinato partito a Clelio Darida. Pochi mesi dopo la segreteria del partito viene assunta dall'ex ministro Giovanni Prandini. Nel febbraio 2006 il PDC annuncia l'intento di presentare liste autonome svincolate dai poli alle elezioni politiche di aprile. Tuttavia il nome e il simbolo del partito vengono ricusati dal Ministero dell'Interno all'atto di presentazione. In seguito a questa decisione il PDC decide di sostenere (seppur solo esternamente) il partito Democrazia Cristiana di Giuseppe Pizza che si presenta nella coalizione dell'Unione di centrosinistra insieme con la Lista Consumatori.\nIl progetto del PPE italiano.\nDopo le elezioni il partito mantiene una posizione ufficialmente esterna ai poli, promuovendo un dialogo con tutte le componenti di ispirazione neo-democristiana sparse negli schieramenti. In particolare il partito manifesta un rapporto privilegiato con l'UDEUR di Clemente Mastella, confermando una posizione di sostanziale appoggio esterno alla coalizione di centrosinistra. Obiettivo dichiarato del partito \u00e8 puntare alla costituzione di una grande forza democratico-cristiana e di centro che unisca tutte le componenti politiche italiane che fanno riferimento al Partito Popolare Europeo. In questo contesto si colloca l'iniziativa, varata nel novembre 2006, di aderire alla Federazione Democristiana insieme ad altri movimenti neo-centristi.\nIl congresso.\nIl 16 dicembre 2006 si svolge il congresso del partito che riconferma Prandini nella carica di segretario, al termine di un'assise intitolata \"Democristiani: il percorso continua per una Federazione di Centro\". Il leader del PDC ribadisce la collocazione del partito al centro degli schieramenti, come alternativa rispetto ai due poli, e manifesta interesse per la nuova collocazione assunta dall'UDC di Pier Ferdinando Casini.\nAncora nel febbraio 2007, il PDC stabilisce un asse privilegiato con gli altri piccoli soggetti situati al centro dei poli (Democrazia Cristiana di Pizza, Rifondazione DC di Publio Fiori e Democrazia Cristiana di Angelo Sandri) e guarda con interesse al percorso dell'UDC.\nL'alleanza con l'Unione di Centro.\nNel 2008, in occasione delle elezioni politiche, il Partito Democratico Cristiano aderisce all'iniziativa di un polo di centro promossa da UDC ed altri movimenti a sostegno della Candidatura di Casini a premier.\nElezioni del 2013.\nIl PDC in occasione delle elezioni politiche del 2013 decide di dare indicazione di voto, pur mostrando un certo distacco, per la coalizione di centrodestra guidata da Silvio Berlusconi, criticando la scelta dell'UdC di allearsi con Scelta Civica di Mario Monti.\nLa confluenza in Forza Italia.\nIl 23 novembre 2013 il presidente Giovanni Prandini annuncia la confluenza del Partito Democratico Cristiano nella rinata Forza Italia di Silvio Berlusconi.\nValori.\n\u00c8 scritto nella presentazione del partito:"}
{"id": "288676", "revid": "19812", "url": "https://it.wikipedia.org/wiki?curid=288676", "title": "Tabella hash", "text": ""}
{"id": "288690", "revid": "124693302", "url": "https://it.wikipedia.org/wiki?curid=288690", "title": "Ellen Johnson Sirleaf", "text": "La sua vittoria elettorale fu annunciata formalmente dalla commissione liberiana per le elezioni il 23 novembre 2005. \u00c8 stata la prima donna eletta come capo di Stato in Africa. Spesso viene chiamata con l'appellativo di \"Signora di ferro\". Nel 2011 ha vinto il Premio Nobel per la pace assieme a Tawakkul Karman e Leymah Gbowee, con la seguente motivazione:\"per la loro battaglia non violenta a favore della sicurezza delle donne e del loro diritto alla piena partecipazione nell'opera di costruzione della pace\".\nBiografia.\nTre dei nonni di Johnson-Sirleaf erano indigeni liberiani; il quarto era un tedesco che spos\u00f2 una donna del mercato rurale. Il nonno fu costretto a lasciare il paese quando la Liberia - per lealt\u00e0 verso gli Stati Uniti - dichiar\u00f2 guerra alla Germania nel 1917. \nJohnson-Sirleaf si diplom\u00f2 al College of West Africa (Monrovia), una scuola superiore della Chiesa Metodista Unita. Consegu\u00ec il Bachelor of Business Administration in contabilit\u00e0 al Madison Business College a Madison, nel Wisconsin nel 1964, un diploma in economia presso l'Universit\u00e0 del Colorado nel 1970, ed il Master of Public Administration presso l'Universit\u00e0 Harvard nel 1971.\nTornata in Liberia dopo il periodo alla Harvard, Johnson-Sirleaf divenne \"Assistant Minister\" delle Finanze sotto l'amministrazione di William Tolbert. Nel 1980, Tolbert fu rovesciato e ucciso dal sergente dell'esercito Samuel Doe, il quale pose fine a decenni di relativa stabilit\u00e0. Doe rappresentava il gruppo etnico dei Krahn e fu il primo presidente liberiano non discendente della \u00e9lite rappresentata dalla comunit\u00e0 degli ex-schiavi americani. Nel decennio che segu\u00ec, Doe permise ai Krahn di dominare la vita pubblica.\nDopo il rovesciamento di Tolbert, Johnson-Sirleaf and\u00f2 in esilio a Nairobi, in Kenya, dove lavor\u00f2 per la Citibank. Torn\u00f2 per partecipare alle elezioni del Senato della Liberia nel 1985, ma quando accus\u00f2 pubblicamente il regime militare di Doe (People's Redemption Council) fu condannata a dieci anni di prigione. Rilasciata dopo poco tempo, si trasfer\u00ec a Washington (USA). Torn\u00f2 in Liberia nel 1997 nel ruolo di economista, lavorando per la Banca Mondiale e per la Citibank in Africa.\nDopo aver inizialmente supportato la sanguinosa ribellione di Charles Taylor contro il presidente Doe del 1990, si oppose a Taylor, e corse contro di lui alle elezioni presidenziali del 1997. Raggiunse solo il 10% dei voti, contro il 75% di Taylor. Questi la accus\u00f2 di tradimento. Johnson-Sirleaf fece una campagna per la rimozione di Taylor dalle sue funzioni, giocando un ruolo attivo nel governo di transizione, mentre il paese si preparava per le elezioni presidenziali del 2005. Con la partenza di Taylor, torn\u00f2 ad occupare il ruolo di leader del Partito dell'Unit\u00e0.\nNel dicembre 2021, James Sirleaf, uno dei figli di Ellen Sirleaf, \u00e8 morto nella sua residenza in Liberia in circostanze sconosciute.\nPresidenza.\nNel primo turno delle elezioni del 2005, giunse seconda con 175.520 voti, arrivando cos\u00ec al ballottaggio dell'8 novembre contro l'ex-calciatore George Weah. L'11 novembre, la Commissione Elettorale Nazionale della Liberia dichiar\u00f2 Johnson-Sirleaf presidente eletto della Liberia. Il 23 novembre, conferm\u00f2 la sua decisione sostenendo che Johnson-Sirleaf aveva vinto con un margine pari quasi al 20% dei voti. Osservatori indipendenti, internazionali, regionali e nazionali, dichiararono che il voto era libero, corretto e trasparente. L'insediamento ebbe luogo il 16 gennaio 2006; tra i partecipanti stranieri alla cerimonia vi furono Condoleezza Rice e Laura Bush.\nIl 15 marzo 2006, la presidentessa Johnson-Sirleaf si rivolse alle camere riunite del Congresso degli Stati Uniti, chiedendo il supporto americano per aiutare il suo paese a \"divenire un faro splendente, un esempio per l'Africa e per il mondo di cosa pu\u00f2 ottenere l'amore per la libert\u00e0.\"\nNel governo della Liberia rimangono tuttavia molti seguaci dell'ex presidente Taylor. Edwin Snowe, attuale presidente del Parlamento liberiano (terza carica di governo), \u00e8 il genero di Taylor e aveva una posizione importante nel suo governo. La moglie separata di Taylor, Jewel Howard Taylor, \u00e8 nel parlamento, cos\u00ec come Prince Johnson, autore della raccapricciante tortura e dell'uccisione del presidente Samuel Doe (che, tra l'altro, sono registrate in un filmato di ampia distribuzione). Ci\u00f2 nonostante, il 17 marzo 2006, la presidentessa Johnson-Sirleaf ha sottoposto alla Nigeria una richiesta ufficiale di estradizione per Taylor. Egli \u00e8 stato detenuto dalle autorit\u00e0 ONU in Sierra Leone e poi nel carcere Haaglanden all'Aja, in attesa di processo presso il Tribunale Speciale per la Sierra Leone (TSSL). Nel maggio 2012 \u00e8 stato condannato a 50 anni di reclusione per tutti gli undici reati di cui era accusato, inclusi terrorismo, omicidio e stupro.\nNel 2007 Johnson-Sirleaf emettendo un ordine esecutivo ha reso l'educazione primaria obbligatoria e gratuita per ogni bambino liberiano. \nIl 16 settembre 2010 \u00e8 riuscita ad azzerare, dopo varie riforme economiche e accordi internazionali, il debito estero della Liberia.\nIl 4 ottobre 2010 ha firmato una legge per la libert\u00e0 di informazione, la prima del genere in Africa.\nJohnson-Sirleaf \u00e8 madre di quattro figli (due vivono negli USA e due in Liberia) e ha sei nipoti, alcuni dei quali vivono ad Atlanta.\nPosizioni ricoperte.\nJohnson-Sirleaf \u00e8 anche stata:"}
{"id": "288691", "revid": "712828", "url": "https://it.wikipedia.org/wiki?curid=288691", "title": "Kamino", "text": ""}
{"id": "288694", "revid": "228587", "url": "https://it.wikipedia.org/wiki?curid=288694", "title": "Nino Garajo", "text": "Nacque da una famiglia borghese, ma il padre era di lignaggio nobile d'origine spagnola. I nonni della madre a quel tempo vivevano nel Palazzo Villarosa, la sorella del padre nella Villa Palagonia (ovvero \"la Villa dei mostri\"), entrambe celebri ville di Bagheria.\nMostre.\nPersonali.\nTrento, Palermo, Verona, Roma, Napoli, Frosinone, Cesena, Bagheria.\nCollettive.\nBagheria, regionali di Trapani, quasi tutte le sindacali regionali e provinciali di Palermo nell'anteguerra, mostra dei grandi Siciliani al Teatro Massimo, alcune regionali e Biennali venete, Quadriennali romane, Premi Marzotto, Rassegna d'Arti Figurative di Roma e del Lazio, Premio Suzzara, Mostra Ente Zolfi Italiani, Premio Posillipo, Maggio di Bari, l'Arte contro la Mafia, Piccolo Dipinto, Paladino d'oro, Premio Nazionale Provincia di Palermo per il miglior pittore siciliano, Prima Rassegna del Sacro nell'arte contemporanea.\nHanno scritto della sua pittura.\nFra gli altri si ricordano critiche di Maria Accascina, Pino Basile, Virginia Buda, Franco Carbone, Castrense Civello, Enrico Crispolti, Aniceto Del Massa, Giorgio Di Genova, Giacomo Etna, Dora Favatella Lo Cascio, Piero Girace, Franco Grasso, Ugo Guerra, Renato Guttuso, Adolfo Loreti, Corrado Maltese, Sigfrido Maovaz, Dacia Maraini, Elio Mercuri, Gino Pancheri, Giuseppe Pensabene, Romano Pieri, Maria Poma, Pippo Rizzo, Albano Rossi, Giuseppe Servello, Alfredo Schettini, Carlo Tridenti.\nCollegamenti esterni.\nSito Ufficiale"}
{"id": "288712", "revid": "62004", "url": "https://it.wikipedia.org/wiki?curid=288712", "title": "Meisterschaft von Z\u00fcrich 1999", "text": "Il Meisterschaft von Z\u00fcrich 1999, ottantaseiesima edizione della corsa e valida come ottava prova della Coppa del mondo di ciclismo su strada, si svolse il 22 agosto 1999 su un percorso di 245,3 km. Venne vinto dal polacco Grzegorz Gwiazdowski che termin\u00f2 in 6h19'48\".\nPartenza con 181 ciclisti, dei quali 88 conclusero la gara."}
{"id": "288713", "revid": "1543377", "url": "https://it.wikipedia.org/wiki?curid=288713", "title": "Fluorcaphite", "text": "La fluorcaphite \u00e8 un minerale con formula chimica (Ca,Sr,Ce,Na)5(PO4)3F appartenente al gruppo della belovite. \u00c8 isostrutturale con la fluorapatite.\nEtimologia.\nIl nome riflette gli elementi principali che lo costituiscono: fluor, ca e ph\nMorfologia.\nI suoi cristalli sono da esagonali a piramidali.\nCaratteristiche fisico-chimiche.\nIl colore va dal giallo chiaro al giallo brillante e lo striscio su porcellana \u00e8 bianco. \u00c8 trasparente ed ha lucentezza vitrea. La durezza secondo la scala di Mohs \u00e8 5. La fluorcafite \u00e8 radioattiva.\nLocalit\u00e0.\nLo si trova nella Penisola di Kola in Russia."}
{"id": "288714", "revid": "300067", "url": "https://it.wikipedia.org/wiki?curid=288714", "title": "Byron Scott", "text": "Carriera.\nGiocatore.\nDopo aver frequentato Arizona State University, nella stagione 1983-84 passa ai Los Angeles Lakers dove giocher\u00e0 fino alla stagione 1992-93 vincendo il titolo NBA negli anni 1984-85, 1986-87 e 1987-88, partecipando alla grande stagione dello \"showtime\" con Magic Johnson e Kareem Abdul-Jabbar\nL'ultima stagione giocata nell'NBA \u00e8 la 1996-97, che lo ha visto ritornare ai Lakers dopo le esperienze ai Pacers e ai Grizzlies.\nByron Scott ha interpretato bene il ruolo di guardia, inoltre \u00e8 stato un buon tiratore dalla distanza dei tre punti.\nAllenatore.\nHa allenato per quattro stagioni la squadra dei New Jersey Nets, raggiungendo la finale nella stagione 2001-02 perdendola contro i Los Angeles Lakers di Shaquille O'Neal e Kobe Bryant. Raggiunger\u00e0 la finale, perdendo anche quella, nella stagione successiva contro i San Antonio Spurs di David Robinson e Tim Duncan. Dalla stagione 2004-05 \u00e8 allenatore dei New Orleans Hornets e nella stagione 2007-08 raggiunge per la prima volta la post season con 56 vittorie e 26 sconfitte. Grazie a questa cavalcata riesce a vincere il premio di allenatore dell'anno. I suoi ragazzi raggiungono le semifinali di conference battendo i Dallas Mavericks, ma vengono sconfitti in 7 gare dai San Antonio Spurs.\nIl 1\u00ba luglio 2010 firma un contratto di tre anni con i Cleveland Cavaliers. Durante la sua prima stagione, chiusa con un record di 19 vittorie e 63 sconfitte, i Cavs hanno stabilito il nuovo record assoluto in NBA per il maggior numero di sconfitte consecutive (26), serie conclusasi l'11 febbraio 2011 con la vittoria casalinga sui Los Angeles Clippers.\nIl 18 aprile 2013, Scott viene licenziato dalla dirigenza dei Cleveland Cavaliers.\nDopo una stagione trascorsa come analista televisivo, il 26 luglio 2014 firma un contratto di quattro anni con i Los Angeles Lakers. Il 24 aprile 2016 viene esonerato, dopo aver ottenuto 38 vittorie e 126 sconfitte in due stagioni."}
{"id": "288719", "revid": "88740", "url": "https://it.wikipedia.org/wiki?curid=288719", "title": "Penisola di Kola", "text": "La penisola di Kola o penisola di Cola (; in sami di Kildin: \u041a\u0443\u044d\u043b\u043d\u044d\u0433\u043a \u043d\u0451\u0430\u0440\u0440\u043a, \"Kuelnegk njoarrk\"; in sami settentrionale: \"Guol\u00e1datnj\u00e1rga\"; in finlandese: \"Kuolan niemimaa\"; in norvegese: \"Kolahalv\u00f8ya\") \u00e8 una penisola situata all'estremit\u00e0 nord-occidentale del territorio della Federazione Russa ed \u00e8 parte dell'Oblast' di Murmansk. Confina a nord col mare di Barents e col mar Bianco ad est e a sud. Il suo confine occidentale corre dalla baia di Kola (mare di Barents) al golfo di Kandalak\u0161a (mar Bianco) passando attraverso i laghi di Imandra e di Kola, e lungo il fiume Niva.\nTerritorio, clima e ambiente.\nLa penisola ha una superficie di circa 100.000\u00a0km\u00b2; la sua costa settentrionale \u00e8 generalmente scoscesa, mentre quella meridionale \u00e8 piuttosto piatta; entro la penisola vi sono i gruppi montuosi dei monti Chibiny e dei Kejvy, che arrivano a una quota di 1.120\u00a0m. Vi si trovano minerali in abbondanza, fra cui apatite, ferro, alluminio, titanio e mica.\nI fiumi sono numerosi e dalla corrente piuttosto rapida e costituiscono un importante habitat per il salmone atlantico (\"Salmo salar\"), che vi ritorna per riprodursi in acqua dolce; i principali sono il Ponoj, la Voronja, la Varzuga, la Jokanga, la Strel'na, la Tuloma, la Umba e l'omonima Kola. Il territorio \u00e8 caratterizzato dalla presenza di molti laghi. Di questi i tre maggiori sono: l'Imandra, l'Umbozero e il Lovozero.\nIl clima della penisola di Kola \u00e8 meno freddo di quello della gran parte dei luoghi posti a latitudini confrontabili, grazie all'influenza delle correnti atlantiche: le temperature medie sono comprese fra i e i \u221213\u00a0\u00b0C in gennaio, fra gli 8\u00a0\u00b0C e i 14\u00a0\u00b0C in luglio. Il sud della penisola \u00e8 coperto dalla taiga, mentre sul suo lato settentrionale gli alberi tendono a scomparire e prevale la tundra.\nLa penisola nel suo complesso ha subito gravi danni ecologici per via sia dell'inquinamento dovuto alle numerose industrie militari (specialmente navali) insediate nella zona, sia per lo sfruttamento minerario dei giacimenti di apatite. Basti dire che nella penisola sono stoccati circa 250 reattori nucleari prodotti dalle forze armate sovietiche che non sono pi\u00f9 utilizzati ma continuano a generare radiazioni e scorie radioattive.\nStoria.\nPreistoria e primo medioevo.\nLa Penisola di Ryba\u010dij nel nord della Penisola di Kola era abitata gi\u00e0 tra il VII-V millennio a.C. Nel III-II millennio a.C., la penisola venne occupata da popolazioni provenienti da sud, ovvero dalla moderna Carelia. L'isola di Bol'\u0161oj Olenij nel Mare di Barents \u00e8 un importante sito archeologico dell'Et\u00e0 del Bronzo, da cui \u00e8 stato possibile recuperare resti del DNA degli antichi abitanti. Dalla fine del I millennio a.C., la penisola fu abitata da popolazioni S\u00e1mi, che vivevano principalmente di pesca e allevamento di renne. \nNel XII secolo, i Pomori provenienti dalla Baia di Onega e dalla Dvina Settentrionale scoprirono la penisola. I Pomori organizzavano battute di caccia e pesca e intrapresero uno scambio con i S\u00e1mi. Verso la fine del XII secolo, i Pomori esplorarono tutta la costa settentrionale e raggiunsero il Finnmark, l'area settentrionale della Norvegia.\nRepubblica di Novgorod.\nDalla seconda met\u00e0 del XII secolo, la Penisola di Kola divenne gradualmente parte della Repubblica di Novgorod. Un trattato del 1265 di Yaroslav Yaroslavich con Novgorod menziona Tre Volost (\u0432\u043e\u043b\u043e\u0441\u0442\u044c \u0422\u0440\u0435), che in seguito \u00e8 anche menzionato in altri documenti risalenti al 1471. Oltre a Tre Volost, i documenti novgorodiani del XIII-XV secolo menzionano anche Kolo Volost, che confinava con Tre approssimativamente lungo la linea tra l'isola di Kil'din e il promontorio della Penisola di Turiy. Kolo Volost si trovava ad ovest di quella linea, mentre Tre si trovava ad est di essa. Nel XIII secolo divenne evidente la necessit\u00e0 di formalizzare il confine tra la Repubblica di Novgorod e i paesi scandinavi. I Novgorodiani, insieme ai Careliani venuti da sud, raggiunsero la costa dell'attuale distretto Pechengsky e la parte della costa del Varangerfjord vicino al fiume Jakobselva, che ora fa parte della Norvegia. La popolazione Sami fu costretta a rendere omaggio. I Norvegesi, tuttavia, stavano anche tentando di prendere il controllo di queste terre, provocando conflitti armati. Nel 1251, un conflitto tra Careliani, i Novgorodiani e servi del re di Norvegia port\u00f2 all'istituzione di una missione novgorodiana in Norvegia; sempre nel 1251, a Novgorod fu firmato il primo trattato con la Norvegia riguardante le terre dei Sami e il sistema di riscossione dei tributi, facendo in modo che il popolo Sami rendesse omaggio sia a Novgorod sia alla Norvegia. Secondo i termini del trattato, i novgorodiani potevano raccogliere tributi dai Sami fino al fiordo di Lyngen a ovest, mentre i Norvegesi potevano raccogliere tributi sul territorio dell'intera penisola di Kola tranne nella parte orientale della costa di Tersky. Nessun confine di stato \u00e8 stato stabilito dal trattato del 1251. \nIl trattato port\u00f2 a un breve periodo di pace, ma i conflitti armati ripresero subito dopo. Le cronache documentano gli attacchi dei Novgorodiani e dei Careliani al Finnmark e alla Norvegia settentrionale gi\u00e0 nel 1271, e continuarono fino al XIV secolo. Il confine ufficiale tra le terre di Novgorod e le terre di Svezia e Norvegia fu stabilito dal Trattato di N\u00f6teborg il 12 agosto 1323. Il trattato si concentrava principalmente sul confine dell'istmo della Carelia e sul confine a nord del lago Ladoga. Un altro trattato che sulla questione dei confini settentrionali fu il Trattato di Novgorod firmato con la Norvegia nel 1326, che pose fine ai decenni delle scaramucce di confine norvegese-novgorodiane nel Finnmark. Secondo il trattato, la Norvegia ha rinunciato a tutte le rivendicazioni sulla penisola di Kola. Tuttavia, il trattato non affrontava la situazione con il popolo Sami che rendeva tributo sia alla Norvegia che a Novgorod, e la pratica continu\u00f2 fino al 1602. Sebbene il trattato del 1326 non definisse il confine in dettaglio, conferm\u00f2 la demarcazione del confine del 1323, che rimase pi\u00f9 o meno invariata per i successivi seicento anni, fino al 1920. Nel XV secolo i Novgorodiani iniziarono a stabilire insediamenti permanenti nella penisola: Umba e Varzuga, i primi insediamenti permanenti documentati dei Novgorodiani, risalgono al 1466. Nel corso del tempo, tutte le aree costiere a ovest del fiume Pyalitsa erano state colonizzate, creando un territorio in cui la popolazione era principalmente novgorodiana. Amministrativamente, questo territorio era diviso in Volost di Varzuzhskaya e Volost di Umbskaya, che erano governate da un posadnik dell'area della Dvina settentrionale. La Repubblica di Novgorod perse il controllo di entrambi questi volost al Granducato di Mosca dopo la battaglia di Shelon nel 1471, e la repubblica stessa cess\u00f2 di esistere nel 1478 quando Ivan III prese la citt\u00e0 di Novgorod.\nTutti i territori di Novgorod, compresi quelli della penisola di Kola, divennero parte del Granducato di Mosca. La Repubblica di Novgorod perse il controllo della penisola al Granducato di Mosca nel 1471, ma la migrazione russa non si ferm\u00f2. Diversi nuovi insediamenti furono stabiliti durante il XVI secolo e il popolo Sami e Pomor fu costretto alla servit\u00f9. Nella seconda met\u00e0 del XVI secolo, la penisola divenne oggetto di controversia tra l'Impero di Russia e il Regno di Danimarca-Norvegia, che port\u00f2 al rafforzamento della posizione russa. Entro la fine del XIX secolo, la popolazione indigena Sami era stata per lo pi\u00f9 costretta a nord dai russi e dai nuovi arrivati Izhma Komi e Nenet Cominizzati, i cosiddetti Yaran, che migrarono qui per sfuggire a un'epidemia di malattie delle renne nel loro casa nel sud-est del Mar Bianco. Il centro amministrativo ed economico originale dell'area era Kola, situata all'estuario del fiume Kola nella baia di Kola. Tuttavia, nel 1916, Romanov-na-Murmane (ora Murmansk) fu fondata e divenne rapidamente la citt\u00e0 e pi\u00f9 grande della penisola.\nInsediamento russo.\nLa migrazione russa verso la penisola continu\u00f2 nel XVI secolo, quando furono stabiliti nuovi insediamenti come Kandalaksha e Porya-Guba. Kola \u00e8 menzionata per la prima volta nel 1565. Alla fine del XV secolo, i Pomor e i Sami furono costretti alla servit\u00f9, principalmente dai monasteri sotto forma di \"vot\u010dina\". I \"vot\u010dina\" monasteriali si espansero notevolmente durante il XVII secolo, ma furono abolite nel 1764, quando tutti i contadini della penisola di Kola divennero contadini statali. Nella seconda met\u00e0 del XVI secolo, il re Federico II di Danimarca-Norvegia chiese allo Zar di Russia di cedere la penisola. La Russia rifiut\u00f2 e, al fine di organizzare difese adeguate, stabil\u00ec la posizione di un voyevoda con sede a Kola, che divenne il centro amministrativo della regione. In precedenza, i compiti amministrativi erano svolti dagli esattori delle tasse di Kandalaksha. La nuova unit\u00e0 amministrativa, il \"Kolsky Uyezd\", copriva la maggior parte del territorio della penisola, ad eccezione dei Volost di Varzuzhskaya e Umbskaya, che facevano parte del Dvinsky Uyezd, cos\u00ec come la parte settentrionale della Carelia fino a Lendery. Nonostante l'attivit\u00e0 economica, l'insediamento permanente della penisola non si intensific\u00f2 fino al 1860 e anche allora rimase sporadico fino al 1917. La popolazione di Kola nel 1880, ad esempio, era solo di circa 500 abitanti che vivevano in 80 famiglie, rispetto ai 1.900 abitanti in 300 famiglie che vivevano l\u00ec nel 1582. Le strutture di trasporto erano praticamente inesistenti e la comunicazione con il resto della Russia irregolare. \nIl 1887 vide un afflusso di persone Izhma Komi e Nenets che stavano migrando verso la penisola per sfuggire a un'epidemia di malattie delle renne nelle loro terre d'origine e portarono con s\u00e9 le loro grandi mandrie di cervi, provocando una maggiore concorrenza per i pascoli, un conflitto tra i Komi e i Sami, e nell'emarginazione della popolazione Sami locale. Entro la fine del XIX secolo, la popolazione Sami era stata per lo pi\u00f9 costretta a nord, con i russi di etnia russa che si stabilivano nel sud della penisola. \nNel 1894, la penisola fu visitata dal ministro delle finanze russo, che si convinse del potenziale economico della regione. Nel 1896 un telefono e una linea telegrafica furono estesi a Kola, migliorando le comunicazioni con la terraferma. Fu anche considerata la possibilit\u00e0 di costruire una ferrovia, ma non venne stata intrapresa alcuna azione. Sempre nel 1896 fu fondata Alexandrovsk (ora Polyarny), che crebbe di dimensioni cos\u00ec rapidamente che le fu concesso lo status di citt\u00e0 nel 1899. L'unit\u00e0 amministrativa di Kolsky Uyezd fu ribattezzata Alexandrovsky Uyezd.\nDurante la Prima guerra mondiale, la penisola ancora poco sviluppata si trov\u00f2 improvvisamente in una posizione strategica, poich\u00e9 le comunicazioni tra la Russia e gli Alleati furono interrotte e i porti senza ghiaccio della costa di Murman rimasero l'unico mezzo per inviare i rifornimenti di guerra all'Est. Nel marzo 1915, la costruzione della ferrovia fu affrettata e la ferrovia fu rapidamente aperta nel 1916, anche se era solo parzialmente completata e mal costruita. Nel 1916 fu fondata Romanov-na-Murmane (l'attuale Murmansk) come punto terminale della nuova ferrovia, e la citt\u00e0 crebbe rapidamente fino a diventare la pi\u00f9 grande della penisola.\nPeriodo sovietico e contemporaneo.\nIl regime sovietico fu stabilito sulla penisola il 9 novembre (26 ottobre) 1917, ma il territorio fu occupato dalle forze degli alleati prebellici della Russia nel marzo 1918 - marzo 1920. Alexandrovsky Uyezd fu trasformato nel Governatorato di Murmansk dal governo sovietico nel giugno 1921. Il 1\u00ba agosto 1927, il Comitato esecutivo centrale panrusso (VTsIK) emise due risoluzioni: \"Sull'istituzione dell'oblast di Leningrado\" e \"Ai confini e la composizione degli Okrugs dell'oblast di Leningrado\", secondo le quali il Governatorato di Murmansk veniva trasformato in Murmansk Okrug (diviso in sei distretti) e incluso nell'Oblast' di Leningrado. Questa disposizione rimase in vigore fino al 28 maggio 1938, quando l\"'okrug\" venne separato dall'Oblast' di Leningrado, fuso con il distretto di Kandalakshsky della Repubblica Socialista Sovietica Autonoma di Carelia (RSSAC) e trasformato nel moderno Oblast' di Murmansk.\nIl periodo sovietico vide un aumento significativo della popolazione (799.000 nel 1970 contro 15.000 nel 1913), sebbene la maggior parte della popolazione rimase concentrata nelle localit\u00e0 urbane lungo le ferrovie e la costa del mare. La maggior parte dei territori scarsamente popolati al di fuori delle aree urbanizzate venivano utilizzati per l'allevamento delle renne. Nel 1920-1940, la citt\u00e0 di Kirovsk e diversi insediamenti di lavoro furono stabiliti nella penisola. [32] I popoli Sami furono soggetti a collettivizzazione forzata, con pi\u00f9 della met\u00e0 delle loro mandrie di renne collettivizzate nel 1928-1930. Inoltre, le pratiche tradizionali di pastorizia Sami furono gradualmente eliminate a favore dell'approccio Komi pi\u00f9 redditizio dal punto di vista economico, che enfatizzava gli insediamenti permanenti rispetto alla pastorizia libera. Poich\u00e9 la cultura Sami \u00e8 fortemente legata alle pratiche di pastorizia, questo ha portato il popolo Sami a perdere gradualmente la propria lingua e la conoscenza tradizionale della pastorizia. La maggior parte dei Sami fu costretta a stabilirsi nel villaggio di , che divenne il centro culturale del popolo Sami in Russia. Quei Sami che resistevano alla collettivizzazione erano soggetti al lavoro forzato o alla morte. Varie forme di repressione contro i Sami continuarono fino alla morte di Stalin nel 1953.\nNegli anni '90, il 40% dei Sami viveva in aree urbanizzate, anche se alcuni branchi di renne in gran parte della regione. I Sami non erano gli unici soggetti a repressioni. Migliaia di persone furono mandate a Kola negli anni '30 -'50, e nel 2007 oltre duemila persone - discendenti di coloro che vi furono mandati con la forza - vivono ancora nella penisola. Una parte significativa delle persone deportate a Kola erano contadini della Russia meridionale. Il lavoro dei prigionieri veniva spesso utilizzato per la costruzione di nuove fabbriche e per il personale di quelle che erano operative: nel 1940, ad esempio, l'intero complesso minerario del Nornickel' (Norilsk'ij nickel') fu affidato al Commissariato del popolo per gli affari interni NKVD).\nPopolazione.\nLa penisola \u00e8 abitata da gran parte della popolazione lappone (o sami) della Russia, che negli anni del regime comunista fu costretta a stabilirsi nella citt\u00e0 di Lovozero e che ora \u00e8 tornata ad allevare le renne in gran parte della regione.\nIl principale centro della regione \u00e8 il porto di Murmansk, che si trova sulla costa del mare di Barents, all'estremo limite occidentale della penisola. Nel periodo sovietico Murmansk era sede di gran parte della produzione dei sottomarini della marina sovietica e ancora oggi rimane una delle principali basi navali della Russia."}
{"id": "288723", "revid": "2108263", "url": "https://it.wikipedia.org/wiki?curid=288723", "title": "Filippo III Arrideo", "text": "Biografia.\nArrideo nacque nel 352 a.C. come figlio illegittimo di Filippo II, re di Macedonia, e della sua concubina Filinna di Larissa. Da parte di padre era fratellastro di Alessandro Magno, la cui madre era la regina Olimpiade. Assunse il nome Filippo al momento dell'ascesa al trono, nel 323 a.C., dopo la morte di Alessandro.\nLo storico Plutarco riporta che Arrideo soffrisse di turbe mentali e forse epilessia, dacch\u00e9 la matrigna Olimpiade gli avrebbe fatto somministrare dei veleni, per evitare che potesse mettere in pericolo la successione di Alessandro al trono. Certo \u00e8 che Arrideo fu per tutta la vita una figura debole, usato da altri come una marionetta nelle contese per il potere. Lo stesso Alessandro non pare aver considerato il fratellastro un rivale e lo port\u00f2 con s\u00e9 nella sua campagna in Asia. Quando per\u00f2 il satrapo di Caria offr\u00ec la propria figlia in moglie ad Arrideo, Alessandro lo proib\u00ec.\nSalita al trono.\nAlessandro Magno mor\u00ec l'11 giugno del 323 a.C. a Babilonia. Tra i suoi generali si accese immediatamente una lite, su chi dovesse succedere al giovane re alla guida del suo immenso impero. Perdicca, comandante della cavalleria, sosteneva si dovesse aspettare che la vedova di Alessandro, Rossane, all'epoca incinta, partorisse e, se il bambino fosse stato un maschio, incoronarlo. Meleagro, comandante della fanteria, sosteneva invece si dovesse incoronare subito Arrideo. Dopo l'assassinio di Meleagro si giunse al compromesso, che il figlio di Alessandro e Rossane, chiamato Alessandro anche lui, e Arrideo, che assunse il nome Filippo, portassero entrambi il titolo reale. Perdicca assunse la reggenza.\nCinane, un'altra figlia di Filippo II e sorellastra di Alessandro Magno e Arrideo, offr\u00ec la propria figlia Euridice in sposa al nuovo re. Per impedirlo, Perdicca fece assassinare Cinane, ma ci\u00f2 scaten\u00f2 delle proteste in seno all'esercito, per cui il matrimonio alla fine fu celebrato. Filippo III si sottrasse quindi all'influenza di Perdicca e cadde sotto quella dell'autoritaria moglie Euridice. Questa tent\u00f2 di utilizzarlo nel corso delle guerre dei diadochi per accaparrarsi il potere sull'eredit\u00e0 di Alessandro Magno.\nPerdicca perse in breve tempo il controllo sull'impero macedone. Nel 320 a.C. invase l'Egitto, ove il diadoco Tolomeo si era fatto re, ma il tentativo di guadare il Nilo si risolse in un disastro, con molti soldati che finirono annegati o divorati dai coccodrilli. Gli stessi ufficiali di Perdicca si rivoltarono contro il loro comandante e lo uccisero. Filippo Arrideo ed Euridice seguirono il generale Antipatro in Macedonia e un anno dopo, quando questi mor\u00ec, si associarono a suo figlio Cassandro, il quale fu nominato reggente dal debole re. Essendo per\u00f2 Cassandro impegnato nella guerra contro il rivale Poliperconte (seconda guerra dei diadochi), il governo del paese era di fatto esercitato dalla regina Euridice.\nPoliperconte si alle\u00f2 con Olimpiade, la madre di Alessandro Magno, e il cugino di lei, il re d'Epiro Eacide. Costoro avevano con s\u00e9 anche Rossane e Alessandro IV, la vedova e il figlio di Alessandro Magno, sicch\u00e9, quando entrarono in Macedonia, l'esercito di Filippo III si rifiut\u00f2 di affrontarli. Il re e sua moglie furono catturati ad Anfipoli, imprigionati e fatti uccidere nel 317 a.C. Cassandro riconquist\u00f2 la Macedonia l'anno dopo e li fece seppellire degnamente."}
{"id": "288725", "revid": "1124164", "url": "https://it.wikipedia.org/wiki?curid=288725", "title": "Basilica di Santa Giustina", "text": "La Basilica abbaziale di Santa Giustina \u00e8 un importante luogo di culto cattolico di Padova, situato in Prato della Valle.\nPrima dell'anno 1000 l'annesso monastero fu luogo di culto da prima dipendenza episcopale e poi affidato ad una comunit\u00e0 di monaci benedettini che ne fecero un'importante abbazia. Nel XV secolo fu sede della grande riforma dell'abate Ludovico Barbo che port\u00f2 alla fondazione della Congregazione cassinese. Sino alle soppressioni napoleoniche fu una della maggiori abbazie della cristianit\u00e0 e la basilica, ricostruita nel XVI secolo, \u00e8 tuttora una delle basiliche pi\u00f9 grandi del mondo. L'intero complesso \u00e8 propriet\u00e0 dello Stato italiano. Al suo interno, oltre alle celebri opere di Paolo Veronese, Sebastiano Ricci, Luca Giordano e della famiglia Corbarelli, si venerano le reliquie insigni dei santi Innocenti, san Luca evangelista, san Mattia apostolo, san Prosdocimo, S. Felicita, Vergine e dei SS. Innocenti, san Giuliano, sant'Urio, beato Arnaldo da Limena, san Massimo e della santa titolare, Giustina.\nPapa Pio X la elev\u00f2 al rango di basilica minore.\nStoria.\nBasilica Opilionea.\nNel VI secolo, il prefetto del pretorio d'Italia ostrogoto Venanzio Opilione costru\u00ec sul luogo della tomba di santa Giustina di Padova, martirizzata nel 304, una basilica di raffinate proporzioni affiancata da un oratorio dedicato a san Prosdocimo e da altri ambienti destinati al culto.\nCostruzione romanico-gotica.\nLa Basilica opilionea, che era stata successivamente affiancata da un importante monastero benedettino, croll\u00f2 in gran parte con il terremoto del 1117. Ricostruita frettolosamente negli anni successivi, incorporando e riutilizzando ci\u00f2 che restava della precedente costruzione, fu nei secoli seguenti un continuo cantiere, che tra il XIV e il XV secolo si concentr\u00f2 sul coro, la sacrestia, e la cappella di San Luca. In questo periodo si ricostru\u00ec pure in grandiosa maniera il vicino cenobio, con ben quattro chiostri. Fondamentale fu la carismatica presenza dell'abate Ludovico Barbo, che a Santa Giustina fond\u00f2 la Congregazione cassinese.\nFabbrica rinascimentale.\nA partire dal 1501 si principi\u00f2 una nuova costruzione sul progetto che dom Girolamo da Brescia present\u00f2 al Capitolo generale nel 1489. Lo scavo e l'erezione delle fondazioni fu un'impresa grandiosa, perch\u00e9 il terreno era \"paludoso pieno di fortumi e d'interne voragini\". Abbandonato poi il progetto del da Brescia, su invito di Bartolomeo d'Alviano i monaci affidarono i lavori a Sebastiano da Lugano e poi ad Andrea Briosco. Dalla morte di quest'ultimo la fabbrica pass\u00f2 alla responsabilit\u00e0 prima di Andrea Moroni e poi di Andrea da Valle. L'enorme cantiere, tra angherie e vicissitudini, si protrasse per pi\u00f9 di un secolo - a Padova ancora si dice \"te si longo come \u0197a fabrica de Santa Giustina\" ovvero \"sei molto lento\". La basilica fu solennemente consacrata il 14 marzo 1606.\nDal XIX secolo.\nIn seguito alle legislazioni ecclesiastiche napoleoniche l'abbazia fu sequestrata ed i monaci furono allontanati. Pi\u00f9 di tre quarti dei beni artistici dei benedettini furono spediti in Francia, altri furono venduti o alienati. La pala di San Luca part\u00ec per Brera. La basilica rimase inofficiata per due anni, dal 1810 al 1812, sino a quando il vescovo Francesco Scipione Dondi dall'Orologio, per scongiurarne la demolizione, la eresse parrocchia gestita da sacerdoti secolari. Il vicino monastero divenne ospedale militare e poi caserma.\nAll'inizio del Novecento si accesero movimenti di valorizzazione del complesso come importante centro spirituale: nel 1909 l'edificio fu elevato a basilica minore da papa Pio X e nello stesso anno fu incoronata solennemente l'icona della \"Madonna Costantinopolitana\".\nNel 1919 alcuni monaci dell'Abbazia di Praglia si prestarono a ricostituire l'Abbazia su approvazione di papa Benedetto XV. I monaci ottennero il permesso dal Governo italiano di officiare la basilica, ma solo nel 1923 riuscirono a rioccupare parte del vecchio monastero. Nel 1943 la nuova comunit\u00e0 benedettina elesse, dopo pi\u00f9 di un secolo, il suo abate. Nel 1948 il demanio concesse l'uso di altri spazi ai monaci, che avviarono una grande campagna di ripristino e restauro.\nL'intero enorme complesso \u00e8 di propriet\u00e0 statale e su buona parte del monastero insiste ancora l'Esercito Italiano, situazione che grava sulla conservazione delle strutture, degrado che coinvolge anche le strutture della basilica, colpite dalle scosse del terremoto del 2012.\nDescrizione.\nArchitettura.\nL'edificio si innalza su una pianta a croce latina che si estende da levante a ponente. Con i suoi 118,5 m di lunghezza e 82 m di larghezza, la basilica di Santa Giustina \u00e8 una delle pi\u00f9 grandi della cristianit\u00e0. Nona nel mondo, settima in Italia, per lunghezza dopo San Giovanni in Laterano, era la chiesa pi\u00f9 grande dello Stato della Serenissima Repubblica. L'imponenza dell'edificio si misura con il grandioso invaso del Prato della Valle, su cui si affaccia.\nSorte nell'ordine composito, le tre principali cappelle, che sono il presbiterio col coro, e le due dei santi Luca e Mattia che formano il transetto della basilica, concludono entrambe a semicircolo e sono affiancate da due cappelle ciascuna concluse sempre con abside semicircolare. Lungo le navate, si aprono dodici cappelle minori a pianta quadra, sei per parte. I 26 grandiosi pilastri sostengono la copertura a cupole prive di tamburo, volte a botte e la complessit\u00e0 della crociera illuminata da otto cupole coperte a piombo: quella centrale, con la lanterna, \u00e8 alta quasi 70 m ed \u00e8 sovrastata dalla statua di rame, rivolta alla citt\u00e0, raffigurante Santa Giustina, alta circa 5 m. Le quattro cupole circondanti la centrale presentano anch'esse sulla propria sommit\u00e0 statue metalliche di vari santi: Prosdocimo, Benedetto, Daniele e il beato Arnaldo. Gli otto semicatini della crociera e i tre catini sul soffitto della navata centrale, senza per\u00f2 provocare cupole all'esterno del tetto, che resta a capanna, furono eretti su suggerimento di Vincenzo Scamozzi verso il 1605 per rendere perfetta l'acustica dell'edificio. E queste ultime tre calotte interne presentano un'altezza diversa fra loro e digradante mano a mano che ci si allontana dall'altar maggiore in direzione della controfacciata.\nIl pavimento della basilica fu gettato tra il 1608 e il 1615 su disegno geometrico, con marmo giallo, blu e rosso in una resa di effetto straordinario e caleidoscopico. Vi sono pure molti brani di marmo greco, proveniente dalla basilica opilionea.\nLa facciata, incompiuta, si innalza su un crepidoma che porta ai tre portali chiusi da moderni battenti bronzei. Sulle ruvide pareti si aprono un grande rosone ed alcune pi\u00f9 piccole aperture, pi\u00f9 quattro nicchie vuote su cui sono state collocate, in occasione del Giubileo del 2000, altorilievi raffiguranti gli Evangelisti, secondo l'antichissima iconografia del tetramorfo. Per la facciata in passato erano state proposte pi\u00f9 soluzioni di compimento: le ultime furono quelle di Giuseppe Jappelli. Disposti a destra e sinistra in modo simmetrico a precedere la facciata, due grandi grifi stilofori di et\u00e0 romanica, gi\u00e0 parte della vecchia facciata della basilica.\nL'imponente fiancata esterna, rivolta a nord, mostra la complessit\u00e0 dell'edificio: le navate, le finestre termali, i grandi rosoni l'intervallarsi del cotto alla pietra bianca.\nAltare maggiore e coro.\nIl presbiterio, elevato dal livello di calpestio del resto dell'edificio, \u00e8 accessibile da una scalinata monumentale. Sotto si apre una ampia cripta, ora adibita a cappella invernale. Le preziose balaustre sono opera di Francesco Contini (1630). Ai lati, in alto, entro nicchie, due busti che raffigurano idealmente i due patrizi romani Vitaliano (a destra) e Opilione (a sinistra) preziose opere di Giovanni Francesco de Surdis del 1561.\nL'altare maggiore elevato solennemente su scalini, ha i vari prospetti decorati a \"rimesso di paragone\" o \"alla fiorentina\" ovvero sottili tarsie marmoree su cui si inseriscono ampi brani di madreperla, coralli, lapislazzuli, corniola, perle, ed altri preziosi. Il finissimo lavoro fu compiuto tra il 1637 ed il 1643 dal Pietro Paolo Corbarelli su disegno di Giovan Battista Nigetti, fratello del pi\u00f9 famoso Matteo Nigetti. Il 7 ottobre 1627 con gran pompa, venne inserito sotto la mensa dell'altare il corpo di santa Giustina.\nLe guide settecentesche ricordano come nelle solennit\u00e0 sull'altare erano esposte due grandi statue d'argento raffiguranti i santi Prosdocimo e Giustina con basamenti su cui erano raffigurate \"le principali azioni delle vite loro in minutissimi rilievi\". Queste opere furono probabilmente disperse e distrutte durante l'invasione napoleonica. Nel 1953 si pose accanto all'altare il portacero pasquale lavoro di Arrigo Minerbi.\nAi lati dell'altare, in alto a \"cornu epistulae\" e a \"cornu evangelii\", due grandiose casse d'organo e cantorie in stile manierista composte da legno dorato e policromo, decorate da statue e sontuose grottesche e cariatidi (vi sono agli apici san Prosdocimo e san Massimo), opere concluse entro il 1653 su progetto di Ambrogio Dusi, pensate a bilanciamento della grandiosa macchina in stile corinzio che giganteggia sul fondo dell'abside, opera di Giovanni Manetti compiuta probabilmente su disegno di Michele Sanmicheli. In pietra e legno dorati, fu costruita nel 1576 per ospitare la pala di Paolo Veronese raffigurante \"il martirio di Santa Giustina\" (1572): olio su tela, uno dei pi\u00f9 complessi lavori dell'artista; ricca di figure che affollano il martirio della santa, su cui irrompe Cristo in gloria circondata da una gran turba angelica. L'opera \u00e8 caratterizzata dal raffinato contrasto tra le figure dei carnefici adombrati e quella della martire, colpita dalla luce proveniente da Cristo. L'impostazione prospettica dell'opera, la disposizione dei personaggi e dell'imponente architettura che viene accennata sulla parte destra, lasciano spazio alla raffigurazione della basilica del Santo.\nLungo le pareti all'interno di arcate cieche, sono incassate quattro \"mezzelune\" dipinte da Giovanni Francesco Cassana (\"Apparizione dei tre angeli ad Abramo\", \"Il castigo di Nabab ed Abiud\") e da Pietro Ricchi (\"La lotta di Giacobbe\" \"La morte di Sisara\"). Tra le tele, entro nicchie statue marmoree raffiguranti Sansone e Davide.\nIl monumentale coro ligneo in noce \u00e8 uno dei pi\u00f9 proficui esempi dell'ebanisteria cinquecentesca: compiuto a partire del 1555 in stile corinzio dall'artista francese Richard Taurigny di Rouen sotto la direzione dell'abate Eutichio Cordes \u00e8 caratterizzato da ottantotto stalli intagliati ad alto e bassorilievo con i fatti dell'Antico Testamento e con le azioni di Cristo, mentre i due sedili liturgici a tre posti ciacuno posti sotto gli organi raffigurano scene delle vite dei santi Pietro e Paolo. Compiuto in una ventina d'anni, secondo il Rossetti, le raffigurazioni che accompagnano ogni scanno furono tratte da disegni di Domenico Campagnola.\nIl grande cassone dei libri corali posto al centro del coro \u00e8 sempre opera di Richard Taurigny. Gli altorilievi che lo nobilitano raffigurano episodi della vita di santa Giustina, rappresentata a tutto tondo sulla cima del leggio rotante.\nParte sinistra (dal presbiterio).\nCappella del Santissimo Sacramento.\nL'architettura inferiore della cappella \u00e8 ricoperta ed impreziosita cromaticamente da diversi marmi, mentre la volta \u00e8 affrescata con la splendida raffigurazione de \"Angeli ed Apostoli adorano il Santissimo Sacramento\", riuscito lavoro di Sebastiano Ricci compiuto verso il 1700 e caratterizzato dall'uso del trompe-l'\u0153il. Il catino \u00e8 occupato dalla raffigurazione del Padre Eterno, preceduto dagli Apostoli, raffigurati come se posti sulla sommit\u00e0 delle pareti della cappella, tendenti ed adoranti verso il Santissimo Sacramento portato in trionfo da una turba angelica.\nL'altare \u00e8 opera compiuta a pi\u00f9 riprese dagli anni '40 del Seicento su progetto di Lorenzo Bedogni poi decorato da Pietro Paolo Corbarelli, e dai figli Simone, Antonio e Francesco verso il 1656. Fu concluso nel 1674 ad opera di Giuseppe Sardi e di Giusto Le Court che plasm\u00f2 i due straordinari angeli adoranti mentre le statue in bronzo sul tabernacolo sono fusione di Carlo Trabucco (1697). Le altre opere scultoree sono di Michele Fabris e Alessandro Tremignon.\nPrima di ospitare il Santissimo Sacramento, la cappella era occupata dall'altare contenente le reliquie dei Santi Innocenti.\nCappella del beato Arnaldo da Limena.\nIl grande altare fu compiuto entro il 1681, quando Bernardo Falcone consegn\u00f2 il gruppo di angeli e la statua posta sopra l'urna che accoglie le reliquie del beato Arnaldo da Limena. I santi Pietro e Paolo, sono lavori di Orazio Marinali e Michele Fabris. Il paliotto a rimesso fiorentino \u00e8 lavoro dei Corbarelli.\nTransetto sinistro e arca di san Luca Evangelista.\nIl grande spazio, che soffre degli adattamenti liturgici attuati negli anni del Concilio Vaticano II, ruota attorno all'arca che ospita le reliquie di san Luca Evangelista, stupenda opera di scuola pisano-veneta del 1313, commissionata dall'abate Gualpertino Mussato e qui trasportata dalla vecchia cappella gotica nel 1562: l'arca \u00e8 composta in marmo serpentino e marmo veronese ed \u00e8 arricchita da otto riquadri in alabastro scolpiti ad altorilievo raffiguranti angeli e simbologie legate al santo, pure raffigurato intento alla scrittura. Il tutto poggia su due colonne di granito e due colonne tortili d'alabastro mentre al centro \u00e8 posto un sostegno in marmo greco, raffigurante angeli che come cariatidi, supportano l'arca. L'altare, ora spostato, ma un tempo poggiante verso l'arca, \u00e8 del XVI secolo. Tutto intorno percorre un moderno e discutibile coro ligneo. In alto \u00e8 posta una copia cinquecentesca - attribuita ad Alessandro Bonvicino - della \"Madonna costantinopolitana\" o \"Salus Populi Patavini\" incorniciata e sostenuta da angeli in bronzo di Amleto Sartori, lavori del 1960-1961. L'icona originale bizantina, secondo la tradizione dipinta da san Luca e portata a Padova al salvo dalla furia iconoclasta di Costantinopoli, si trova oggi all'interno di una teca, nel monastero.\nSull'ampia parete di destra \u00e8 posto il grande telero di Antonio Balestra, opera del 1718 raffigurante il \"martirio dei Santi Cosma e Damiano\" mentre dirimpetto, sulla parete sinistra, grandiosa \"Strage degli Innocenti\" di Sebastiano Galvano, opera firmata e collocabile alla met\u00e0 del Cinquecento, proveniente dalla chiesa di San Benedetto Novello.\nCappella di santa Felicita.\nLa cappella ospita il monumentale altare sovrastato dall'urna contenente le spoglie di santa Felicita monaca, rinvenute nel 1502 nel sacello di san Prosdocimo. L'opera scultorea \u00e8 in parte di Orazio Marinali e gioca sulle cromie del marmo bianco e del marmo rosso di Francia. La statua raffigurante la Santa orante \u00e8 posta sopra l'urna, mentre ai lati stanno due angeli ed i santi Marco e Simone. Il prospetto della mensa \u00e8 raffinatissimo ed \u00e8 decorato a rimesso dai Corbarelli: tra fontane, giardini e siepi spicca la raffigurazione della incompiuta facciata della basilica.\nCappella di san Giuliano.\nL'altare conserva il corpo di san Giuliano Martire ed \u00e8 opera di Giovanni Comin (1680) che ha plasmato anche la statua del Santo, posta a capo dell'urna. Il resto delle decorazione scultorea, tra cui le belle statue dei santi Andrea e Matteo, appartiene a Bernardo Falcone.\nCappella di san Mauro Abate.\nSulla complessa ancona dell'altare, dall'architettura barocca giocata sulle cromie del marmo bianco e nero di Genova, sta la pala raffigurante \"San Mauro abate invocato dagli infermi \"(1673)\" \"di Valentin Lefebvre. Il prospetto della mensa \u00e8 tutto decorato con marmo verde, marmi di Genova, marmo rosso di Francia.\nCappella di san Placido Martire.\nAnalogo all'altare di san Mauro, l'ancona ospita la bella pala di Luca Giordano \"Il martirio di San Placido e dei suoi compagni\", del 1676. Raffinata la decorazione dei Corbarelli alla base dell'ancona.\nCappella di san Daniele Levita.\nL'architettura dell'altare \u00e8 caratterizzata dall'uso del marmo rosso di Francia e del marmo di Carrara, colori della citt\u00e0 di Padova di cui san Daniele \u00e8 protettore; la pala (1677) di Antonio Zanchi ne raffigura il martirio. Il paliotto \u00e8 lavoro dei Corbarelli.\nCappella di san Gregorio Papa.\nLo splendido altare con architettura innalzata con marmo verde d'Africa e bianco di Carrara ospita la pala di Sebastiano Ricci \"San Gregorio Papa invoca la Vergine per la cessazione della peste a Roma\": splendida tela compiuta all'inizio del Settecento \u00e8 caratterizzata dal sontuoso cromatismo \"trattata dall'autore con la sua solita freschezza, e con grande spirito\". Il lavoro del Ricci sostitu\u00ec una precedente tela di Carlo Cignani che \"and\u00f2 a male\".\nCappella di san Giacomo minore.\nL'altare composto da marmo greco mostra la pala di Carlo Caliari \"Il martirio di San Giacomo Minore\". Il prospetto della mensa \u00e8 decorato con marmi a paragone alla maniera dei Corbarelli.\nParte destra (dal presbiterio).\nCappella della Piet\u00e0.\nLa cappella \u00e8 il capolavoro di Filippo Parodi che la comp\u00ec entro il 1689. L'artista genovese si occup\u00f2 del progetto architettonico, decorativo e scultoreo, definendo cos\u00ec uno spazio carico di pathos, che ruota attorno allo straordinario gruppo scultoreo della \"Piet\u00e0\". Tutta l'architettura della cappella \u00e8 elegantemente ricoperta di marmi a contrasto con la volta, adornata da una turba angelica plasmata a stucco. Al centro sta l'altare, la cui severa mensa in marmo bianco di Carrara e bronzo - ad evocare i sepolcreti d'et\u00e0 classica - \u00e8 attorniata da una bassa ancona su cui \u00e8 posta la Piet\u00e0 e distaccate, ma dialoganti, due statue raffiguranti san Giovanni e la Maddalena. La rigidit\u00e0 dell'architettura contrasta con il movimento del gruppo sull'altare pensato come un Golgota colpito da una folata di vento. La Vergine scopre il corpo del Cristo morto tra un virtuosismo dei panneggi reso in maniera magistrale dal Parodi. Un putto mostra gli strumenti della Passione. San Giovanni dialoga con lo spettatore mostrando con gesto maestoso la tragica scena, mentre la Maddalena contempla rapita la magnifica mano perforata di Ges\u00f9. Sopra, domina la croce avvolta dalle stoffe usate per la calata del corpo del Redentore. La carica emozionale del gruppo, di chiara derivazione berniniana, \u00e8 accentuata dalla luce calda che penetra dal grande oculo aperto sempre su progetto di Filippo Parodi. Lo spettatore che percorre la navata ed il transetto sinistro non pu\u00f2 che rimanere colpito dalla preziosit\u00e0 e dal calore cromatico sprigionato dalla cappella della Piet\u00e0.\nCappella di san Massimo Vescovo di Padova.\nL'altare ospita l'arca contenente i resti del secondo vescovo di Padova, san Massimo. Il gruppo sopra l'arca \u00e8 gli angioli che reggono le insegne vescovili con il san Giacomo sono lavoro di Michele Fabris (1681), mentre il solo san Bartolomeo \u00e8 frutto dello scalpello di Bernardo Falcone (1682). Il paliotto \u00e8 preziosissima opera dei Corbarelli, rifinito con preziosi e madreperla.\nSul retro dell'altare sono visibili i lacerti della precedente arca (1562) che contenevano le ceneri del santo, opera di Marcantonio de Surdis.\nLa porta monumentale della fine del XVI secolo posta sul lato sinistro d\u00e0 accesso al cosiddetto \"Corridoio della Messe\", collegamento tra il coro nuovo, il coro vecchio e la sacrestia sopra vi si apre un oculo. Sopra la modanatura \u00e8 posta la raffigurazione allegorica del \"Pie pellicane\".\nTransetto destro e arca di san Mattia Apostolo.\nIl grande spazio \u00e8 dominato da due imponenti teleri: a destra \"La missione degli Apostoli\" (1631) di Battista Bissoni e \"I Santi Cosma e Damiano salvati dall'angelo \"(1718) di Antonio Balestra, quest'ultimo proveniente dalla chiesa della Misericordia. Sotto, confessionali ed un pulpito databili tra il XVI ed il XVII secolo.\nNell'imponente arca in marmo greco ed africano - con altare addossato - giace parte del corpo di san Mattia apostolo: ispirata alla pi\u00f9 antica arca di san Luca che le \u00e8 dirimpetto, fu compiuta nel 1562 da Giovanni Francesco de Surdis che scolp\u00ec i bassorilievi che l'adornano raffiguranti gli Apostoli.\nDietro all'arca si apre la porta che conduce al \"Corridoio dei Martiri\". L'arcata quattrocentesca \u00e8 decorata a rilievi di gusto rinascimentali forse frutto di artisti della cerchia di Bartolomeo Bellano.\nUn piccolo tabernacolo d'alabastro con ricca grata in ferro battuto protegge una venerata rappresentazione mariana.\nCappella di sant'Urio.\nL'arca posta in cima all'altare (1682) contiene le spoglie di sant'Urio prete, custode della chiesa dei Santi Apostoli in Costantinopoli che salv\u00f2 le reliquie di san Luca, san Mattia e l'icona raffigurante la Vergine dalla furia iconoclasta trasportando tutto sino a \"Patavium\". La statua di sant'Urio, i magnifici angeli ed i santi Tommaso e Taddeo sono di Bernardo Falcone. Il prospetto della mensa \u00e8 lavoro a rimesso dei Corbarelli.\nCappella dei santi Innocenti.\nLa cappella verso gli anni '40 del Seicento fu utilizzata per la custodia del Santissimo Sacramento, in seguito venne costruito l'altare (1675) con la teca per le reliquie dei santi Innocenti - i resti di tre vittime di Erode -. La \"Santa Rachele affranta\" \u00e8 di Giovanni Comin (1690) mentre i due santi Giacomo il minore e Giovanni sono forse opera di Michele Fabris. Prezioso il paliotto dei Corbarelli. Dietro l'altare si custodisce la vecchia arca di Giovanni Francesco de Surdis, lavoro in marmo greco del 1562, decorata da finissimi bassorilievi raffiguranti le storie della Nativit\u00e0.\nCappella di san Benedetto Abate.\nLa pala d'altare \"San Benedetto accoglie i San Placido e San Mauro\" \u00e8 di Jacopo Palma il Giovane. L'architettura dell'ancona \u00e8 mossa da marmo nero e bianco di Genova. La mensa \u00e8 decorata finemente dai Corbarelli. Le pareti della cappella sono tutte decorate a stucco ed alcuni racemi inquadrano le due grandi tele del 1616: a destra \"San Benedetto riceve il re Totila a Montecassino\" di Giovanni Battista Maganza a sinistra \"San Benedetto consegna la regola agli ordini monastici e cavallereschi\" di Claudio Ridolfi.\nCappella di santa Scolastica.\nLe colonne che reggono l'ancona dell'altare sono di marmo di Sal\u00f2. La pala \"Morte di Santa Scolastica\" \u00e8 di Luca Giordano (1674). Preziosa la decorazione marmorea della mensa.\nCappella di san Gerardo Sagredo.\nLa pala \u00e8 opera (1674) di Johann Carl Loth e raffigura il martirio di san Gerardo Sagredo.\nCappella di santa Geltrude.\nLa pala \"L'estasi di Santa Gertrude\" \u00e8 lavoro di Pietro Liberi (1678-1679). Finissima la decorazione dei Corbarelli sui parapetti della mensa.\nCappella della Conversione di san Paolo.\nForse lavoro di Paolo Veronese in collaborazione con gli allievi, la pala accolta dall'ancona raffigura la conversione di San Paolo. Sulla parete sinistra una tela lunettata raffigura lo stesso soggetto, opera questa di Gaspare Diziani e proveniente dalla scomparsa chiesa delle Terese.\nCorridoio dei Martiri.\nVi si accede dal transetto destro: costruito nel 1564 sui resti della vecchia chiesa abbaziale di et\u00e0 medievale, fu pensato per permettere il passaggio sino al Sacello di San Prosdocimo. Il corridoio, affrescato tra il XVI ed il XVII secolo, \u00e8 voltato a crociera e nel mezzo, in uno spazio a pianta ottagonale coperto a cupola - decorata a fresco da Giacomo Ceruti -, v'\u00e8 il Pozzo dei Martiri: costruito su ordine dell'abate Angelo Sangrino nel 1565 ricollegandosi al precedente pozzo di et\u00e0 medievale (ancora visibile, nei sotterranei) che un tempo si trovava nel mezzo della navata centrale della basilica primitiva. Il pozzo, a pianta ottagonale, \u00e8 finemente lavorato a niello e composto da preziosi marmi e da brani d'alabastro. Una grata permette di scorgere sul fondo le ossa dei martiri dell'et\u00e0 di Diocleziano ritrovate in quel punto nel 1269 dalla beata Giacoma che li inginocchiatasi, provoc\u00f2 l'accendere miracoloso di dodici candele intorno al pozzo, tra lo stupore degli stanti. Sulle quattro nicchie che circondano il pozzo, quattro statue di terracotta dell'ultimo quarto del XVI secolo. Sull'angolo verso ponente \u00e8 stato portato alla luce un brano della decorazione musiva che adornava la pavimentazione della basilica opilionea del VI secolo.\nL'altare cinquecentesco sul fondo, posto a meridione, ospita la straordinaria tela di Pietro Damini \"Il ritrovamento del pozzo dei martiri e l'accensione miracolosa delle dodici candele \"da annoverare tra i migliori lavori dell'artista (attualmente il dipinto originale \u00e8 sostituito da una copia fotografica).\nL'altare poggia su quella che era la fiancata della basilica medievale. Spicca una coppia di bifore romaniche, riaperte nel 1923.\nIl percorso prosegue nell'ambiente voltato e decorato a fresco con straordinario gusto manierista, lungo le pareti spiccano resti e memorie della vecchia basilica, tra cui una grande gabbia di et\u00e0 medievale al cui interno sono poste le casse che contennero per un periodo le spoglie di san Luca. Spiccano due statue raffiguranti i santi Pietro e Paolo, fine lavoro di Francesco Segala.\nSacello di San Prosdocimo.\nCollegato al Corridoio dei Martiri vi \u00e8 il \"Sacello di San Prosdocimo \"o\" Sacello di Santa Maria\", edificio (in alzato) tra i pi\u00f9 antichi del Veneto: databile al VI secolo, \u00e8 unico resto conservatosi della basilica opilionea. In origine era cappella dedicata alla conservazione delle reliquie. Lo spazio, elevato in pianta a croce greca, \u00e8 caratterizzato da un'elegantissima copertura composta da cupola centrale, volte a botte tutto dipinto a grottesche nel Cinquecento in sostituzione della decorazione musiva presente in origine. L'absidiola, rivolta a levante, \u00e8 coperta da un piccolo catino. Fu luogo di sepoltura dei primi vescovi di Padova tra cui il primo, san Prosdocimo il cui corpo riposa all'interno dell'altare del 1564 ricavato da un sarcofago d'et\u00e0 romana e posto sulla destra (rispetto all'abside). Sopra l'altare \u00e8 esposta l'immagine clipeata che raffigura san Prosdocimo nelle vesti di un aristocratico romano, databile al V secolo. Gioiello artistico presente nella cappella \u00e8 la \"pergula, \"piccola iconostasi in marmo greco, straordinario pezzo del VI secolo conservatosi praticamente intonso nella primitiva posizione - posteriori solo i capitelli alle estremit\u00e0 -, con decorazione a niello originale che marca l'iscrizione \"In nome di Dio: in questo luogo sono state collocate le reliquie dei santi apostoli e di moltissimi martiri, i quali di degnino di pregare per il fondatore e per tutto il popolo fedele\". Lungo le pareti del piccolo atrio di accesso, resti di affreschi del XII secolo, decorazioni del Cinquecento, un \"pluteo doppio\" con pavoni, il timpano della porta d'accesso della basilica opilionea del VI secolo.\nNella cappella si conservava la \"Madonna Costantinopolitana\".\nSacrestia.\nCostruita grazie al lascito di Maria Lion Papafava a partire dal 1460 si inser\u00ec nella scia dei lavori di ampliamento promossi dai monaci dall'abbazia nel XV secolo. Edificio monumentale - per cui si \u00e8 proposto il nome dell'architetto Lorenzo da Bologna ma anche quello di Pietro Antonio degli Abati - , di aspetto prettamente gotico, \u00e8 stato completato nel Seicento e continu\u00f2 - e continua oggi - a servire alla distante basilica cinquecentesca a cui si giunge dopo aver attraversato l'antisacrestia, il coro vecchio ed il corridoio delle messe per giungere poi alla basilica dalla cappella di San Massimo.\nLantisacrestia, ampliata nel Cinquecento, \u00e8 dominata dal grande lavabo dall'architettura manierista decorato dall'affresco di Ludovico Pozzoserrato \"San Placido salva San Mauro dalle acque\" sopra, una grande finestra termale illumina l'ambiente. Ai lati, due porte, sovrastate da due vedute: l'Abbazia di Santa Giustina sulla sinistra e l'Abbazia di Praglia sulla destra. Alle pareti sono collocati alcuni interessanti brani del portale romanico della vecchia chiesa abbaziale, lavoro scultoreo di maestranze gallicane del XII secolo. Il portale alla sacrestia \u00e8 cinquecentesco, manierista come il grande interno della sacrestia dominato dal prezioso arredo in noce di Giambattista Rizzardi: gli inginocchiatoi, gli stalli, gli armadi, le credenze e le porte dell'armadio del tesoro, dove si conservano le insigni reliquie della basilica. Al centro del soffitto a volta \u00e8 collocato un clipeo recante il monogramma di Cristo. Dal tirante centrale scende un lampadario settecentesco, in vetro di Murano. Alle pareti ritratti degli abati di santa Giustina. Sulla parete sopra l'ingresso, \"Nativit\u00e0\" seicentesca.\nNella sacrestia si conserva una minima parte delle ricche suppellettili disperse in et\u00e0 napoleonica.\nCoro vecchio.\nIl vecchio coro gotico della chiesa abbaziale medievale, deve le attuali dimensioni agli ampliamenti attuati tra il 1472 ed il 1473 grazie ai lasciti di Giacomo Zocchi. Fu risparmiato dalla demolizione e divenne coro \"che serve per la notte, e per i giorni feriali dell'Inverno\" per comodit\u00e0 dei monaci che non dovevano cos\u00ec percorrere la notevole distanza dalle celle al coro nuovo. Divenne punto di collegamento tra la Sacrestia ed il coro nuovo. L'ambiente, composto da due ampie campate decorate da fregi gotici e rinascimentali era aperto, ove ora sta la parete a ponente, verso la navata centrale della chiesa abbaziale medievale.\nSpicca il coro ligneo gotico, capolavoro dall'ebanisteria quattrocentesca: alloggiato nella posizione originaria (non ha subito la \"voltura\" voluta dalla riforma liturgica del Concilio di Trento) \u00e8 attento lavoro di Francesco da Parma e di Domenico da Piacenza concluso in una decina d'anni, dal 1467 al 1477. Tra le vedute prospettiche della Padova quattrocentesca, strumenti musicali, suppellettili liturgiche. L'armadio da libri e la \"ruda\" sono invece opere di Cristoforo Canozzi.\nAl centro dell'aula sta il monumento sepolcrale dell'abate Ludovico Barbo, con intenso \"gisant\" ad altorilievo circondato da decorazioni gotiche. Sembra ricollegarsi ai lavori della cerchia dei Delle Masegne.\nL'abside ha sulla sinistra un bel pulpito gotico e sotto, protetto da un'arcata sta il sepolcro di Giacomo Zocchi, con lo splendido \"gisant\" di Bartolomeo Bellano. Sta pure la piccola porta decorata ad intarsio, che d\u00e0 accesso al pulpito. Dirimpetto, preziosa statua in pietra raffigurante santa Giustina di ignoto autore eclettico databile all'ultimo decennio del XIV secolo e il primo quarto del XV secolo.\nIl pavimento in marmo rosso di Verona che d\u00e0 spazio al presbiterio \u00e8 decorato da tarsie marmoree e bronzee.\nL'altare \u00e8 composto dal parapetto cinquecentesco della cantoria (inserita lungo la parete di sinistra; reggeva l'organo di Gaetano Callido ora nella chiesa di San Daniele). Dietro all'altare stava, sostenuta dai pilastri ancora \"in situ\", la straordinaria pala di Girolamo Romanino, sequestrata per ordine regio nel 1866 e ora collocata ai Musei civici agli Eremitani. Al suo posto \u00e8 stato collocato uno splendido crocifisso gotico del XV secolo.\nCappella di san Luca.\nUn tempo accessibile dalla navata destra della vecchia abbaziale, conteneva l'arca di San Luca (ora nel transetto destro) da cui trae il nome. Ora \u00e8 accessibile tramite una porta cinquecentesca, che la rende agibile dal corridoio delle messe. La costruzione \u00e8 trecentesca (1301) e fu oggetto nel Quattrocento di una lunga campagna decorativa, la copertura a fresco delle pareti ad opera di Giovanni Storlato - artista sul modo dei pi\u00f9 famosi fratelli Zavattari - con \"storie di San Luca\" (1436) e la posa tra il 1453 ed il 1454, sopra l'arca del Santo, del celebre \"polittico di San Luca\" di Andrea Mantegna, opera commissionata dall'abate Sigismondo de' Folperti. La pala, sottratta alla citt\u00e0 durante l'occupazione napoleonica, si trova a Brera in Milano. Con la costruzione della nuova basilica la cappella perse d'importanza, soprattutto dopo lo spostamento dell'arca. Venne ridotta nel 1589 a cappella mortuaria e quindi disseminata di depositi terragni. In uno di questi depositi venne inumata nel luglio del 1684, vestita con abiti monacali, Elena Lucrezia Cornaro Piscopia, prima donna laureata al mondo.\nTorre campanaria e campane.\nL'imponente torre campanaria si innalza tra la cappella di san Luca e il coro vecchio, distaccata dalla basilica cinquecentesca: alta 74 metri \u00e8 una delle costruzioni pi\u00f9 alte della citt\u00e0. Costruita tra il XI secolo ed il XII secolo, era originariamente coperta da una copertura conica in cotto. Nel 1599 si sopraelev\u00f2 il campanile portando la cella ad una posizione prominente rispetto alla massa volumetrica della basilica. Sul tronco medievale - che reca ancora tracce delle primitive decorazioni - poggia l'ampliamento cinquecentesco una canna mossa da paraste che regge la cella elevata sullo stile corinzio, aperta da due monofore per lato. Sopra, una balaustra circonda un tamburo ottagonale coperto da cupola plumbea.\nAll'interno della cella \u00e8 disposto, su una incastellatura di legno, un concerto costituito da 7 campane accordate in scala diatonica maggiore in \"Do \" calante (le sei maggiori \"Do \" - \"La \") e da l\"ottavino\" (\"Do \"), fuse in varie epoche dal 1733 al 1957. Il concerto \u00e8 a slancio e, con la campana maggiore, opera dei fonditori De Maria, di circa 2340\u00a0kg ed il peso complessivo di circa 7100\u00a0kg. Dagli esperti \u00e8 considerato tra i pi\u00f9 sontuosi e suggestivi concerti del nord Italia ed il pi\u00f9 prezioso concerto mistostorico del Veneto.\nLa campana numero 5, presenta una crepa da molti anni ed \u00e8 attualmente inutilizzata, nonostante sia ancora montata al suo ceppo.\nOrgani a canne.\nOrgani antichi.\nL'organo a canne della basilica \u00e8 il frutto dell'unione, effettuata da Annibale Pugina tra il 1926 e il 1928, di due organi antichi preesistenti e di successivi ampliamenti effettuati nel 1931 dallo stesso organaro e nel 1973 da Francesco Michelotto\nOrgano maggiore.\nLo strumento attuale \u00e8 a trasmissione elettrica e conta 81 registri; la consolle, mobile indipendente, \u00e8 situata a pavimento nel presbiterio. Il materiale fonico \u00e8 cos\u00ec distribuito nei tre corpi che compongono lo strumento:\nNel coro vecchio della basilica era presente un organo costruito dal Callido, Op. 53 del 1769, composto da un manuale e 12 registri.\nA seguito delle soppressioni napoleoniche (1810) l'allora parroco trasfer\u00ec l'organo con la sua preziosa cassa di contenimento nella vicina Chiesa di San Daniele (Padova), fino a quel tempo una delle chiese alle dipendenze dell'Abbazia. Revisionato pi\u00f9 volte negli anni successivi l'organo Callido fu sostituito nel 1894 da un nuovo strumento meccanico di 2 manuali e 26 registri opera di Annibale Pugina che nella realizzazione non utilizz\u00f2 nessuna parte dell'antico strumento. La settecentesca cassa di contenimento, una delle pi\u00f9 raffinate ed eleganti della citt\u00e0, \u00e8 rimasta invece sostanzialmente intatta."}
{"id": "288727", "revid": "819238", "url": "https://it.wikipedia.org/wiki?curid=288727", "title": "Advanced Passenger Train", "text": "LAdvanced Passenger Train (APT) \u00e8 stato un progetto britannico, finanziato dalla British Rail e gestito dalla British Rail Research Division, nato alla fine degli anni settanta per la costruzione di un treno a cassa pendolante attiva.\nIl progetto si componeva di tre fasi:\nIl progetto venne cancellato durante la seconda fase, quando la cattiva pubblicit\u00e0 derivante dall'inaffidabilit\u00e0 del veicolo e le scarse prestazioni di comfort dovute al sistema di gestione dei carrelli oscillanti tramite accelerometri decretarono il ritiro dei tre treni messi in circolazione.\nStoria.\nNegli anni '70 i treni rapidi della British Rail erano considerati estremamente inferiori rispetto ai neonati TGV francesi e agli Shinkansen giapponesi. L'adozione di treni ad alta velocit\u00e0 lungo la East Coast Main Line da Londra a Edimburgo avevano convinto l'amministrazione a investire nel progetto, visto che l'interesse da parte della clientela era molto alto.\nLa East Coast line per\u00f2 era lineare e priva di curve strette, al contrario di altre linee come la West Coast Main Line Londra-Glasgow che mal si adattavano all'utilizzo di treni veloci: in curva la forza centrifuga avrebbe spinto a terra i passeggeri.\nAumentando l'inclinazione dei binari si sarebbe potuti arrivare a 200\u00a0km/h, ma non di pi\u00f9.\nPer raggiungere i 240\u00a0km/h gli ingegneri inglesi proposero di sviluppare un sistema di inclinazione della cassa tramite pistoni idraulici, in modo da annullare le forze laterali.\nNel 1972 venne testato per la prima volta l'APT-E, mosso da turbine a gas e composto da due motrici pi\u00f9 due sole carrozze con strumenti di test.\nNel 1975, in seguito ai test, la British Rail fece costruire i primi tre prototipi operativi, noti come \"Class 370 APT-P\". Poich\u00e9 la Leyland, produttrice delle turbine a gas, si era ritirata dal mercato, si scelse di passare alla trazione elettrica.\nI pantografi utilizzati allora non erano in grado di offrire l'affidabilit\u00e0 richiesta su entrambe le testate del treno contemporaneamente, quindi si decise di posizionare un solo pantografo e le due motrici al centro del treno, e di dividere quindi il convoglio in due met\u00e0 separate, collegate solo da uno stretto passaggio chiuso ai passeggeri.\nI treni partirono nel 1981, ma erano ancora ben lontani dall'essere ottimizzati per il servizio. I treni soffrirono di evidenti problemi, e in genere almeno uno dei tre era fermo per manutenzione. Durante il viaggio inaugurale molti ospiti dichiararono di provare nausea: questo era dovuto al controllo del sistema di inclinazione della cassa, che per il rilevamento delle curve si basava sulla rilevazione dell'accelerazione trasversale impressa sui veicoli dalla forza centrifuga nelle curve. In pratica l'inizio del pendolamento avveniva a curva gi\u00e0 iniziata inducendo sui passeggeri una sgradevole spinta verso l'esterno che solo dopo veniva corretta dal sistema idraulico di inclinazione della cassa. Il problema era pesante, anche se non incideva sulla sicurezza del treno, ma incideva ampiamente sul comfort, cio\u00e8 su ci\u00f2 a cui \u00e8 pi\u00f9 sensibile colui che viaggia. Per sdrammatizzare il problema si disse che la nausea era dovuta soprattutto all'eccesso di alcool servito a bordo. Venne poi ridotto di un poco il grado di inclinazione, e ci\u00f2 manteneva la sensazione di essere in curva e rendeva un po' meno sgradevole l'effetto.\nIn seguito a ci\u00f2 nessuno dei passeggeri disse di avvertire il problema.\nLa prima corsa pubblica di un APT-P il 7 dicembre 1981, da Glasgow a Londra ebbe un successo di pubblico, tuttavia i vertici delle ferrovie avevano deciso prudentemente di far partire un secondo treno \"di sicurezza\" appena 15 minuti dopo, per sopperire a eventuali guasti.\nGi\u00e0 nel viaggio di ritorno alcune delle carrozze mostravano guasti al sistema di inclinazione e ai freni.\nI treni furono presto ritirati dal servizio e l'umiliazione spinse i responsabili ad avanzare la proposta di chiusura del progetto.\nSi tent\u00f2 di reinserirli in servizio nell'estate 1982, dopo aver corretto i problemi principali, ma la mancanza di interesse ad investire nel progetto e la cattiva pubblicit\u00e0 ormai ottenuta spinse i vertici delle BR alla cancellazione definitiva.\nUn APT-P venne mantenuto in servizio come treno navetta di lusso per lo \"Scottish Exhibition and Conference Centre\". Un secondo venne ritirato in deposito a Crewe, e in seguito messo in mostra. Un terzo venne rottamato nel 1985.\nL'APT-E \u00e8 invece allo Shildon Locomotion Museum di York.\nTecnologia.\nLa tecnologia troppo innovativa dell'APT fu la causa del suo fallimento ma contribu\u00ec soprattutto la scelta di utilizzare il rilevamento dell'accelerazione centrifuga per il comando dei sistemi di inclinazione che, provocando sui passeggeri forti spinte laterali dovute all'accelerazione trasversale non compensata, ne decret\u00f2 l'ostilit\u00e0 dell'opinione pubblica.\nLa scelta di trasformare il treno da gas ad elettrico condusse alla creazione di un sistema di alimentazione inefficiente e privo di sistemi di backup in caso di guasto, sottoposto a sollecitazioni intensive e dalla difficile manutenzione. Da considerare inoltre che la tecnica inglese all'avanguardia della trazione a vapore e diesel non lo era invece nei sistemi a trazione elettrica ad alta tensione. L'alimentazione a 25 kV - 50 Hz richiedeva infatti isolamenti di categoria elevata, pi\u00f9 pesanti e di grandi dimensioni rispetto a quelli utilizzati in Italia per l'ETR 401 alimentato ai 3 kV continui gi\u00e0 abbondantemente sperimentati in Italia.\nLa sostituzione dell'impianto freni con uno oleodinamico rese indubbiamente il mezzo pi\u00f9 leggero ed economico, ma fu estremamente dannosa in un clima freddo come quello inglese dove i circuiti frenanti erano frequentemente bloccati dal ghiaccio.\nAnche il controllo computerizzato del sistema inclinante, che sfruttava la rilevazione tramite accelerometri, si dimostr\u00f2 di gran lunga inferiore all'impianto giroscopico sviluppato da Fiat Ferroviaria, poich\u00e9 riusciva a operare solo a curva gi\u00e0 iniziata quando gi\u00e0 l'accelerazione trasversale spingeva i passeggeri lateralmente e sottoponeva quindi l'impianto idraulico a uno stress notevole; ci\u00f2 a differenza del sistema Fiat che sentiva la curva prima di imboccarla rilevandola gi\u00e0 dall'inclinazione del rettilineo di raccordo e disponendosi preventivamente ad affrontarla.\nETR o APT?\nMolte fonti indicano erroneamente che il Pendolino italiano nasce come derivazione dall'APT.\nIn realt\u00e0 niente accomuna i due progetti, nati quasi contemporaneamente, ma che non giunsero a sviluppo insieme. Il progetto esecutivo Fiat-Pendolino \u00e8 addirittura precedente.\nI brevetti inglesi dei carrelli furono acquisiti allo scopo di perfezionare i Pendolini di seconda generazione, gli ETR 450-460, mentre in Italia gi\u00e0 da 8 anni circolava il primo treno pendolante in servizio, l'ETR 401.\nSi offre qui una comparazione tra la cronologia del progetto inglese e quella del progetto italiano, attraverso le fasi salienti dello sviluppo:\nPrimo prototipo funzionante\nETR Y 0160: 1969 contro\nAPT-E: 1975\nCostruzione del primo treno\nETR 401: 1975 contro\nAPT-P: 1981\nPrimo viaggio commerciale\nETR 401: maggio 1976 contro\nAPT-P: 1981"}
{"id": "288730", "revid": "290023", "url": "https://it.wikipedia.org/wiki?curid=288730", "title": "Tibula", "text": "Tibula (greco: , Ptol.), fu un'antica citt\u00e0 della Sardegna, situata all'estremit\u00e0 settentrionale dell'isola, che sembra essere stata il tradizionale punto di sbarco per i viaggiatori provenienti dalla Corsica; nell'Itinerario antonino era presente come punto di partenza di diverse strade romane. (Itin. Ant. pp. 78-83.)\nLocalizzazione.\nL'effettiva posizione della citt\u00e0 \u00e8 argomento dibattuto. La posizione assegnatele da Claudio Tolomeo la collocherebbe presso Castelsardo, sul litorale nord dell'isola e soltanto a 30 chilometri da Porto Torres, ma queste distanze sono incompantibili con le indicazioni degli \"itinerari\" e giocoforza errate. Lo stesso Tolomeo colloca i Tibulati (chiamati Tibulates o Tibulatii, da \"\u03a4\u03b9\u03b2\u03bf\u03c5\u03bb\u03ac\u03c4\u03b9\u03bf\u03b9\"), ovvero la popolazione direttamente legata al nome della citt\u00e0, sempre all'estremit\u00e0 settentrionale dell'isola. (Ptol. iii. 3. \u00a7 6) e tutti i dati ricavati dagli \"itinerari\" concordano con la stessa tesi.\nLa posizione assegnatale da La Marmora, e fatta propria da William Smith, sarebbe il porto o la piccola baia chiamata porto di Longosardo, molto vicino al capo pi\u00f9 settentrionale dell'isola, l\"'Errebantium Promontorium\" o \"Errebantion Promontorium\" di Tolomeo. (La Marmora, Voy. en Sardaigne, vol. ii. pp. 421-32, che include un'ampia analisi e dissertazione sulla questione). I redattori del Barrington Atlas of the Greek and Roman World collocano Tibula a Santa Teresa Gallura."}
{"id": "288734", "revid": "1942768", "url": "https://it.wikipedia.org/wiki?curid=288734", "title": "Chmod", "text": "chmod (abbreviazione dalla lingua inglese di \"change mode\", \"cambio modalit\u00e0\") \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che \u00e8 utilizzato per modificare i permessi di accesso di file e directory. \u00c8 anche usato per cambiare alcuni flag che identificano modalit\u00e0 speciali come \"setuid,\" \"setgid\" e lo \"sticky bit\". L'invocazione di \"chmod\" per soddisfare la richiesta effettuata di cambiare i permessi risente del filtro applicato da umask.\nchmod \u00e8 anche il nome di una chiamata di sistema, definita dallo standard POSIX, che modifica i permessi di un file o directory. Di fatto il comando \"chmod\" opera invocando l'omonima chiamata di sistema. Il comando \u00e8 apparso per la prima volta nella prima versione Unix di AT&amp;T ed \u00e8 presente nei sistemi operativi Unix e Unix-like.\nSintassi.\nLa sintassi generale di \"chmod\" \u00e8 la seguente:\ncodice_1\nIl parametro \"modalit\u00e0\" indica le modifiche da applicare ai permessi.\nIl doppio trattino codice_2 (facoltativo) indica che i parametri successivi non sono da considerarsi opzioni.\nAlcune opzioni di solito implementate sono:\nCollegamenti simbolici.\nI collegamenti simbolici non hanno mai permessi propri, essendo solo riferimenti per nome ad un altro file, e a tutti gli effetti si pu\u00f2 considerare che abbiano i permessi del file o della directory a cui si riferiscono.\n\u00c8 al limite possibile, in alcuni sistemi, dare opzioni per il cambiamento ricorsivo dei permessi seguendo anche i collegamenti simbolici (ad es. nel caso dei sistemi di derivazione BSD come FreeBSD, OpenBSD e NetBSD, e anche macOS).\nEsempi.\nRappresentazione simbolica.\nPer il significato di codice_9 vedi anche gli altri permessi Unix.\nRappresentazione ottale.\nNella rappresentazione ottale ogni cifra indica i permessi per i differenti utenti.\nLa cifra U rappresenta il livello di permessi per l'utente, G il livello di permessi del gruppo e O il livello di permessi generale\nLa tabella seguente indica il significato dei singoli valori\nEsempi:\nassegna tutti i permessi all'utente, scrittura ed esecuzione per il gruppo e solo lettura per tutti gli altri.\nassegna tutti i permessi all'utente corrente, al suo gruppo ed anche a tutti gli altri.\ncome il precedente ma riguarda una directory e tutti i file esistenti all'interno della stessa.\nModalit\u00e0.\nLa modalit\u00e0 \u00e8 una stringa che indica come impostare o modificare i permessi dei file e delle directory specificate. Pu\u00f2 essere espressa come numero ottale, o in forma simbolica.\nModalit\u00e0 numerica ottale.\n\u00c8 un numero composto da una a quattro cifre ottali (ad es codice_14 o codice_15), secondo la rappresentazione ottale dei permessi, che indica direttamente i permessi da attribuire al file senza tener conto di quelli gi\u00e0 presenti.\nAd esempio un permesso 755 imposta lettura, scrittura ed esecuzione (7) per il proprietario (prima cifra), e lettura ed esecuzione (i due 5) per gruppo (seconda cifra) ed altri (terza cifra).\nModalit\u00e0 simbolica.\n\u00c8 una serie di uno o pi\u00f9 valori testuali separati da virgola.\nOgni valore \u00e8 a sua volta composto di tre parti:\nEsempi di modalit\u00e0 espresse in maniera simbolica sono \"codice_28\", \"codice_29\", \"codice_30\".\nLa chiamata di sistema chmod.\nLa chiamata di sistema \"chmod\" \u00e8 dichiarata nello \"header file\" \"sys/stat.h\":\nint chmod(const char *path, mode_t mode);\nIl tipo \"mode_t\" \u00e8 un tipo opaco (solitamente un tipo numerico intero) che rappresenta dei permessi d'accesso.\nIl parametro \"path\" indica il nome del file o directory di cui cambiare i permessi.\nIl parametro \"mode\" indica i permessi da assegnare al file o directory.\nValore di ritorno.\nIl valore di ritorno \u00e8 codice_39 in caso di successo. In caso di errore \u00e8 codice_40, e la variabile codice_41 indica l'errore specifico."}
{"id": "288735", "revid": "647919", "url": "https://it.wikipedia.org/wiki?curid=288735", "title": "Romagna Fiorentina", "text": ""}
{"id": "288760", "revid": "125736821", "url": "https://it.wikipedia.org/wiki?curid=288760", "title": "Roberto Pinotti", "text": "Biografia.\nHa conseguito la laurea in scienze politiche con una tesi in scienze sociologiche all'Istituto Cesare Alfieri dell'Universit\u00e0 di Firenze e ha poi prestato servizio militare come ufficiale di complemento della 3\u00aa Brigata missili \"Aquileia\" dell'Esercito Italiano a Portogruaro.\nAppassionato di ufologia, fin dal 1960 si \u00e8 interessato alla ricerca documentale sugli UFO e nelle sue opere afferma di essere convinto che gli extraterrestri ci facciano periodicamente visita. Sulla quarta di copertina del suo libro \"UFO: il fattore contatto\", afferma che \u00ab\"La presenza di intelligenze extraterrestri che periodicamente visitano il nostro pianeta \u00e8 ormai scientificamente provata\"\u00bb. A tal proposito ha anche proposto una soluzione per il paradosso di Enrico Fermi (\u00ab\"Se gli extraterrestri esistono, perch\u00e9 non sono gi\u00e0 qui?\u00bb\"). L'ipotesi di Pinotti \u00e8 che l'umanit\u00e0 potrebbe trovarsi in una sorta di riserva indiana nell'ambito di un accordo chiamato \"The Big Game\" (Il Grande Gioco), che sarebbe stato stipulato tra i governi della Terra e specie extraterrestri per rivelare la loro esistenza solo gradualmente. Pinotti ritiene che tale accordo possa essere spiegato con l'intento di prevenire l'anomia, che potrebbe derivare dalla rottura degli assunti del reale planetario, nonch\u00e9 dall'immediata caducit\u00e0 dei valori tradizionali.\nNel 1967 fond\u00f2 anche una associazione, il Centro ufologico nazionale (CUN), di cui \u00e8 stato pi\u00f9 volte presidente e portavoce che pubblica una rivista sociale. In rappresentanza del CUN ha partecipato a numerosi programmi radiofonici e televisivi.\nPossiede un vasto archivio sul fenomeno UFO. Ha svolto attivit\u00e0 di pubblicista dal 1975, collaborando con diverse riviste con articoli di ufologia, scrivendo migliaia di articoli e 34 opere divulgative a carattere ufologico, alcune delle quali tradotte in altre lingue.\nGli \u00e8 stato dedicato l'asteroide 12470 Pinotti, scoperto il 13 gennaio 1997 dall'astrofila Maura Tombelli del Gruppo Astrofili di Montelupo Fiorentino.\nNel 2000, durante un simposio ufologico a San Marino, ha annunciato di avere ricevuto da una fonte anonima materiale proveniente da presunti archivi fascisti sugli UFO, successivamente pubblicato, riguardanti un disco volante che si sarebbe schiantato nei pressi di Milano nel 1933. L'astronave sarebbe stata nascosta in un hangar della Savoia-Marchetti a Vergiate (VA), ma non esiste alcuna prova della sua presenza, n\u00e9 di un suo supposto trasferimento nell'Area 51 (Nevada in USA). Non esistono prove nemmeno dell'esistenza del Gabinetto RS, la cui storicit\u00e0 nemmeno nel mondo ufologico \u00e8 unanimemente accettata. Pinotti ha dedicato un libro all'argomento: \"Mussolini e gli UFO\", scritto con Alfredo Lissoni.\nRoberto Pinotti dal 2021 \u00e8 presidente dell'ICER, \"International Coalition for Extraterrestrial Research\"."}
{"id": "288788", "revid": "125707537", "url": "https://it.wikipedia.org/wiki?curid=288788", "title": "Grande distribuzione organizzata", "text": "La grande distribuzione organizzata (spesso abbreviata \"GDO\") \u00e8 un sistema di vendita al dettaglio attraverso una rete di supermercati e di altre catene di intermediari di varia natura. Rappresenta l'evoluzione del supermercato singolo, che a sua volta costituisce lo sviluppo del negozio tradizionale.\nLe catene di supermercati e ipermercati, che vengono normalmente raggruppate sotto la dizione di \"grandi superfici\", possono appartenere ad un gruppo proprietario (ci\u00f2 \u00e8 pi\u00f9 tipico della Grande Distribuzione) o far parte di associazioni consorziate (in forma di Gruppi di Acquisto o di Unioni volontarie di Dettaglianti e Grossisti), nelle quali i singoli supermercati, pur presentandosi sotto un marchio comune, mantengono la propria individualit\u00e0 e la conduzione dell'esercizio (ci\u00f2 \u00e8 pi\u00f9 tipico della Distribuzione Organizzata).\nStoria.\nFin dal 1830 in Francia i cosiddetti Magasins de Nouveaut\u00e9s rappresentarono il passaggio tra il commercio tradizionale e la formula del grande magazzino. La data di nascita del grande magazzino, tuttavia, \u00e8 fatta coincidere con l'apertura da parte di Aristide Boucicaut del rinnovato Le Bon March\u00e9 a Parigi nel 1852, seguito a ruota dall'apertura dei magazzini Louvre. Questo primato \u00e8, che lo attribuiscono all'americano Macy's (che apr\u00ec a New York nel decennio successivo) in quanto l'ampiezza delle linee merceologiche offerte da \"Macy's\" giustifica, a prescindere dalla data di apertura, la definizione di grande magazzino.\nPer quanto riguarda il supermercato, le prime esperienze non durature risalgono al 1916 dove a Memphis Clarence Saunders apr\u00ec il Piggly Wiggly Store, sperimentando per la prima volta il tornello come sistema per il controllo degli accessi in un locale pubblico. Le prime esperienze durature nacquero a valle della grande depressione del 1929, a partire dal primo punto vendita della King Kullen a Cincinnati.\nPer quanto riguarda, infine l'Ipermercato, il caso pi\u00f9 emblematico \u00e8 quello del gruppo francese Leclerc che ha sempre tentato di introdurre nuove merceologie nei suoi punti vendita spesso \"forzando\" al ribasso l'esistenza di prezzi imposti (tabacchi, libri, benzine, profumi, ecc.)\nDescrizione.\nTipologie.\nEssa si compone di:\nLa GD prevede grosse strutture centrali controllate da un unico soggetto proprietario, che gestiscono punti di vendita quasi sempre diretti. Gli attori pi\u00f9 importanti sul mercato Italiano sono attualmente: Bennet, Carrefour, Unes, Coop, Pam Panorama, Esselunga o anche, nell\u2019ambito dei discount, Eurospin, Lidl Italia, MD.\nLa DO prevede invece la aggregazione di piccoli soggetti secondo la logica de \"l'unione fa la forza\": consorziandosi in gruppi d'acquisto i piccoli e medi dettaglianti possono ottenere agevolazioni economiche in termini di approvvigionamento, derivanti dal maggior potere contrattuale nei confronti dei fornitori e, molto spesso, saltando l'anello del grossista riescono a proporre le merci a prezzi maggiormente concorrenziali. A questo si aggiungono i vantaggi conseguibili dallo sfruttamento del marchio e dall'ottenimento di supporto in termini di know-how e coordinamento strategico. Nel nostro paese i gruppi pi\u00f9 importanti sono Conad, CRAI, Despar, Gruppo V\u00e9G\u00e9, Selex e Sigma. Oltre ai gruppi d'acquisto, fanno parte della DO, anche le cosiddette unioni volontarie di dettaglianti e grossisti ove, anzich\u00e9 saltare l'anello del grossista, i singoli esercenti, in maniera ben organizzata, riescono ad avere un maggior potere contrattuale nei raffronti di un preciso grossista di fiducia: un esempio \u00e8 dato dai supermercati A&amp;O.\nImportanti sono anche le cosiddette \"private label\" ossia i marchi contrassegnanti prodotti vendibili unicamente all'interno del gruppo o della catena.\nAnello distributivo.\nL'anello della distribuzione si compone di quattro principali attori:\nSebbene sia i grossisti sia i dettaglianti compiano qualche intervento inevitabile sulle merci che andranno successivamente a rivendere (piccoli adattamenti quantitativi e/o qualitativi) il relativo intervento risulta di carattere meramente commerciale, ossia di mero e solo trasferimento dei prodotti nello spazio (distribuzione pura e semplice) e nel tempo (attivit\u00e0 di conservazione). Proprio per questo, la relativa attivit\u00e0 economica, \u00e8 detta a \"produzione indiretta\".\nIl \"canale diretto di smercio\" prevede un contatto diretto tra produttore e consumatore finale.\nIl \"canale breve di smercio\" non prevede, invece, la figura del grossista.\nIl \"canale lungo di smercio\" prevede tutte le figure sopra elencate.\nTalvolta il canale di smercio (o anello distributivo) pu\u00f2 risultare ulteriormente complicato, prevedendo ulteriori figure che possano essere d'ausilio al passaggio della merce dal produttore al consumatore finale. Nell'anello distributivo, infatti, possono inserirsi ulteriori aziende mercantili con loro identit\u00e0 commerciale quali, ad esempio i mediatori, gli agenti di commercio, i rappresentanti (che rappresentano forme di aziende mercantili con propria identit\u00e0 commerciale ma che agiscono in nome e per conto altrui) e i commissionari, i concessionari e gli spedizionieri (che invece rappresentano aziende mercantili con propria identit\u00e0 commerciale ma che agiscono in nome proprio e per conto altrui).\nLe reti della distribuzione (che permettono la realizzazione concreta dell'attivit\u00e0 commerciale di trasferimento nello spazio e nel tempo dei prodotti) sono andate via via integrandosi anche con realt\u00e0 di derivazione internazionale quali, ad esempio, i contratti di franchising e le tecniche di merchandising. Le tecniche di merchandising, in particolare, perseguono il fine d'organizzare i vari (e sempre pi\u00f9 vasti) punti vendita, ci\u00f2 per tramite della combinazione delle cosiddette leve di merchandising.\nLa vendita al dettaglio.\nLa Grande distribuzione organizzata si avvale spesso di ampi luoghi di vendita che costituiscono, nel loro complesso, il cosiddetto \"Grande Dettaglio\". Per Grande Dettaglio si intende l'insieme dei punti vendita con ampi spazi di smercio (di solito con ampiezze maggiori ai 400 m\u00b2). Afferiscono ad esso i \"Supermercati\", gli \"Ipermercati\", i \"Grandi Magazzini\" (questi ultimi specializzati generalmente nel non food) ecc...\nAl Grande Dettaglio si affianca, poi, il cosiddetto \"Piccolo Dettaglio\" composto da piccoli esercizi commerciali come, ad esempio, le superette (con metratura dai 200 ai 399 m\u00b2) e i punti di vendita tradizionali ancor minori negli spazi. Esso \u00e8 composto, per convenzione, da tutti i punti vendita con metratura al di sotto dei 400 m\u00b2.\nAssommando gli esercizi afferenti sia al piccolo sia al grande dettaglio si ottiene la rete di smercio complessiva a capo della distribuzione italiana.\nClassificazione punti vendita.\nI punti vendita vengono generalmente classificati dalla grande distribuzione per \"canale\" in base alla loro dimensione (in metri quadrati) effettivamente adibita ad area di vendita vera e propria, cio\u00e8 senza calcolare eventuali \"gallerie commerciali\", parcheggi, ecc. ed in base alla profondit\u00e0 dell'assortimento. Secondo la societ\u00e0 Nielsen Media Research, i canali di vendita della grande distribuzione sono i seguenti:\nNel linguaggio corrente del settore, vi sono anche altre terminologie, che cercano di creare ulteriori segmentazioni.\nLa classificazione per area di vendita \u00e8 indicativa e varia in ogni singolo Stato del mondo, \u00e8 da considerare anche la politica commerciale che sta alla base del punto vendita. Ad esempio il gruppo Interdis individua, con insegna Ipersidis, superfici di oltre 1500 metri quadrati, mentre per Il Gigante o Esselunga, i superstore sono negozi dai 2000 ai 4500 metri quadrati circa, mentre vengono considerati ipermercati, ad esempio da Auchan solo i negozi di oltre 4500 metri quadrati. Nella realt\u00e0, quindi, ogni catena prevede dei format diversi con caratteristiche che spesso esulano dalla metratura, ed attengono, ad esempio, alla presenza in assortimento di prodotti non alimentari o ad un'alta superficie dedicata ai prodotti freschi. Per una miglior comprensione delle unit\u00e0 operative della G.D e della G.D.O \u00e8 opportuno rifarsi alle definizioni dell'economista Giancarlo Pallavicini, pubblicate nel 1968 per quelle che all'epoca costituivano le tipologie della distribuzione integrata: grandi magazzini, magazzini a prezzo unico, supermercati, catene di negozi, cooperative di consumo, unioni volontarie e gruppi di acquisto, case di vendita per corrispondenza e altre forme del dettaglio integrato (Case di vendita \"porta a porta\", case di sconto, centri commerciali verso i quali viene prevista l'evoluzione di parte della grande distribuzione, e \"drug stores\"), che hanno costituito un riferimento per la normativa nazionale e per gli indirizzi della Comunit\u00e0 economica europea\nNel mondo.\nItalia.\nA partire dagli anni 1990 in Italia si \u00e8 assistito ad una crescita delle vendite nei canali discount e superstore ed una contrazione negli ipermercati che ha determinato un aumento del numero di aperture dei primi ed una tendenza a ridurre le superfici degli ipermercati, riducendone in particolare gli spazi destinati al non food e trasformandoli talvolta in superstore.\nLe insegne italiane sono quasi del tutto assenti sui mercati esteri ma dominano il mercato domestico, dove le insegne estere rivestono invece un ruolo piuttosto marginale (le uniche sono Aldi, Carrefour, Lidl e Penny Market). Ci\u00f2 \u00e8 dovuto principalmente ad una notevole frammentazione del mercato italiano, costituito da una molteplicit\u00e0 di insegne, spesso concentrate in aree geografiche limitate. I soli gruppi ad avere una copertura di tutto il territorio italiano sono Conad, Eurospin, Selex e MD. \nGli avvenimenti pi\u00f9 importanti possono essere schematizzati come segue:\nLe centrali d'acquisto della distribuzione italiana sono le seguenti:"}
{"id": "288790", "revid": "14100", "url": "https://it.wikipedia.org/wiki?curid=288790", "title": "Teoria eliocentrica", "text": ""}
{"id": "288791", "revid": "5695", "url": "https://it.wikipedia.org/wiki?curid=288791", "title": "C\u00e9lestin Freinet", "text": "Biografia.\nNato il 15 ottobre 1896, Freinet \u00e8 il quinto di otto figli di una famiglia contadina; alterna, da fanciullo, il duro lavoro dei campi e la cura degli animali con lo studio. Questa prima esperienza si sarebbe dimostrata fondamentale nella sua vita di maestro elementare.\nNel 1915 viene arruolato nell'esercito francese e nel 1916 rimane ferito gravemente ad un polmone, esperienza che gli diede modo di leggere durante la convalescenza Marx, Engels e Lenin facendolo avvicinare al marxismo.\nDopo anni di convalescenza, nel 1920 inizia a insegnare in una piccola scuola nel villaggio di Bar-sur-Loup. I suoi ricordi del periodo scolastico erano pessimi e influenzarono il suo metodo di insegnamento e il suo desiderio di riformare la scuola. Nel 1923 riprende gli studi e si laurea in lettere, ma rifiuta una cattedra in una scuola superiore. Nel 1924 avvia le prime esperienze di corrispondenza scolastica e di stampa a scuola dei testi dei ragazzi; gradualmente comincia a formarsi un gruppo di insegnanti che fanno riferimento alle sue idee. Nel 1926 conosce Elise, che diventa sua moglie nel 1930.\nNel 1927 a Tours, si tiene il primo congresso \"L'imprimerie \u00e0 l'\u00e9cole\" e poco dopo, nel 1928, nasce la \"C.E.L., Cooperativa per l'Insegnamento Laico\".\nNel 1928 si trasferisce a Saint-Paul-de-Vence, dove il suo operato lo pone in contrasto con l'establishment del paese, contrario alla sua visione di scuola laica.\nNel 1935, apre a Vence, con l'aiuto della moglie Elise ed il supporto delle organizzazioni operaie locali, l'\u00c9cole Freinet strutturata senza classi, con molti laboratori e soprattutto molto spazio all'aperto: una scuola privata gestita in maniera cooperativa, dove applica le idee ed i metodi di lavoro messi a punto fino ad allora.\nAllo scoppio della seconda guerra mondiale Freinet viene internato nel campo di Saint-Maximin-la-Sainte-Baume e la sua scuola viene chiusa. Nell'ottobre del 1941 viene liberato; a quel punto si d\u00e0 alla macchia e partecipa alla resistenza, arrivando a dirigere il maquis della Vallouise.\nFinita la guerra, ritorna all'attivit\u00e0 di educatore, che continua con impegno ed entusiasmo fino alla morte, che avviene l'8 ottobre 1966.\nNei primi anni cinquanta, intorno a lui si \u00e8 formato un gruppo di insegnanti che, condividendo le sue idee ed i suoi metodi, collaboravano nelle attivit\u00e0 della corrispondenza interscolastica e nello scambio di giornalini. Questo movimento presto supera i confini della Francia per diventare internazionale (nel 1957 nasce la FIMEM, \"F\u00e9deration Internationale des Mouvements de l'\u00c9cole Moderne)\", arrivando ad influenzare in maniera importante l'evoluzione del pensiero e della pratica didattica in Italia ed in Europa nella seconda met\u00e0 del Novecento. In Italia i seguaci della pedagogia Freinet, tra cui spicca Mario Lodi, hanno dato origine al Movimento di Cooperazione Educativa.\nIl metodo naturale.\nL'insieme della sua proposta didattica va sotto il nome di \"metodo naturale\".\n\u00c8 la proposta di fare riferimento alla vita reale nell'impostare l'attivit\u00e0 didattica, sia per quanto riguarda gli strumenti, che per quanto riguarda i metodi di lavoro. Freinet cercava di riprodurre i meccanismi con i quali i bambini imparano, ad esempio, ad andare in bicicletta (altro strumento che negli anni trenta e quaranta conservava ancora un aspetto di \"tecnologia avanzata\", insieme ad un fascino indiscutibile sui ragazzi), procedendo sostanzialmente per tentativi ed errori.\nLa struttura cooperativa, necessaria per gestire l'\"\u00c9cole Freinet\", viene utilizzata per rendere i ragazzi compartecipi dei problemi, anche finanziari, legati alla gestione della loro attivit\u00e0, permettendo loro di costruirsi un sistema di valori che comprendeva il rispetto del bene comune e la costruzione del senso di gruppo.\nSecondo C\u00e9lestin Freinet con l'apprendimento della lingua secondo il metodo naturale il bambino impara a scrivere e a leggere procedendo per tentativi sperimentali allo stesso modo di quanto avviene per l'apprendimento di tutte le altre abilit\u00e0 come per esempio parlare o camminare. Ripetendo i comportamenti che portano a risultati soddisfacenti il bambino li rinforza e li apprende sempre meglio, affina la propria tecnica, parte da un gesto casuale e giunge a un altro intenzionale, mosso da un istinto naturale al progresso, al perfezionamento e dalla tendenza ad allinearsi agli altri. Freinet individua diversi momenti attraverso i quali il bambino arriva ad acquisire le capacit\u00e0 di scrittura e di lettura: verso i due anni egli realizza i primi grafismi mettendo in atto movimenti casuali con la matita. Da questo grafismo automatico verso i quattro anni appaiono i primi disegni: i segni creano delle forme che ricordano gli oggetti: case, alberi, ecc\u2026 e continua a produrli realizzandoli sempre meglio. Il bambino non ha ancora un intento comunicativo premeditato, spiega il suo disegno a posteriori sulla base delle figure che sono venute fuori. Solo quando acquisisce padronanza dello strumento esso diventa vera espressione, linguaggio. Tra i cinque e i sei anni il bambino inizia a conoscere una nuova tecnica espressiva, la scrittura. \u00c8 mosso all'inizio dall'esigenza di imitare gli adulti e di uniformarsi agli altri. Compaiono inizialmente accanto al disegno per esempio delle linee ondulate o simili a vortici, secondariamente compariranno i primi segni differenziati che fungeranno da appoggio alle acquisizioni successive, saranno per esempio le lettere pi\u00f9 semplici come la \u201cT\u201d e la \u201cO\u201d. Il bambino a questo punto copia le parole scritte per migliorare questa nuova tecnica e ormai la separa dal disegno. Nel passaggio successivo si rende conto che ogni lettera corrisponde a un suono, inizialmente i suoni saranno accostati in modo casuale poi in modo sempre pi\u00f9 corretto di parola in parola. Adesso il bambino sa scrivere. Una volta acquisita una certa padronanza tecnica pu\u00f2 focalizzarsi sul rapporto esistente tra scrittura e significato, vedere le forme che ritornano e le regole che governano la scrittura. Nella concezione di Freinet, per imparare a leggere e a scrivere il bambino non ha bisogno di lezioni frontali ma di un ambiente che lo aiuti a fare esperienza, a fare tentativi. Esso quindi deve essere ricco e stimolante, il bambino non deve essere costretto a sforzi eccessivi e non motivati ma stimolato attraverso esperienze che si inseriscano in un processo naturale. Per motivare l'apprendimento della scrittura Freinet propone molteplici strategie come il testo libero scritto, il giornalino scolastico, la corrispondenza con bambini di altre scuole, la tipografia scolastica. Il bambino attraverso questi metodi arriva a riconoscere sempre pi\u00f9 parole fino a scoprire di saper leggere. Quando ha imparato con il metodo naturale e non attraverso le modalit\u00e0 tradizionali, egli \u00e8 capace di arrivare al reale significato della lettura senza passare attraverso la comprensione di segni inizialmente senza senso. Nella lettura riconoscer\u00e0 il pensiero, non far\u00e0 esercizio di pronuncia di segni ma legger\u00e0 un significato. Gli esercizi scolastici tradizionali di lettura invece per Freinet abituano il bambino a leggere senza capire. La scuola per lui non deve esse un ambiente artificiale e fine a s\u00e9 stesso bens\u00ec un contesto vivente, naturale, la continuazione dell'ambiente di vita, la vita stessa.\nGli aspetti pedagogici del metodo naturale.\nDal punto di vista pedagogico il metodo naturale \u00e8 rivoluzionario perch\u00e9 si basa su principi nuovi che sono in contrapposizione con quelli della scuola tradizionale. Innanzitutto si rileva una sfumatura di significato tra legge e regola. \nNella \"Scuola Freinet Vence\" l'apprendimento fa riferimento alle cosiddette leggi della vita. Nulla viene imposto e imparato meccanicamente. Si rende necessario, perci\u00f2, il coinvolgimento alla vita. L'esperienza non pu\u00f2 essere eliminata. In particolar modo sapere senza verificare in prima persona le leggi scientifiche della meccanica, della fisica e/o della chimica non far\u00e0 di noi degli esperti. \nLe regole applicate dallo scolasticismo sono, invece, alla base dell'apprendimento e di conseguenza devono essere rispettate senza eccezioni. Purtroppo si dimentica il fatto che le leggi scientifiche siano frutto di una precedente ricerca empirica.\nA questo punto, questo discorso viene trasportato nell'apprendimento della lingua del bambino. Freinet mette in luce un grave problema della scuola tradizionale: si impiega un metodo artificiale. Apparentemente logico e scientifico, questo metodo \u00e8, per\u00f2, distaccato dal comportamento degli individui e ai bisogni sociali. In altre parole l'insegnamento della lettura, della scrittura, del calcolo, della musica e del disegno non contempla le leggi della vita. Al contrario, il metodo di Freinet \u00e8 dominato dal tentativo sperimentale: tutto avviene secondo il procedimento naturale del bambino che imparer\u00e0 in modo spontaneo. Il bambino acquisir\u00e0 il linguaggio quando questa abilit\u00e0 umana sar\u00e0 permessagli dal suo organismo. Tuttavia non basta il movimento della lingua, delle labbra, l'azione dei denti e l'inspirazione e l'espirazione finch\u00e9 non interverranno le due leggi:\n1) la legge di risonanza, che risponde ad un bisogno psicologico e funzionale. Prendendo in considerazione i gesti e i modi di comunicare di chi lo circonda, il bambino regoler\u00e0 i suoi. \n2) la legge dell'abitudine, che si basa sulla ripetizione sistematica. I tentativi di imitazione dei vari suoni ascoltati, anche se imperfetti, pu\u00f2 accelerare l'apprendimento del linguaggio. \n\u00c8 necessario anche un ambiente che stimoli il bambino. Purtroppo la scuola tradizionale disapprova il tentativo. Con il tentativo si commettono gli errori che, se non corretti immediatamente, vengono interiorizzati. Come tesi non ha ragione di essere sostenuta poich\u00e9 solo partendo dai difetti fisiologici e dai problemi dell\u2019esecuzione si arriva alla conoscenza. Ci\u00f2 conferma la complessit\u00e0 degli atteggiamenti umani e del pensiero: soltanto parlando il bambino impara a parlare.\nLa gradualit\u00e0 \u00e8 presente in ogni apprendimento. Le competenze dei bambini migliorano secondo principi differenti ma sempre inerenti al proprio slancio vitale. Solamente cos\u00ec avremo una pedagogia viva, dinamica e motivata. Leggere e scrivere sono due tappe che non possono svilupparsi se prima non c\u2019\u00e8 stata la tappa del disegno. Questo tentativo di tenere in mano uno strumento che lascia un segno sar\u00e0 la base per la scrittura. Per produrre la parola saranno necessari molti tentativi. Sar\u00e0 un lavoro lungo e faticoso. I primi successi alimenteranno la voglia del bambino di continuare. Questo fenomeno \u00e8 chiamato bisogno di potenza. In questa prima fase imparare le regole della grammatica \u00e8 inutile, anzi potrebbe spegnere la sua creativit\u00e0 e la sua espressione. In ogni caso le si usano ben prima di conoscerle.\nLa lettura si acquista con il metodo globale. I pedagogisti di Ginevra hanno confermato le scoperte di Ovide Decroly: i bambini vedono tutto il contesto prima di distinguere i singoli elementi. Questo metodo permette inoltre di non imparare pedissequamente i segni grafici. Pertanto sar\u00e0 in grado di comprendere ci\u00f2 che sta leggendo. La conquista della lettura pu\u00f2 non seguire un procedimento strettamente globale e avvenire in tre fasi:\n1) la fase globale. Riguarda la familiarizzazione con la forma grafica delle parole che sono note al bambino e delle proposizioni che vuole usare;\n2) la fase di ricostruzione attiva. Partendo dai segni fonetici delle parole e delle espressioni create precedentemente dal bambino si ricostruisce il tutto, dall\u2019elemento alla sintesi della parola, secondo una tecnica personale, che poi perfeziona; \n3) la fase di ritorno all\u2019identificazione globale. Quando il bambino legge non cerca di decifrare la parola leggendo successivamente i suoi elementi, cio\u00e8 le sillabe ma svolge un\u2019identificazione e un riconoscimento delle parole del testo.\nQuesto procedimento intelligente eviter\u00e0 alcuni inconvenienti della dislessia. Occorre dare sempre un significato affettivo ed umano ai testi letti e scritti. Il testo vivo e libero si compone e si stamper\u00e0. La struttura tecnica sar\u00e0 ricostruita lettera per lettera e parola per parola. Con la stampa gli errori commessi saranno corretti. Possiamo concludere, dunque, che il metodo naturale \u00e8 analitico, sincretico e globale.\nLa cooperazione.\nIn questo contesto l'attivit\u00e0 di apprendimento pu\u00f2 diventare un modo di contribuire alla crescita sia personale che del gruppo, e la correzione diventa un'attivit\u00e0 di supporto reciproco tra alunni e tra questi ed il docente. La cooperazione, sia quella tra pari che quella con il docente, \u00e8 \u201cintessuta\u201d come strumento educativo fondamentale nella sua proposta fin dalla base.\nAltro aspetto importante \u00e8 l'idea di dare una dignit\u00e0 di \"prodotto culturale autonomo\" al lavoro degli alunni. Per raggiungere questo obiettivo proponeva l'utilizzo di tutte le pi\u00f9 moderne tecnologie (all'epoca la stampa tipografica era una tecnologia estremamente avanzata per una scuola elementare). Egli cercava di soddisfare il desiderio di essere all'avanguardia, naturale in ogni ragazzo, ma anche di poter ottenere i risultati migliori sul piano formale: una pagina scritta da una stampante sar\u00e0 sempre pi\u00f9 \"dignitosa\" dello stesso testo scritto a mano.\nPer riassumere: a differenza dei numerosi altri pedagogisti dell'attivismo comparsi tra la fine dell'Ottocento e la prima met\u00e0 del Novecento, Freinet d\u00e0 un inquadramento complessivo sia sul piano didattico, che su quello valoriale, alla proposta di introdurre l'attivit\u00e0 pratica nell'educazione scolastica.\nTra le sue proposte metodologiche ricordiamo:\nL'uso della tipografia nella scuola primaria.\nA Freinet va attribuito il merito di aver inserito la tecnica della tipografia all'interno del mondo della scuola, cio\u00e8 un procedimento che implica significativi valori pedagogici. Non si tratta semplicemente di alzare e abbassare una pressa e produrre carta. La tipografia a scuola ha un valore didattico e pedagogico eccezionale, poich\u00e9 si \u00e8 dimostrata efficiente in qualsiasi condizione di tempo e di luogo ed \u00e8 uno strumento di diffusione e socializzazione del pensiero. La Stampa \u00e8 una realt\u00e0 stimolante per il fanciullo e con cui egli ha gi\u00e0 familiarit\u00e0 al di fuori del mondo scolastico; il che contribuisce a far considerare al bambino il pensiero stampato come un fatto normale e naturale. Tramite la tipografia, invece, il fanciullo compone il pensiero, pezzo per pezzo coi caratteri di piombo e sperimenta con la testa e con le mani come nasce la pagina stampata. Egli \u00e8 creatore e ne pu\u00f2 valutare limiti e fallibilit\u00e0. Tale atteggiamento si trasferisce dal proprio prodotto a quello degli altri e ci\u00f2 crea, quindi, un valore che agisce anche nella stampa adulta. Nulla \u00e8 accettato solo perch\u00e9 \u00e8 stampato, come si crede appena arrivati in classe, ma ad ogni pagina si guarda con occhio critico. Questo \u00e8 uno dei maggiori profitti che provengono dalla tecnica della tipografia scolastica. Altra caratteristica della tipografia consiste nel fatto che tramite essa si esercitano contemporaneamente tutte le facolt\u00e0 infantili: muscoli, sensi, intelligenza, senso estetico. In pratica, l'efficienza non \u00e8 data dallo strumento in s\u00e9, ma da tutta un'impostazione pedagogico-didattica perch\u00e9 il fanciullo \u00e8 interessato al contenuto di ci\u00f2 che stampa. Oltre a questo carattere la tipografia ha anche una natura sociale. Non solo per la destinazione dei suoi prodotti ma anche per il modo con cui questi si realizzano, considerando che richiede la formazione di gruppi di collaborazione. All'interno del mondo della scuola la tipografia pu\u00f2 collocarsi altres\u00ec alla base dell\u2019apprendimento strumentale della lingua e pu\u00f2 essere introdotta fin dal primo anno e dai primi giorni. Per il fanciullo sar\u00e0 importantissimo andare a cercare i carattere di piombo e metterli insieme per comporre la parola e poi controllare il risultato stimolato dal processo di analisi. ragazzi sceglieranno una frase, come \u201cIl babbo ha mangiato una mela\u201d. A questo punto il maestro detta la frase parola per parola, poi scrive ciascun vocabolo alla lavagna. Terminata la dettatura il maestro scrive la frase corretta dividendola in tre parti:\nIl babbo\nHa mangiato\nUna mela\nLa divisione, come detto precedentemente, \u00e8 uno stimolo all'analisi. Inoltre ha un fine pratico, perch\u00e9 permetter\u00e0 a tre ragazzi di comporre una riga ciascuno. Scritti i foglietti questi vengono dati ai 3 bambini che vanno alla cassa di composizione per scegliere i caratteri e comporre le righe. La classe viene divisa in gruppi fissi di lavoro, determinati da principio dall'insegnante. In questo caso andr\u00e0 a stampare il gruppo che oggi \u00e8 di turno secondo la successione stabilit\u00e0. Alcuni insegnanti fanno stampare il testo dall'autore medesimo ma questo criterio \u00e8 da respingere poich\u00e9 darebbe luogo a preferenze, contrasti o frustrazioni.Stabiliti i turni, i bambini dovranno cercare le letterine di piombo e metterle nel compositoio. Poi verr\u00e0 versato l\u2019inchiostro tipografico sulla piastra e si distender\u00e0 con il rullo. Una volta stampato il foglio viene confrontato con i foglietti scritti dal maestro e si correggeranno gli sbagli. Corretta la prima bozza se ne stampa un'altra. Ora il gruppo che ha stampato deve scomporre le righe, cio\u00e8 fare il processo inverso. Si tolgono i caratteri uno ad uno e si rimettono nelle caselle. Gli strumenti da usare, nel contesto di un progetto scolastico che preveda l\u2019uso della tecnica tipografica, sono una pressa, una o pi\u00f9 casse di composizione dove si trovano ordinati i caratteri di piombo, un certo numero di compositori in ottone, in cui vengono sistemati i caratteri, una piastra per stendere l'inchiostro e un rullo di gelatina."}
{"id": "288792", "revid": "22828", "url": "https://it.wikipedia.org/wiki?curid=288792", "title": ".DIB", "text": ""}
{"id": "288793", "revid": "599013", "url": "https://it.wikipedia.org/wiki?curid=288793", "title": "Dib", "text": ""}
{"id": "288794", "revid": "767487", "url": "https://it.wikipedia.org/wiki?curid=288794", "title": "Francesco Gnecco", "text": "Biografia.\nI dati a noi giunti riguardanti la biografia e il percorso artistico di Gnecco sono piuttosto frammentari e scarni. Gnecco inizi\u00f2 lo studio del violino con Giacomo Costa (noto direttore d'orchestra, maestro di cappella in S. Lorenzo, insegnante di Paganini, Serra e Sivori) e in seguito studi\u00f2 composizione con G. L. Mariani (1737\u20131793), maestro di cappella nella cattedrale di Savona.&lt;br&gt;\nLa produzione di musica strumentale di Gnecco consta di un discreto numero di composizioni, prevalentemente per formazioni da camera.\nSe da una parte il lavoro di Gnecco, Costa, Sivori e Paganini testimoniano il prestigio della scuola violinistica genovese e l'interesse del pubblico di questa citt\u00e0 per la musica strumentale, \u00e8 bene sottolineare la vitalit\u00e0 dei teatri lirici locali. Con l'inaugurazione del Teatro del Falcone (1652) e poi del Teatro di S. Agostino (1702), si verific\u00f2 un incremento notevole delle rappresentazioni di melodrammi, ad opera dei pi\u00f9 illustri compositori italiani e di autori cittadini.\n&lt;br&gt;In un articolo degli \"Avvisi di Genova\" (n\u00b0 9, 12 maggio 1792) si hanno notizie del debutto di Gnecco operista al teatro S. Agostino la sera dell'8 maggio 1792, con \"Madama Auretta e Masullo, ossia il contrattempo\", la prima di numerosi lavori teatrali (dei quali egli era spesso anche autore del libretto), i cui allestimenti ebbero grande successo sia a Genova sia in altre citt\u00e0 italiane.\nL'affermazione internazionale dell'autore giunse con \"La prova di un'opera seria\", scritta originariamente in un atto su libretto di Artusi nel 1803 col titolo \"La prima prova di un'opera seria\", e suddivisa in due atti, su libretto dello stesso Gnecco, nel 1805. Se la prima versione era una parodia degli \"Orazi e Curiazi\" di Domenico Cimarosa, la seconda fa riferimento ad una fantomatica \"Ettore in Trabisonda\", in cui si irridono gli eccessi stilistici e gli inconvenienti legati all'allestimento di un'opera lirica.\nDal punto di vista formale, la musica si pone sulla linea tradizionale dell'opera buffa di Cimarosa, Pergolesi e Paisiello, con spunti non particolarmente originali, ma efficacemente funzionali all'azione scenica.\nA testimonianza del consenso ottenuto da questa partitura (di cui esistono pi\u00f9 versioni) ci sono i numerosi manoscritti ritrovati nei pi\u00f9 importanti teatri europei. In Inghilterra essa fu rappresentata per cinquant'anni con cast di altissimo livello: al primo allestimento londinese (al King's Theatre) parteciparono Giuditta Pasta, Curioni e Luigi Lablache. Interessante la sua ripresa nel 1983 con il soprano Leyla Gencer giunta all'ultimo impegno operistico."}
{"id": "288797", "revid": "300067", "url": "https://it.wikipedia.org/wiki?curid=288797", "title": "Hockey su ghiaccio ai Giochi della VII Olimpiade", "text": "Il torneo di hockey su ghiaccio della VII Olimpiade del 1920, svoltosi presso il Palais de Glace d'Anvers di Anversa, in Belgio, \u00e8 stato il primo torneo ufficiale di hockey su ghiaccio ai Giochi olimpici e l'unico esempio in assoluto alle Olimpiadi estive. Un torneo di hockey su ghiaccio faceva parte delle Olimpiadi invernali inaugurali del 1924 e da allora fa parte di tutti i programmi invernali.\nFu il primo torneo per nazioni in Europa a cui parteciparono squadre provenienti da Stati Uniti e Canada. Il torneo venne successivamente dichiarato dalla Federazione Internazionale Hockey su ghiaccio (IIHF) valido come 1\u00ba campionato del mondo di hockey su ghiaccio. Il torneo si svolse dal 23 al 29 aprile 1920 e vi parteciparono sette nazioni che si affrontarono in incontri ad eliminazione diretta. Comunque la finalista perdente non divenne automaticamente seconda, ma dovette disputare altri incontri con le squadre che avevano perso in precedenza contro il Canada. Allo stesso modo vennero disputati ulteriori incontri per assegnare la medaglia di bronzo. Il Canada vinse il torneo e ottenne il suo primo titolo mondiale. All'epoca gli incontri erano suddivisi in due tempi, non tre come oggi, e questo fu inoltre l'unico evento mondiale e olimpico ad essersi disputato con il settimo giocatore di movimento il cosiddetto \"rover\".\nPartecipanti.\nParteciparono al primo torneo olimpico sette rappresentative nazionali da due continenti, con un numero variabile di giocatori."}
{"id": "288801", "revid": "46291", "url": "https://it.wikipedia.org/wiki?curid=288801", "title": "Dracaena draco", "text": "L'albero del drago (Dracaena draco ) \u00e8 una pianta arborea monocotiledone appartenente alla famiglia delle Asparagacee, endemica della Macaronesia. \u00c8 il simbolo vegetale di Tenerife.\nDescrizione.\n\u00c8 una pianta a portamento arbustivo che pu\u00f2 tuttavia raggiungere anche i 20 metri di altezza.\nIl tronco \u00e8 di colore grigio scuro e si divide dicotomicamente in rami che terminano con rosette di foglie coriacee, lanceolate, di colore verde glauco, disposte a formare una chioma a forma di ombrello.\nI fiori, che sorgono da racemi terminali, sono bianco-verdastri.\nI frutti, di dimensioni di 1-1,5\u00a0cm, sono carnosi, tondeggianti e di colore arancione.\nHa una crescita lenta, e impiega circa un decennio per raggiungere l'altezza di 1\u00a0m.\nEssendo una monocotiledone, \"Dracaena draco\" non mostra anelli annuali e l'et\u00e0 pu\u00f2 essere stimata solo in base al numero di suddivisioni dei rami.\nGli esemplari pi\u00f9 antichi si ritiene possano essere millenari; il pi\u00f9 antico esemplare vivente si trova a Icod de los Vinos, nella zona nord-occidentale di Tenerife.\nDistribuzione e habitat.\n\u00c8 endemica nelle Isole Canarie, dove la popolazione complessiva \u00e8 ridotta a poche centinaia di esemplari, delle isole di Capo Verde (specialmente a S\u00e3o Nicolau, dove si trovano circa cento esemplari, e a Santo Ant\u00e3o) e di Madera, dove ne restano solo pochi esemplari selvatici.\nDi recente \u00e8 stata individuata una sottospecie (\"Dracaena draco\" subsp. \"ajgal\"), diffusa in Marocco, nella regione di Anezi, sui monti dell'Anti-Atlante, dove \u00e8 presente una colonia di alcune migliaia di esemplari.\nPresso il Monte Tauro, all'interno del Parco archeologico del teatro antico di Taormina, \u00e8 stata individuata una popolazione spontanea costituita da circa cento esemplari di cui alcuni secolari.\nTassonomia.\nLa classificazione tradizionale (sistema Cronquist) assegna il genere \"Dracaena\" alla famiglia Agavaceae, ordine Liliales. \nLa classificazione APG IV (2016), che si avvale delle recenti ricerche genetiche, colloca il genere \"Dracaena\" nella sottofamiglia Nolinoideae delle Asparagaceae (ordine Asparagales).\nConservazione.\nLa Lista rossa IUCN classifica \"Dracaena draco\" come specie in pericolo di estinzione (\"Endangered\").\nCuriosit\u00e0.\nPer i Guanci, le popolazioni indigene delle Isole Canarie, questo albero possedeva propriet\u00e0 magiche. Tale credenza \u00e8 in parte dovuta al fatto che quando la corteccia o le foglie vengono recise, secernono una resina che ossidandosi assume una colorazione rossastra, conosciuta come \"sangue di drago\".\nIl \"sangue di drago\" era gi\u00e0 noto agli antichi romani, che lo utilizzavano come colorante, e nel medioevo era molto ricercato da maghi e alchimisti che gli attribuivano virt\u00f9 terapeutiche. Nel XVIII secolo era utilizzato come mordente per il mogano.\nUn suo lontano parente, la \"Dracaena cinnabari\", vive sull'isola di Socotra (tra lo Yemen e il Corno d'Africa), dove venne sfruttata da millenni per la produzione di sangue di drago e altre essenze.\nA Tenerife, presso Icod de los Vinos, \u00e8 presente il \"Drago millenario\" il cui nome ne suggerisce l'et\u00e0 avanzata, anche se c'\u00e8 discordia sulla valutazione della sua esatta et\u00e0, infatti alcuni ritengono che abbia pi\u00f9 di mille anni qualcuno addirittura ritiene che ne abbia quasi 3000.\nComunque la pianta \u00e8 molto conosciuta e rappresenta un'attrazione turistica."}
{"id": "288803", "revid": "767487", "url": "https://it.wikipedia.org/wiki?curid=288803", "title": "Foglianti", "text": "I foglianti erano monaci appartenenti all'ordine sorto dalla riforma introdotta da Jean Baptiste de la Barri\u00e8re nell'abbazia cistercense di Notre-Dame de Feuillant, presso Tolosa: resisi indipendenti dal capitolo di C\u00eeteaux nel 1592, si diffusero rapidamente in Francia e in Italia, dove erano noti come bernardoni. Esisteva pure il ramo femminile delle fogliantine. L'ordine si estinse negli anni a cavallo tra il XVIII e il XIX secolo.\nStoria.\nNel 1577 Jean Baptiste de la Barri\u00e8re, abate del monastero cistercense di Notre-Dame de Feuillant, introdusse nel suo monastero una riforma basata sulla rigorosa osservanza della regola di san Benedetto, sul culto liturgico e sulla pratica dell'austerit\u00e0 di vita e del silenzio. Tale riforma, incoraggiata da papa Gregorio XIII nel 1581, venne approvata da papa Sisto V con il breve \"Religiosos viros\" del 5 maggio 1586; lo stesso pontefice, nel 1587, concesse al de la Barri\u00e8re il permesso di estendere la riforma anche ad altri monasteri cistercensi.\nLa riforma venne abbracciata da numerose abbazie cistercensi di Francia e d'Italia: papa Clemente VIII, con il breve \"Pastoralis nostri muneris ratio\" del 4 settembre 1592, esent\u00f2 tali abbazie dalla giurisdizione del capitolo generale dell'ordine Cistercense e dell'abate di C\u00eeteaux.\nPapa Urbano VIII, con la costituzione \"Ad uberes et suaves fructus\", divise i foglianti in due congregazioni nazionali: la \"Congregatio gallica beatae Mariae Fuliensis\" e la \"Congregatio italica monachorum reformatorum sancti Bernardi\"; i foglianti italiani, detti bernardoni, vennero poi ulteriormente divisi nelle congregazioni \"pedemontana\" e \"romana\".\nLe fogliantine.\nCon il breve di papa Sisto V \"Super specula militantis Ecclesiae\" del 13 novembre 1587, Jean-Baptiste de la Barri\u00e8re ottenne l'autorizzazione a introdurre la sua riforma anche nei monasteri femminili.\nPoich\u00e9 l'abate era direttore spirituale di alcune dame legate all'abbazia di Notre-Dame de Feuillant, le spinse ad abbracciare la vita religiosa e fond\u00f2 il monastero femminile di Montesquiou (trasferito a Tolosa nel 1599), che ebbe come prima superiora Marguerite de Polastron.\nNel 1622, su richiesta della regina Anna d'Austria, le fogliantine fondarono anche il monastero di Saint-Jacques a Parigi.\nEstinzione dell'ordine.\nTutti i monasteri foglianti francesi vennero soppressi nel 1791 a causa della Rivoluzione; gli ultimi vennero dissolti in et\u00e0 napoleonica.\nDal loro monastero in rue Saint-Honor\u00e9 a Parigi prese il nome il movimento politico della rivoluzione francese detto Club dei foglianti."}
{"id": "288804", "revid": "1836", "url": "https://it.wikipedia.org/wiki?curid=288804", "title": "Monastero di Fonte Avellana", "text": "Il monastero di Fonte Avellana, dedicato alla Santa Croce, si trova nel comune di Serra Sant'Abbondio, nella provincia di Pesaro e Urbino, alle pendici del Monte Catria.\nStoria.\nLe sue origini risalgono alla fine del primo millennio d.C. e sono strettamente legate alla storia della congregazione dei Camaldolesi. L'eremo fu forse fondato da san Romualdo nel 980. Notevole impulso diede all'abbazia l'opera di san Pier Damiani, che qui divenne monaco nel 1035 e Priore dal 1043, non solo per l'ampliamento delle costruzioni originarie ma anche per un forte sviluppo culturale e spirituale che fece dell'eremo un punto riferimento religioso e sociale. La tradizione riporta il numero di 76 santi e beati vissuti nell'eremo.\nL'Eremo viene citato nella \"Divina Commedia\" (Paradiso, canto XXI) da Dante Alighieri, il quale sembra che ne sia stato anche ospite.\nEretta abbazia nel 1325, Fonte Avellana divenne una potenza socio-economica e, di l\u00ec a poco (anno 1392), conobbe la pratica della commenda (XIV - XV secolo). Nel 1569 fu soppressa la congregazione autonoma avellanita che aveva sino ad allora retto il monastero, passando alla congregazione camaldolese. Nemmeno quarant'anni dopo, nel 1610, pass\u00f2 alla congregazione cenobitica camaldolese di San Michele di Murano.\nFonte Avellana rest\u00f2 \"commendata\" fino a quasi tutto il 1700, ed anche se ebbe commendatari come il cardinale Giuliano della Rovere (poi Giulio II), che lasciarono segni di carattere edilizio ed abbellimenti del tutto degni di nota, nondimeno risent\u00ec profondamente degli inevitabili condizionamenti, motivo per cui la decadenza della sua vita monastica fu inesorabile, anche se lenta.\nTale declino si concluse con la soppressione napoleonica del 1810 e di l\u00ed a poco quella italiana del 1866.\nTornata sotto la gestione dei monaci camaldolesi nel 1935, oggi Fonte Avellana ha ritrovato il suo antico splendore, sia spirituale sia architettonico.\nIl 5 settembre 1982 papa Giovanni Paolo II ha visitato Fonte Avellana in occasione delle celebrazioni del millenario della fondazione dell'Eremo. Nel marzo dello stesso anno il Papa aveva elevato la chiesa abbaziale alla dignit\u00e0 di basilica minore.\nDal 2007 anche il Giardino Botanico del monastero, da sempre riservato ai monaci, \u00e8 aperto al pubblico."}
{"id": "288816", "revid": "1305772", "url": "https://it.wikipedia.org/wiki?curid=288816", "title": "ActRaiser", "text": " \u00e8 un videogioco sviluppato da Quintet nel 1990 e pubblicato da Enix per Super Nintendo Entertainment System. Il titolo \u00e8 un ibrido tra \"Rastan\" e \"Populous\".\nIl seguito del gioco, \"ActRaiser 2\", \u00e8 stato pubblicato in Giappone nel 1993 e costituisce un antefatto degli eventi avvenuti in \"ActRaiser\". Nel 2007 il titolo \u00e8 stato distribuito per Wii tramite Virtual Console.\nTrama.\nProtagonista del gioco \u00e8 una divinit\u00e0 nota come The Master. Secondo la storia narrata nel libretto delle istruzioni, il demone Tanzra, nel tentativo di impossessarsi del mondo pacificamente governato dal Master, ha coinvolto quest'ultimo in una battaglia contro i sei Guardiani, i suoi sottoposti. La battaglia \u00e8 stata ardua per il Master che, sconfitto, si \u00e8 dovuto ritirare nel suo Sky Palace, un castello fluttuante fra le nuvole, assistito da un angelo; nel frattempo, Tanzra e le sue orde di demoni prendevano possesso del mondo, dividendolo in sei regioni, ognuna affidata a uno dei Guardiani, mentre il culto del Master gradualmente svaniva tra gli uomini.\nCentinaia di anni dopo, il Master, ripresosi, decide di reincarnarsi per scendere fra le genti sopraffatte dai mostri di Tanzra, liberando le terre dal male e facendo s\u00ec che gli uomini tornino a credere in lui.\nModalit\u00e0 di gioco.\nScopo del gioco \u00e8 liberare il mondo dai demoni per poter giungere al confronto finale con Tanzra ed esiliarlo per sempre. Per ottenere questo scopo \u00e8 necessario:\nCiascuna di queste fasi va seguita per liberare definitivamente una regione, e alla prima e alla terza corrispondono un \"atto\" (\"Act\", da cui molto probabilmente deriva il nome ActRaiser).\nGli atti.\nQuesta sezione descrive ciascuna delle fasi in cui si articola la liberazione di ogni regione:\nData la complessit\u00e0 di questa sezione simulativa, che pu\u00f2 essere vista come un \"gioco nel gioco\", si rimanda alla sezione dell'articolo ad essa dedicata.\nUna volta battuto Tanzra e finito il gioco, nella schermata del men\u00f9 iniziale sar\u00e0 disponibile una nuova modalit\u00e0 di gioco chiamata \"Professional!\". Essa consiste nell'affrontare di seguito tutti gli Atti, non inframmezzati dalla fase di simulazione, senza poter salvare, con un numero di vite limitato e a difficolt\u00e0 maggiore.\nFase iniziale di gioco.\nIl gioco inizia all'interno dello Sky Palace, con il fedele angelo pronto a consigliarci sul da farsi. Dopo aver inserito un nome per il Master, \u00e8 possibile eseguire le seguenti azioni, grazie a un sistema di icone:\nA questa fase si pu\u00f2 accedere in ogni momento una volta superato un Atto.\nLa fase simulativa.\nLa fase simulativa, con visuale dall'alto, tratta con gli sforzi del Master per rendere le terre desolate nuovamente abitabili dalle persone. All'inizio l'unica costruzione presente sar\u00e0 il tempio dedicato al Master, con due persone che faranno da tramite con la divinit\u00e0 (cio\u00e8 il giocatore) e lo consiglieranno su come gestire la situazione. Al momento della liberazione di un territorio la popolazione sar\u00e0 costituita da sole 2 persone per poi aumentare. I comandi presenti in questa fase sono pi\u00f9 o meno analoghi a quelle della fase iniziale sullo Sky Palace, con le seguenti aggiunte:\nI miracoli sono indispensabili per far progredire la civilt\u00e0 all'interno di territori con differente morfologia (deserti, zone rocciose, paludi...); all'inizio il giocatore ha a disposizione solo la pioggia, ma con l'aumentare del livello di esperienza altri 4 verranno sbloccati.\nScopo della fase di pianificazione \u00e8 quello di far raggiungere il massimo livello di civilt\u00e0 a tutte le regioni: per fare ci\u00f2 \u00e8 necessario far costruire alla popolazione le abitazioni su tutto lo spazio disponibile e fare in modo che progrediscano passando da capanne (livello 1 di civilt\u00e0) ad abitazioni in muratura (livello 3). Questo risultato \u00e8 ottenibile sigillando le tane dei mostri (semplicemente costruendoci sopra), azione che alzer\u00e0 il grado di civilizzazione della popolazione. Non sempre \u00e8 possibile costruire sempre e ovunque: per liberare spazi si possono usare i miracoli come descritto sopra, ma se l'umore della popolazione cala essa diminuir\u00e0 la velocit\u00e0 del progresso fino a rifiutarsi di procedere con la costruzione degli edifici. Le cause sono molteplici, cos\u00ec come le soluzioni al problema: se un membro della comunit\u00e0 si perde nel deserto bisogner\u00e0 condurre la costruzione degli edifici verso il punto in cui si trova l'uomo; se un bambino scappa di casa bisogner\u00e0 dargli il pane offerto in dono al Master dai suoi genitori; se lo stress e la rabbia della popolazione sono al limite si dovr\u00e0 calmarli con una delle scoperte che avvengono in certi momenti durante il gioco, la musica (le altre scoperte sono: il frumento, il ponte e la bussola).\nUna clessidra nella zona superiore dello schermo indica il trascorrere delle giornate: al termine di ogni unit\u00e0 di tempo nuove persone usciranno dal tempio e dagli altri edifici, andando a costruire l\u00e0 dove il messaggero del dio ha indicato loro (compare infatti il messaggio \"Town Under Construction\"). Il terreno \u00e8 diviso idealmente in tante zone quadrate e la popolazione non ne pu\u00f2 percorrere pi\u00f9 di un tot per volta ad ogni unit\u00e0 di tempo.\nI mostri.\nI mostri presenti nella fase simulativa sono l'ostacolo principale al rapido svilupparsi delle citt\u00e0: causano danni a cose e persone e fuoriescono continuamente dalle tane, indicate con simboli diversi per ogni tipologia di mostro. I mostri possono essere uccisi dalle frecce dell'Angelo (uno alla volta) o dalle \"bombe\", statuette mistiche trovate dalla popolazione (tutti i mostri su schermo sono distrutti), oppure spazzati via dal miracolo del vento. Un mostro per tana \u00e8 presente su schermo, ma non appena viene eliminato ne sorge un altro dalla tana; le tane contengono mostri in numero finito, ma nell'ordine di centinaia. Per eliminarli definitivamente occorre sigillare le loro tane costruendoci sopra.\nAccoglienza.\nIl gioco ha venduto 620.000 copie in tutto il mondo di cui 400.000 in Giappone, 180.000 negli Stati Uniti e 40.000 in Europa. \nGeoffrey Douglas Smith di AllGame ha dichiarato che il gioco non era \"all'altezza del genere di riferimento\" ma che \"la combinazione di elementi e la splendida colonna sonora orchestrata hanno trasformato il gioco in un'avventura godibile\". \nSuper Gamer Magazine gli ha assegnato un voto pari ad 84%, scrivendo: \"una brillante unione di elementi strategici e hack and slash con platform\". \nActRaiser ha ottenuto il premio come Migliori Musiche del 1993, assegnato da Electronic Gaming Monthly. Nel 1997 Electronic Gaming Monthly lo ha inserito al 75esimo posto della propria lista dei migliori giochi di tutti i tempi. \nActRaiser \u00e8 stato incluso nella classifica dei Migliori giochi di tutti i tempi di GameSpot nel 2003. Si \u00e8 classificato al 150esimo posto tra i 200 migliori giochi creati su un sistema Nintendo nella rivista Nintendo Power. "}
{"id": "288819", "revid": "273549", "url": "https://it.wikipedia.org/wiki?curid=288819", "title": "Wget", "text": "GNU Wget \u00e8 un gestore di download libero, multipiattaforma, parte del progetto GNU. Supporta i protocolli HTTP, HTTPS e FTP.\nStoria.\nNato nel 1996, nel periodo in cui il web ha conosciuto una forte diffusione tra il grande pubblico, \u00e8 incluso in Unix e Linux. Scritto in C portabile, pu\u00f2 essere installato in tutti i sistemi Posix. In particolare esistono versioni per macOS, Microsoft Windows e OpenVMS.\nAutori.\nGNU Wget \u00e8 stato scritto da Hrvoje Nik\u0161i\u0107 con la collaborazione di altre persone come Dan Harkless, Ian Abbott e Mauro Tortonesi. Gli altri contributori importanti sono scritti nel file codice_1 incluso nei sorgenti e che accompagna i vari binari, tutti gli altri sono riportati nei ChangeLog. L'attuale manutentore di wget \u00e8 Giuseppe Scrivano.\nCaratteristiche.\n\u00c8 uno strumento non interattivo che funziona tramite riga di comando e per questo pu\u00f2 essere utilizzato in script, aggiunto tra le righe di crontab e usato senza bisogno di ricorrere a X-Window.\nWget pu\u00f2 seguire i collegamenti nelle pagine HTML e XHTML e creare la versione locale di un sito remoto, ricostruendo interamente la struttura delle directory originale. Questo comportamento \u00e8 ci\u00f2 che normalmente si intende per \"download ricorsivo\". In questo, Wget rispetta i cosiddetti Robots Exclusion Standard (cio\u00e8 i file codice_2). Wget pu\u00f2 essere impostato per convertire i collegamenti delle pagine scaricate per permettere la visione senza bisogno di collegamento a Internet.\nWget \u00e8 stato progettato per essere affidabile su collegamenti di rete lenti o instabili; in caso d'errore wget continuer\u00e0 a provare finch\u00e9 non riuscir\u00e0 a scaricare l'intero file. Nel caso il server lo supporti, ricomincer\u00e0 a scaricare da dove si era interrotto.\nUso di Wget.\nEsempi di uso di wget:\nInterfacce grafiche.\nEsistono anche programmi grafici che permettono di usare Wget con mouse e finestre, come gwget per GNOME e wGetGUI per Windows."}
{"id": "288821", "revid": "864763", "url": "https://it.wikipedia.org/wiki?curid=288821", "title": "Bilancia (araldica)", "text": "In araldica la bilancia \u00e8 stata sempre utilizzata come simbolo di \"giustizia\", \"equit\u00e0\" ed \"equilibrio\".\nSolitamente \u00e8 rappresentata con due piatti."}
{"id": "288822", "revid": "1745361", "url": "https://it.wikipedia.org/wiki?curid=288822", "title": "Aquilonismo", "text": "L'aquilonismo \u00e8 una pratica sportiva che consiste nel far volare una struttura pi\u00f9 pesante dell'aria chiamata aquilone, fatta di materiali leggeri come carta velina, cotone, seta, tessuti o fibre moderne (nylon, dacron, mylar, rip-stop, Cuben), guidandone il volo da terra tramite uno o pi\u00f9 cavi.\nEsistono diversi tipi di aquilone:\nUn aquilone di questo tipo venne usato nel XVIII secolo per inventare il parafulmine.\nTra questi vanno evidenziati gli \"aquiloni orientali\" sono i pi\u00f9 fantasiosi, disegnati a colori vivaci e con forme molto elaborate, possono essere aquiloni molto grandi, alcuni in grado di sollevare l'aquilonista.\nApplicando questa trazione ad una tavola simile a quella da surf \u00e8 esploso il kitesurfing o kiteboarding.\nUsando l'aquilone sullo snowboard o sugli sci si parla di snowkiting e skikiting rispettivamente, su dei leggeri kart a tre ruote di kitebugging o su speciali skateboard di landboarding, e non solo.\nIn generale quindi ogni sport che sfrutta la trazione di un aquilone fa parte dell'aquilonismo da trazione."}
{"id": "288824", "revid": "79968", "url": "https://it.wikipedia.org/wiki?curid=288824", "title": "Processore vettoriale", "text": "Un processore vettoriale o array processor \u00e8 una CPU progettata per svolgere operazioni matematiche su pi\u00f9 dati elementari contemporaneamente.\nCaratteristiche.\nQuesto in contrasto con l'architettura classica di un processore scalare che prevede l'elaborazione di un singolo dato per volta. La maggior parte dei processori sono scalari (o esternamente lo sembrano). I processori vettoriali sono comuni nelle applicazioni scientifiche e sono spesso alla base dei supercomputer fin dagli anni ottanta. Con la fine degli anni novanta i microprocessori sono cresciuti di prestazioni e molti processori per applicazioni generiche si sono dotati di unit\u00e0 vettoriali o sono diventati vettoriali al loro interno. Nel 2000 IBM, Toshiba e Sony hanno iniziato lo sviluppo del processore Cell, un microprocessore ad elevate prestazioni dotato di svariate unit\u00e0 vettoriali e rivolto ad applicazioni che spaziano dalle console al supercalcolo.\nAttualmente praticamente ogni CPU moderna include istruzioni vettoriali tipicamente conosciute come istruzioni SIMD. Le console per i videogiochi e le schede grafiche fanno un ampio uso di processori vettoriali dato che l'elaborazione di flussi audio e video in tempo reale \u00e8 un campo che ben si presta all'elaborazione vettoriale.\nStoria.\nI primi sviluppi di processori vettoriali si ebbero alla fine degli anni 60 presso la Westinghouse durante il progetto Solomon. Il progetto Solomon mirava ad incrementare drasticamente le prestazioni matematiche utilizzando un elevato numero di semplici coprocessori matematici (o ALU) sotto il controllo di una singola CPU. La CPU avrebbe dovuto inviare l'operazione matematica comune a tutte le ALU, le ALU avrebbero prelevato i dati e dopo averli elaborati li avrebbero salvati. Questo avrebbe consentito lo svolgimento di un singolo algoritmo su molti dati contemporaneamente. Nel 1962 la Westinghouse decise di cancellare il progetto ma alcuni ricercatori fuoriusciti dalla societ\u00e0 convinsero l'Universit\u00e0 dell'Illinois (Urbana-Champaign) a riavviare le ricerche e a sviluppare l'ILLIAC IV. Inizialmente la macchina doveva essere dotata di 256 processori elementari e doveva sviluppare 1 GigaFLOPS ma nel 1972 quando venne presentata la macchina questa era dotata di 64 processori e sviluppava \"solo\" 100 MegaFLOPS (150 MegaFLOPS di picco). Nonostante l'ILLIAC IV sia considerato un insuccesso nelle applicazioni che trattavano elevate quantit\u00e0 di dati come la fluidodinamica computazionale la macchina era il pi\u00f9 veloce supercomputer del pianeta.\nLa prima implementazione vincente dei processori vettoriali si ebbe con la CDC STAR-100 e con il Texas Instruments Advanced Scientific Computer. L'ALU base dell'ASC utilizzava un'architettura a pipeline per eseguire le operazioni scalari e vettoriali ed era in grado di sviluppare 20 MegaFLOPS di picco durante l'esecuzioni delle operazioni vettoriali. ALU estese gestivano due o quattro pipeline e quindi le prestazioni si raddoppiavano o si quadruplicavano. La banda fornita dal sottosistema di memoria era in grado di soddisfare le ALU estese. Invece la STAR era pi\u00f9 lenta delle altre macchine della CDC come il CDC 7600 dato che nel caso dell'esecuzione di istruzioni scalari la sua decodifica era lenta. Nel caso dell'esecuzione delle istruzioni vettoriali invece la macchina era veloce nella decodifica e quindi questo compensava la lentezza delle operazioni scalari.\nLa tecnica vettoriale venne sfruttata in pieno dal famoso Cray-1. Questo computer a differenza dello STAR o dell'ASC non manteneva i dati esclusivamente in memoria ma aveva anche 8 registri vettoriali a 64 bit nella CPU. Le istruzioni vettoriali erano eseguite sui dati memorizzati nei registri e quindi erano molto pi\u00f9 veloci di quelle svolte accedendo alla memoria principale. In aggiunta il progetto prevedeva diverse pipeline per le diverse operazioni e quindi la pipeline di somma/sottrazione era diversa dalla pipeline delle moltiplicazioni. Quindi pi\u00f9 istruzioni vettoriali potevano essere concatenate ed eseguite simultaneamente. Il Cray-1 era in grado di eseguire 80 MIPS ma concatenando fino a tre serie di istruzioni si poteva arrivare a 240 MIPS un numero di operazioni rispettabile anche al giorno d'oggi.\nAltri esempi seguirono. La CDC segui nuovamente la strada del calcolo vettoriale con l'ETA-10 una macchina che non vendette bene e convinse la societ\u00e0 ad uscire dal settore del supercalcolo. Alcune compagnie giapponesi (Fujitsu, Hitachi e NEC) presentarono delle macchine basate su registri vettoriali pi\u00f9 veloci delle macchine statunitensi e pi\u00f9 piccole. Le Floating Point System della Oregon furono utilizzati per realizzare array di processori per minicomputer prima di sviluppare i suoi minisupercomputer. Tuttavia Cray continuava a dominare la scena del supercalcolo con le sue macchine Cray-2, Cray X-MP e Cray Y-MP. In seguito il mercato si concentr\u00f2 sui sistemi a parallelismo massivo piuttosto che sui sistemi vettoriali.\nOggi i moderni computer sono in grado di decodificare un flusso video che un supercomputer degli anni 70 avrebbe decodificato con difficolt\u00e0. Ci\u00f2 e possibile sia per le elevate frequenze di funzionamento sia per l'aggiunta di unit\u00e0 vettoriali nei microprocessori che accelerano le operazioni multimediali. Usualmente queste unit\u00e0 vengono indicate come unit\u00e0 SIMD. In queste implementazioni le unit\u00e0 vettoriali sono incluse nelle CPU scalari e vengono utilizzate solamente dai programmi che le richiedono esplicitamente.\nFunzionamento.\nIn genere le CPU sono capaci di manipolare uno o due frazioni di dati alla volta. Per esempio la maggior parte delle CPU hanno un'istruzione che essenzialmente dice \u201csomma A a B e memorizza il risultato in C\u201d mentre altre come il MOS 6502 necessitano di due o tre istruzioni per eseguire questo genere di operazioni.\nI dati per A, B e C possono teoricamente essere contenuti nell'istruzione stessa; tuttavia le cose sono raramente cos\u00ec semplici. In genere il dato non viene inviato in forma grezza, ma \u00e8 invece \u201cpuntato\u201d passando un indirizzo alla locazione di memoria che contiene il dato. Decodificare questo indirizzo e tirare fuori il dato dalla memoria, occupa del tempo. Con l'incremento della velocit\u00e0 delle CPU, questa latenza di memoria \u00e8 diventata un impedimento sempre pi\u00f9 grande per le prestazioni finali.\nPer ottimizzare i tempi, le pi\u00f9 moderne CPU utilizzano una tecnica conosciuta come pipeline di istruzioni, nella quale l'istruzione passa attraverso differenti sotto-unit\u00e0 a turno. La prima sotto-unit\u00e0 legge l'indirizzo e lo decodifica, la successiva reperisce i valori situati a quell'indirizzo e la successiva ancora elabora l'effettivo calcolo matematico. Il \u201ctrucco\u201d della pipeline consiste nel cominciare la decodifica della successiva istruzione persino prima che la precedente sia stata effettivamente elaborata dalla CPU, nello stile di una catena di montaggio, cosicch\u00e9 la decodifica degli indirizzi sia costante. Ogni particolare istruzione necessita la stessa quantit\u00e0 di tempo per essere completata, ma la CPU pu\u00f2 processare un'intera serie di operazioni molto pi\u00f9 velocemente rispetto a quanto farebbe calcolandone una alla volta.\nI processori vettoriali portano questo concetto un passo pi\u00f9 avanti. Anzich\u00e9 utilizzare la tecnica di pipeline solo con le istruzioni, la utilizzano anche sui dati stessi; sono quindi capaci di applicare una medesima istruzione ad un grosso lotto di dati in parallelo, senza decodificare ogni singola istruzione dalla memoria. Questo spesso, come ad esempio nelle applicazioni multimediali, consente di risparmiare grosse quantit\u00e0 di tempo.\nUn processore vettoriale contiene al suo interno una memoria condivisa, varie unit\u00e0 di calcolo, e un'unit\u00e0 di controllo che gestisce il parallelismo tra le unit\u00e0 di calcolo.\nIl parallelismo \u00e8 gestito a livello hardware e non \u00e8 visibile a livello di programmazione.\nPer illustrare che differenza comporta l'elaborazione vettoriale, consideriamo il semplice compito di sommare due gruppi di dieci numeri. In un normale linguaggio di programmazione si scriverebbe un \u201cciclo\u201d che prende per ogni coppia il primo numero e lo somma al secondo.\nEcco un esempio in pseudocodice:\n esegui questo ciclo 10 volte\n leggi l'istruzione seguente\n decodifica l'istruzione letta\n prendi questo numero\n prendi quel numero\n sommali\n salva il risultato qui\n fine ciclo\nMa per un processore vettoriale, questo compito \u00e8 differente:\n leggi l'istruzione seguente\n decodifica l'istruzione letta\n prendi questi 10 numeri\n prendi quei 10 numeri\n sommali\n salva il risultato qui\nDiversi sono i motivi inerenti a questo approccio che portano risparmio di tempo. Innanzi tutto, solo due traduzioni di indirizzi sono necessarie; a seconda dell'architettura, questo pu\u00f2 rappresentare un risparmio significativo di per s\u00e9. Un altro risparmio \u00e8 dato dal recupero e decodifica dell'istruzione stessa, che deve essere effettuato solo una volta anzich\u00e9 dieci. Il codice stesso \u00e8 inoltre pi\u00f9 compatto, il che pu\u00f2 portare ad un pi\u00f9 efficiente utilizzo della memoria.\nMa oltre a questo, il processore vettoriale ha tipicamente una forma di implementazione superscalare, il che significa che il compito viene svolto da pi\u00f9 ALU anzich\u00e9 una sola. Dato che l'output di un comando vettoriale non dipende dall'input di qualsiasi altro, i \u201cblocchi\u201d di dati possono essere quindi elaborati separatamente, moltiplicando la quantit\u00e0 di tempo risparmiata.\nCome \u00e8 gi\u00e0 stato detto precedentemente, l'implementazione del Cray porta questa tecnica ad un raffinamento maggiore, permettendo a differenti tipi di operazioni di essere \u201ctrasportati\u201d al tempo stesso. Consideriamo il codice che somma due numeri e li moltiplica ad un terzo; nel Cray questi venivano recuperati tutti in una volta, e sia sommati che moltiplicati in una singola operazione. Nello stesso pseudocodice di sopra, essenzialmente \u00e8 cos\u00ec:\n leggi e decodifica l'istruzione\n prendi questi 10 numeri\n prendi quei 10 numeri\n prendi altri 10 numeri\n sommali e moltiplicali\n poni il risultato qui\nLe operazioni matematiche vengono cos\u00ec completate molto pi\u00f9 velocemente, l'unico fattore limitante \u00e8 dato dal tempo richiesto per recuperare i dati dalla memoria.\nMemoria.\nEsistono due modi in cui un processore vettoriale accede ai suoi operandi, a seconda della sua progettazione interna. Nell'organizzazione \"da memoria a memoria\" (memory to memory), gli operandi vengono recuperati dalla memoria, elaborati, e salvati direttamente nella memoria stessa. Nell'organizzazione \"da registro a registro\" (register to register) gli operandi vengono invece, prima segmentati, e poi caricati in registri vettore; durante l'elaborazione i risultati vengono poi salvati in un terzo registro vettore. Solo in seguito vengono poi immagazzinati nella memoria.\nIl vantaggio della gestione \"da memoria a memoria\" \u00e8 dato dal fatto che permette al processore di calcolare vettori molto lunghi senza mai fermarsi per \u201cspezzarli\u201d in sotto-vettori, ma i tempi di latenza della memoria sono maggiori rispetto a quelli dei registri; questo porta ad un rallentamento nei tempi di recupero dei dati dalla memoria.\nEsempi di questa architettura sono il gi\u00e0 citato Texas Instruments Inc. Advanced Scientific Computer e qualche altra macchina realizzata negli anni settanta. In seguito questa tecnica fu abbandonata a causa della latenza di memoria troppo elevata, che rendeva questi processori troppo lenti in operazioni su vettori piccoli, anche di 100 elementi.\nI processori vettoriali da registro a registro sono invece decisamente pi\u00f9 efficienti nelle operazioni su vettori relativamente piccoli, e questa \u00e8 la strategia maggiormente adottata fino al giorno d'oggi.\nUtilizzo.\nNon tutti i problemi possono essere ottimizzati con questo tipo di soluzione. Innanzi tutto aggiungere questo genere di istruzioni rende pi\u00f9 complessa l'architettura della CPU, la quale complessit\u00e0 potrebbe rendere altre istruzioni pi\u00f9 lente. Le istruzioni pi\u00f9 complesse aggiungono inoltre ulteriore complessit\u00e0 ai decodificatori, che potrebbero essere quindi pi\u00f9 lenti nella decodifica delle istruzioni pi\u00f9 comuni come una semplice somma. Inoltre, i processori vettoriali lavorano meglio solo quando ci sono grosse quantit\u00e0 di dati su cui lavorare. Per queste ragioni, questo tipo di CPU viene principalmente utilizzato nei supercomputer, e non nelle applicazioni di utilizzo comune, dato che i supercomputer stessi sono generalmente situati in laboratori meteorologici o laboratori fisici, dove si lavora spesso con grossi quantitativi di dati. Infine la realizzazione di questi processori \u00e8 costosa; essendo utilizzati solo per scopi ben specifici, i costi di progettazione sono una parte consistente del costo totale, e questo tipo di architettura necessita di grossi quantitativi di memoria cache ad alta velocit\u00e0, anch'essa costosa."}
{"id": "288825", "revid": "842", "url": "https://it.wikipedia.org/wiki?curid=288825", "title": "Array processor", "text": ""}
{"id": "288835", "revid": "104485", "url": "https://it.wikipedia.org/wiki?curid=288835", "title": "Giuseppe Favalli", "text": "Durante i suoi 23 anni di carriera, ha giocato con le maglie di , , e . Ha vinto due scudetti (1999-2000 e 2005-2006), cinque Coppe Italia (1997-1998, 1999-2000, 2003-2004, 2004-2005 e 2005-2006), tre Supercoppe italiane (1998, 2000 e 2005), una Coppa delle Coppe (1999), una Champions League (2007), due Supercoppe UEFA (1999 e 2007) e un Mondiale per club (2007). Ha collezionato 491 presenze e 7 gol in Serie A e 81 presenze con 2 reti nelle coppe europee.\nNel 1992, con le nazionali giovanili italiane, ha vinto l'Europeo Under-21 e partecipato ai Giochi olimpici. Dal 1994 al 2004 \u00e8 stato anche convocato nella nazionale maggiore, disputando il .\n\u00c8 al secondo posto per numero di presenze in tutte le competizioni ufficiali con la maglia della Lazio (401).\nCarriera.\nClub.\nCremonese.\nCresciuto calcisticamente nelle file della , ha esordito in prima squadra il 16 aprile 1989 allo stadio Giovanni Zini contro la . Il 27 agosto 1989 ha esordito in Serie A in -Cremonese (2-1).\nIl 13 gennaio 1991 ha segnato il primo gol in carriera contro il e il 20 ottobre dello stesso anno ha realizzato la prima rete in Serie A contro il .\nNelle prime 4 stagioni da professionista con la maglia della Cremonese, durante le quali la formazione lombarda \u00e8 stata promossa per due anni in Serie A, Favalli ha disputato 102 partite di cui 59 in Serie A, 35 in Serie B e 8 in Coppa Italia.\nLazio.\nNel 1992, a vent'anni, \u00e8 stato acquistato dalla per 5 miliardi di lire, formazione nella quale ha militato per dodici annate consecutive, fino alla stagione 2003-2004, arrivando ad essere il primo calciatore per numero di presenze complessive (401) in partite ufficiali con la maglia biancoceleste. Nelle sue ultime due stagioni alla Lazio \u00e8 stato anche capitano della squadra, ereditando la fascia appartenuta al compagno di reparto Alessandro Nesta, trasferitosi al nell'estate del 2002.\nAll'avvicendarsi di allenatori quali Dino Zoff, Zden\u011bk Zeman, Sven-G\u00f6ran Eriksson e infine Roberto Mancini, ha sempre saputo guadagnarsi un posto da titolare.\nCon la maglia della Lazio ha vinto uno scudetto, tre Coppe Italia (contro , Milan e ), due Supercoppe italiane (contro Juventus e Inter), una Coppa delle Coppe (ai danni del ) e una Supercoppa UEFA (battendo 1-0 il Manchester United).\nInter.\nNel 2004 si \u00e8 trasferito a parametro zero all', squadra guidata dal suo ex compagno di squadra Roberto Mancini, che gi\u00e0 lo aveva allenato alla Lazio.\nCon i nerazzurri ha vinto due Coppe Italia, entrambe contro la (2-0 e 1-0 la doppia finale del 2005, 1-1 e 3-1 l'anno seguente), conquistando cos\u00ec la Coppa Italia per tre volte consecutive, e la Supercoppa italiana 2005 contro la . Dopo la revoca dello scudetto 2005-2006 alla Juventus e l'assegnazione a tavolino dello stesso all'Inter, Favalli \u00e8 diventato nuovamente campione d'Italia, questa volta in maglia nerazzurra.\nMilan.\nNel 2006, a 34 anni, \u00e8 passato a parametro zero al . Arrivato nella parte finale della sua carriera, \u00e8 stato utilizzato soprattutto come difensore centrale dall'allenatore Carlo Ancelotti e, nella stagione 2009-2010, da Leonardo.\nIl 7 aprile 2007 nella partita Milan- (3-1) ha segnato il primo gol con la maglia del Milan.\nCon i rossoneri ha vinto una Champions League contro il , la sua seconda Supercoppa UEFA contro il e una Coppa del mondo per club contro il (dopo essere stato inserito nella lista dei convocati all'ultimo momento al posto dell'infortunato Ronaldo), questi ultimi due trofei senza scendere in campo.\nIl 15 maggio 2010 ha disputato la sua ultima partita in maglia rossonera in occasione dell'ultima giornata del campionato 2009-2010 nella sfida a San Siro contro la (3-0) in cui il pubblico gli ha riservato una standing ovation. In totale con la maglia del Milan ha disputato 99 partite ufficiali segnando 2 gol, entrambi in campionato nella stagione 2006-2007.\nNazionale.\nDopo aver giocato nella nazionale italiana Under-18, a partire dal 1989 Favalli \u00e8 stato convocato nell'Under-21, con la quale ha conquistato gli Europei Under-21 nel 1992, disputando anche la doppia finale contro la . Nello stesso anno il terzino lombardo ha preso parte alle Olimpiadi di Barcellona, giocando da titolare tutte le 4 partite disputate dalla compagine azzurra.\nConvocato dal CT azzurro Arrigo Sacchi, ha esordito in nazionale maggiore l'8 ottobre 1994 a Tallinn contro l'Estonia (2-0 per l'Italia) in un incontro valevole per le qualificazioni all'Europeo 1996.\nL'allora CT della nazionale Giovanni Trapattoni lo ha inserito nel gruppo azzurro al , dove \u00e8 sceso in campo nella seconda partita del girone disputata contro la (1-1, reti di Cassano e Ibrahimovi\u0107).\nIn totale ha collezionato 8 presenze con la nazionale maggiore italiana di cui 5 in amichevole, una nelle qualificazioni all'Europeo 1996, una nella fase finale dell'Europeo 2004 e una nelle qualificazioni al Mondiale 2006.\nDopo il ritiro.\nUna volta ritiratosi dal calcio giocato, Favalli intraprende l'esperienza dirigenziale come responsabile tecnico della scuola calcio del Savio, societ\u00e0 calcistica romana, e successivamente ricopre il ruolo di allenatore nelle giovanili della , club nel quale si \u00e8 formato calcisticamente."}
{"id": "288836", "revid": "126257", "url": "https://it.wikipedia.org/wiki?curid=288836", "title": "Bisantato", "text": ""}
{"id": "288850", "revid": "1932861", "url": "https://it.wikipedia.org/wiki?curid=288850", "title": "Torre del Porticciolo", "text": "La torre del Porticciolo, le cui varie trascrizioni dei nomi riportate nei secoli conducono tutte al medesimo significato di \"piccolo approdo\" per naviglio di stazza ridotta, fu costruita nella seconda met\u00e0 del XVI secolo dai corallari di Alghero che, nella spiaggia del \"Portichiol\", riparavano le barche.\nGi\u00e0 nel 1572, nella torre stavano 2 pezzi di artiglieria con 3 uomini di guardia alle barche. Dalla quota di 48 metri, i torrieri avevano una splendida visuale sino a 25\u00a0km e rimanevano in contatto con le torri di porto Conte e quelle di porto Ferro.\nNonostante le avverse condizioni di conservazione, si pu\u00f2 osservare che la struttura appare formata da un cilindro adagiato sopra un anomalo basamento scarpato a tronco di cono gradinato; costruita su un pendio digradante verso il mare, presenta un'altezza media di circa 10,60 metri.\nLa ristrutturazione, completata nella primavera del 2009, ha riportato la torre al suo antico splendore.\nLa torre del Porticciolo fa parte dei comprensori del parco naturale di Porto Conte e dell'area naturale marina protetta Capo Caccia - Isola Piana.\nNell'estate del 2008 viene fatta una sensazionale scoperta, quasi per caso:ritrovamenti di frammenti di ossa di dinosauro ai piedi della Torre\nNel corso di oltre 10 campagne di scavo (l'ultima in ordine cronologico nel Maggio 2019) dirette dal Prof. Ausonio Ronchi, sono state recuperate oltre settanta ossa e numerosi frammenti dai depositi permiani della Formazione di Cala del Vino. Il primo sinapside basale scoperto in Italia \u00e8 stato ritrovato ad Alghero, sul promontorio della Torre di Porticciolo.\nSi tratta di un Alierasaurus ronchii, un caseide erbivoro di grandi dimensioni (circa 7metri), che viveva nel Permiano medio fra 279 e 272milioni di anni fa, come spiega Viviana Monastero, nel suo articolo pubblicato dal National Geographic Italia. I fossili sono studiati dai paleontologi del Dipartimento di Scienze della terra dell'Universit\u00e0 La Sapienza di Roma, in collaborazione con il Dipartimento di Scienza della terra dell'Universit\u00e0 di Pavia ed il Museum fur Naturkunde di Berlino, il cui studio \u00e8 stato recentemente pubblicato su Palaeontologia Electronica."}
{"id": "288859", "revid": "114585359", "url": "https://it.wikipedia.org/wiki?curid=288859", "title": "Sifanto", "text": "Sifanto o Sifno (, \"Sifnos\") \u00e8 un'isola della Grecia, quarta delle Cicladi occidentali per grandezza. Amministrativamente \u00e8 un comune della periferia dell'Egeo Meridionale (unit\u00e0 periferica di Milo).\nGeografia fisica.\nTerritorio.\nL'isola \u00e8 situata tra Serifo e Milo e ad ovest di Delo e Paro a circa 130\u00a0km dal Pireo. \u00c8 montagnosa con valli fertili, belle spiagge (sia di sabbia che di sassi), numerose scogliere e diversi centri abitati.\nClima.\nIl clima \u00e8 tipicamente mediterraneo con estati calde e secche ed inverni miti e piovosi. Le temperature durante l'inverno scendono fino ai 2\u00b0-3\u00b0 mentre nel periodo estivo arrivano fino ai 36\u00b0-38\u00b0.\nStoria e turismo.\nAbitata almeno dall'inizio del neolitico, dopo il XIII secolo a.C. (almeno) fu colonizzata dagli Achei-Micenei, che costruirono presso l'attuale monastero di \"Agios Andreas\" una piccola cittadina fortificata, oggi ben scavata e studiata.\nColonizzata poi da popolazioni di ceppo ionico, divenne in et\u00e0 arcaica una piccola ma ricca \"polis\", grazie alle miniere di elettro (lega naturale di oro ed argento), con cui, tra l'altro, finanzi\u00f2 uno splendido tesoro a Delfi che gli frutt\u00f2 un diritto di precedenza nella consultazione dell'oracolo. Fu anche una delle prime \"polis\" a coniare moneta, in argento e in elettro. Le miniere permisero una delle prime esperienze di redistribuzione delle ricchezze, visto che tutti i cittadini ricevettero uno \"stipendio\" dallo stato, pagato con i proventi delle miniere (in cui lavoravano degli schiavi). Verso il III secolo a.C. le miniere iniziarono ad esaurirsi, mentre i livelli inferiori si riempirono di acqua di mare, causando il declino dell'isola.\nFu alleata di Atene e membro fondatore della lega Delio Attica, per due volte sub\u00ec l'occupazione persiana, nel primo caso per pochi giorni (480 a.C.), liberata subito dalla flotta ateniese, nel secondo fu liberata da Alessandro Magno, nella fase iniziale della sua invasione dell'Asia. Vi sorgevano due santuari, uno di Artemide e uno di Apollo, come in molte isole Cicladi.\nNel \"Lexicon\" del Suida (X sec.) leggiamo che nell\u2019antichit\u00e0 gli abitanti di quest\u2019isola erano considerati molto lascivi e particolarmente attratti dalle natiche umane; questa propensione sessuale infatti in greco si diceva \"sifnizzare\" (\"\u03c3\u03b9\u03c6\u03bd\u03b9\u03ac\u03b6\u03b5\u03b9\u03bd\"), cio\u00e8 'comportarsi sessualmente come i sifnii'. C\u2019era anche l\u2019espressione 'libidine sifnea', \"\u03a3\u03af\u03c6\u03bd\u03b9\u03bf\u03c2 \u1f00\u1fe4\u1fe4\u03b1\u03b2\u03ce\u03bd\", vocabolo quest\u2019ultimo che, in tale significato di libidine, sopravvive ancor oggi in una sua derivazione nel dialetto napoletano, il quale, com\u2019\u00e8 noto, trova le sue prime origini non nel latino bens\u00ec appunto nell\u2019antico greco. \nIn epoca romana e bizantina fu una piccola isola che visse ai margini del mondo, conquistata dai veneziani nel 1207, fu ripresa dai bizantini nel 1270, per poi essere catturata da un corsaro spagnolo nel XIV secolo e governata (dal 1532 come feudo ottomano) dai suoi discendenti, che, dal '400, per matrimonio, furono i bolognesi Gozzadini. Costoro, pur ellenizzandosi nella lingua e nelle abitudini, si mantennero cattolici fino all'estinzione della famiglia nel 1617, quando l'isola divenne direttamente un possedimento ottomano.\nConserv\u00f2 per\u00f2 ampia autonomia ed autogoverno, contribuendo con uomini e idee alla guerra d'indipendenza greca, tanto che il primo ministro dell'istruzione della Grecia indipendente era un suo cittadino.\nSede in passato di numerosi giacimenti minerari e caratteristica per la presenza dei suoi moltissimi monasteri, (per l'esattezza duecentoventisette, su una popolazione di circa duemila abitanti) \u00e8 sempre stata menzionata per gli abili ceramisti che, da pi\u00f9 di duemila anni, tramandano di generazione in generazione tecniche uniche di lavorazione e produzione della ceramica. Originaria dell'isola da parte di padre \u00e8 la pittrice Alice Psacaropulo.\nLa popolazione si dedica soprattutto alla pesca e all'allevamento; solo negli ultimi anni, grazie soprattutto all'adeguamento delle proprie infrastrutture, ha conosciuto il turismo.\nLa cucina dell'isola \u00e8 considerata una delle migliori delle Cicladi, alle tradizionali specialit\u00e0 della cucina greca si aggiunge quella tipica dell'isola: il \"Mastello\", agnello da latte cotto al forno con verdure. Gode di collegamenti veloci e giornalieri con il Pireo e molte altre isole elleniche.\nAmministrazione.\nIl comune, al censimento 2001, contava 2.442 abitanti.\nTra le localit\u00e0 principali sono da segnalare Apollonia, il centro abitato nel quale si concentra la maggior parte delle attivit\u00e0 turistiche (ristoranti, pub, negozi) e Kastro, tipico villaggio delle cicladi arroccato su scogli a picco sul mare ed Artemonas, con belle ville residenziali. Faros, Vathi, Kamares e Cheronissos sono piccoli villaggi abitati prevalentemente da locali."}
{"id": "288860", "revid": "93556", "url": "https://it.wikipedia.org/wiki?curid=288860", "title": "Biscia (araldica)", "text": "In araldica la biscia \u00e8 un serpente che simboleggia la \"perseveranza\", la \"pazienza\" e la \"riflessione\". I colori abituali sono l'azzurro, l'argento o il verde. Nell'araldica italiana la \"biscia\" pi\u00f9 famosa \u00e8 quella dei Visconti, meglio nota come biscione, esposto poi anche nel logo dell'Alfa Romeo. In particolare una leggenda narra che un Visconti assunse tale simbolo dopo aver sconfitto in duello un valoroso guerriero moro, come simbolo di ammirazione per il valore guerresco dimostrato da quest'ultimo. \u00c8 talvolta impiegata come simbolo dalle corporazioni di medici, probabilmente per estrazione del serpente dal caduceo.\nIn Francia prende il nome di \"guivre\" (o \"vuivre\").\nPosizione araldica ordinaria.\nLa biscia si rappresenta, di norma, ondeggiante in palo, di profilo e volta a destra. \nAttributi araldici.\n\"Ingollante\": quando ingoia una figura, solitamente un bambino."}
{"id": "288864", "revid": "1543377", "url": "https://it.wikipedia.org/wiki?curid=288864", "title": "Hockey su ghiaccio ai V Giochi olimpici invernali", "text": "Il torneo di hockey su ghiaccio dei V Giochi olimpici invernali del 1948, svoltosi venti anni dopo la prima volta sempre presso il St. Moritz Olympic Ice Rink di Sankt Moritz, in Svizzera, fu considerato valido anche come 15\u00ba campionato del mondo di hockey su ghiaccio e 26\u00ba campionato europeo organizzato dalla International Ice Hockey Federation.\nIl torneo di svolse nel periodo fra il 30 gennaio e l'8 febbraio 1948. Vi presero parte nove squadre, raggruppate in un unico girone all'italiana con gare di sola andata; la classifica finale del girone determin\u00f2 l'assegnazione delle medaglie. Il riusc\u00ec a imporsi per la quinta volta in sei edizioni, tuttavia fu prima a pari merito con la , che aveva una differenza reti inferiore (+62 contro +64 dei nordamericani). Al terzo posto giunsero i padroni di casa della . Il torneo fu segnato dallo scandalo delle due rappresentative degli ; infatti ancor prima dell'inizio delle competizioni erano giunte in Svizzera due squadre: una era sponsorizzata dall'ente dilettantistico \"Amateur Athletic Union\" (AAU) e dal Comitato Olimpico degli Stati Uniti (USOC), ufficialmente incaricata di selezionare i giocatori da inviare ai Giochi olimpici. L'altra squadra invece era promossa dalla \"Amateur Hockey Association\" (AHA) e dalla federazione internazionale. La stessa IIHF, guidata da Wilhelm Bernfeld, era addetta all'approvazione delle squadre inviate in occasione delle olimpiadi. La AHA permise apertamente ai professionisti di entrare a far parte del contingente olimpico, mentre la AAU aveva inviato una squadra di dilettanti. Non si arriv\u00f2 a nessun accordo neppure a ridosso dell'inizio delle gare, che rischiarono di essere annullate. Il Comitato Olimpico Internazionale inizialmente decise che nessuna delle due squadre era ammessa, e il comitato locale svizzero, temendo che la federazione internazionale annullasse l'evento, ignor\u00f2 le disposizioni del CIO e fece giocare la squadra dei professionisti della AHA, mentre alla squadra AAU fu concesso l'onore di marciare durante la cerimonia di apertura dei Giochi olimpici. Le parti si accordarono e permisero agli Stati Uniti di schierare una loro squadra, tuttavia i risultati sarebbero valsi solo per il campionato mondiale, mentre a livello olimpico la squadra fu squalificata.\nPartecipanti.\nParteciparono al terzo torneo olimpico nove rappresentative nazionali provenienti da due continenti, con un numero variabile di giocatori.\nCampionato europeo.\nIl torneo fu valido anche per il 26\u00ba campionato europeo e venne utilizzata la graduatoria finale dell'evento olimpico per determinare le posizioni in classifica; a trionfare fu la Cecoslovacchia."}
{"id": "288866", "revid": "767487", "url": "https://it.wikipedia.org/wiki?curid=288866", "title": "Clive Burr", "text": "\u00c8 stato il quarto batterista (il primo ufficiale) della band heavy metal di fama mondiale Iron Maiden, negli anni del loro esordio internazionale. Prima di entrare a far parte degli Iron Maiden suonava nei Samson.\nBiografia.\nEntr\u00f2 a far parte dei Maiden nel 1979, e suon\u00f2 nei primi tre album: \"Iron Maiden\", \"Killers\" e \"The Number of the Beast\"; di quest'ultimo album co-scrisse due brani, \"Gangland\" e \"Total Eclipse\". Durante il tour \"The Beast on the Road\" che ne segu\u00ec ricevette la notizia da parte della sua famiglia che suo padre era morto d'infarto a soli 56 anni. Gli fu chiesto insistentemente di tornare e di stare insieme alla sua famiglia e cos\u00ec fece. Venne cos\u00ec temporaneamente sostituito dall'amico Nicko McBrain. Al ritorno dal funerale, raggiunse gli Iron Maiden, ma ci fu una riunione in cui gli dissero che era ora di prendersi una pausa e cos\u00ec Nicko McBrain divenne il suo sostituto a tempo pieno. Clive non voleva andare via dal gruppo. Non ci furono problemi di droga o alcool ma cap\u00ec che qualcosa si era incrinato nei rapporti con gli altri membri. La verit\u00e0 sulla sua dipartita dal gruppo \u00e8 emersa nel mese di febbraio del 2011 in una sua intervista.\nDopo essere uscito dagli Iron Maiden, suon\u00f2 per un periodo con la band francese Trust, sostituendo Nicko McBrain, e fece parte anche del supergruppo Gogmagog insieme a Paul Di'Anno e Janick Gers. Form\u00f2 anche una band propria, chiamata Clive Burr's Escape (successivamente rinominata in Stratus), che si sciolse dopo la realizzazione di un solo album. Si un\u00ec a Dee Snider dei Twisted Sister, dopo lo scioglimento degli Stratus, nel progetto che prese il nome di Desperado, band con la quale realizz\u00f2 un disco. Suon\u00f2 anche negli anni novanta con le band britanniche Elixir e Praying Mantis, pur non entrando a farne parte in pianta stabile.\nBurr era affetto da sclerosi multipla, malattia che gli fu diagnosticata nel 1994. L'assistenza medica di cui aveva bisogno era molto dispendiosa, per questo gli Iron Maiden hanno eseguito dei concerti di beneficenza e partecipato alla nascita della fondazione \"Clive Burr MS Trust Fund\", per riuscire a dare una mano all'amico dal punto di vista finanziario. Inoltre, per molti anni, le tribute band dei Maiden hanno eseguito concerti di beneficenza, chiamati \"Clive Aid\", concerti ai quali gli stessi Iron Maiden partecipavano, e che lo stesso Clive Burr seguiva.\nBurr mor\u00ec la notte del 12 marzo 2013, pochi giorni dopo il suo 56\u00ba compleanno. A darne notizia sono stati gli stessi Iron Maiden tramite il loro sito ufficiale.\nEquipaggiamento.\nBatterie - Tama\nPelle della Grancassa\nPiatti - \"Paiste\"\nExtras:\nBacchette"}
{"id": "288868", "revid": "124888375", "url": "https://it.wikipedia.org/wiki?curid=288868", "title": "Elettrotreno FS ETR.200", "text": "L'ETR.200 (E T R 200) \u00e8 il progenitore dei treni ad alta velocit\u00e0 italiani a trazione distribuita; nel 1939 - quando ancora la maggior parte dei treni erano condotti dalle locomotive a vapore - dimostr\u00f2 nei fatti la possibilit\u00e0 per un convoglio elettrico di viaggiare a .\nIl progetto innovativo, con il frontale spiccatamente aerodinamico e l'elevato comfort interno, fecero di questo elettrotreno il fiore all'occhiello delle ferrovie italiane. Fu al tempo motivo di orgoglio nazionale.\nStoria.\nLe origini.\nNegli anni trenta le Ferrovie dello Stato vararono un programma di potenziamento delle linee ferroviarie, elettrificando le dorsali principali come la Milano\u2013Bologna\u2013Firenze\u2013Roma\u2013Napoli\u2013Reggio Calabria e costruendo le prime linee direttissime interurbane.\nNel 1934 cominci\u00f2 lo sviluppo dell'ETR.200: il progetto, cui parteciparono gli architetti Gio Ponti e Giuseppe Pagano, si basava su tecnologie innovative, come le carenature aerodinamiche e gli acciai speciali. Il frontale venne sviluppato nella galleria del vento del Politecnico di Torino e port\u00f2 alla creazione del cosiddetto \"muso a testa di vipera\".\nLe prime consegne e la Fiera di New York.\nNel 1936 la Societ\u00e0 Italiana Ernesto Breda consegn\u00f2 il primo esemplare, facente parte del primo ordine di 6 treni: un convoglio articolato con trazione distribuita, composto da due carrozze con cabina di guida e da una carrozza intermedia, montato su quattro carrelli a due assi di tipo \"Cm 1000\" (carrelli di testa e coda dotati di motore indipendente su ambo gli assi, e due carrelli intermedi di tipo Jackobs con un asse motore ciascuno - \"T 62-R-100\"), con carenatura integrale e protezioni aerodinamiche sugli snodi.\nIl treno era stato progettato per raggiungere i 160\u00a0km/h, ma le corse di prova evidenziarono alcuni punti deboli: i primi pantografi davano problemi di contatto sopra i 130\u00a0km/h, per cui fu installato uno specchietto che consentiva al macchinista di controllarne il funzionamento in corsa.\nDopo la messa a punto i treni vennero rimessi in linea ed entrarono ufficialmente in servizio nel 1937 servendo sulla tratta Bologna-Roma-Napoli.\nAvendo comunque il treno dimostrato le sue qualit\u00e0, nel 1936 fu ordinata la seconda serie di 8 esemplari, le cui consegne iniziarono alla fine del 1938. A differenza dei precedenti, che erano dotati anche di posti di seconda classe, questi treni furono allestiti con soli posti di prima classe.\nGli ETR.200 erano dotati di condizionamento a bordo (impianto Dell'Orto, inizialmente a freon, poi a cloruro di metile per ragioni autarchiche), termostati automatici, finestrini panoramici e arredi eleganti con sedili reclinabili; uno di tali esemplari fu inviato all'Esposizione Universale di New York del 1939 e ad altre mostre per promuovere l'industria italiana all'estero; fu accolto con interesse ma senza alcun seguito di ordinazioni.\nIl 6 dicembre 1937 un elettrotreno ETR.200 con a bordo dei tecnici francesi, convocati con l'intento di sbalordirli, in occasione di una corsa dimostrativa viaggi\u00f2 sulla direttissima Roma\u2013Napoli alla velocit\u00e0 di 201\u00a0km/h nel tratto fra Campoleone e Cisterna.\nIl record.\nIl 20 luglio 1939 l'ETR.212, condotto dal macchinista Alessandro Cervellati, stabil\u00ec un record di velocit\u00e0 (velocit\u00e0 media sulla lunga distanza, non velocit\u00e0 di punta) tra Firenze e Milano, con la velocit\u00e0 massima di 203\u00a0km/h raggiunta nel tratto fra Pontenure e Piacenza.\nIl viaggio fu fatto alla velocit\u00e0 media di 165\u00a0km/h. I 316\u00a0km tra le due citt\u00e0 furono coperti in 115 minuti: in 38 minuti il percorso tra Firenze e Bologna di 97\u00a0km (quindi alla media di 153\u00a0km/h) e in 77 il tratto fra Bologna e Milano, 219\u00a0km di percorso, alla media di 171\u00a0km/h. Una leggenda voleva che alla guida vi fosse lo stesso Mussolini, ma egli non partecip\u00f2 alla corsa. Accanto al macchinista in realt\u00e0 si trovava il ministro delle Comunicazioni Benni, che all'arrivo invi\u00f2 al Capo del Governo un telegramma encomiastico. A bordo c'erano anche il sottosegretario Mario Jannelli, il direttore generale delle FS ingegnere Luigi Velani e molti tecnici e giornalisti italiani e stranieri, che riferirono della corsa dando fama internazionale alle FS.\nIl periodo bellico ed il ritiro.\nNel 1939 venne ordinata la terza serie, consegnata fra novembre e dicembre 1941. Due di essi furono danneggiati dagli eventi bellici e demoliti nel 1946.\nNel 1940 i treni vennero ritirati dal servizio, visto che con le privazioni della guerra non vi era pi\u00f9 richiesta per questo tipo di mezzi. Tutti i treni fermi in deposito furono danneggiati dai bombardamenti: dopo essere stati riparati o parzialmente ricostruiti ripresero servizio tra il 1946 e il 1952, dotati di un nuovo climatizzatore; tutti i carrelli furono unificati con quelli degli ETR.215-218 di terza serie.\nLe riconversioni.\nNel dopoguerra gli ETR.200 ripresero a svolgere, come prima della guerra, i servizi pi\u00f9 importanti della penisola. Dall'arrivo degli ETR.301 e 302, e fino al 1959, anno dell'arrivo del terzo ETR.300, svolsero i Milano-Roma in inverno perch\u00e9 i due Settebello erano in manutenzione e quindi d'inverno la Freccia della Laguna Roma-Venezia venne effettuata con automotrici. Dopo il 1959 e l'arrivo, nel 1960, degli ETR.250 \"Arlecchino\", le FS si resero conto che gli ETR.200 erano in parte superati da questi nuovi treni. Vennero perci\u00f2 avviate le trasformazioni degli ETR.200, avvenute tra il 1960 e il 1964 con l'aggiunta di una quarta cassa, costruita sempre dalla Breda. Venne troncata una testata, con l'apposizione di un intercomunicante, e aggiunta la quarta vettura, con testata, che ha per\u00f2 carrelli indipendenti e non articolati perch\u00e9 si decise di modificare il meno possibile gli ETR.200. Nacque cos\u00ec il gruppo degli ETR.220, che tra l'altro ricevettero, sin dalla trasformazione, la livrea grigio nebbia-verde magnolia dei nuovi mezzi rapidi delle Ferrovie dello Stato. \nNel 1970, in rispondenza alle nuove norme di sicurezza, si eliminarono i vetri frontali doppi e si install\u00f2 un nuovo vetro singolo corazzato e il terzo faro superiore. Nel 1966 e fino al 1969, undici esemplari vengono modificati in ETR.220 P (Potenziato) con l'installazione dei nuovi carrelli Z 1040 e Zpm 1040 e la trasformazione del quarto elemento da rimorchiato a motore. Tra il 1970 e il 1972 gli altri 6 elettrotreni vengono trasformati in AV (alta velocit\u00e0): oltre alle modifiche degli esemplari P, si modific\u00f2 il rapporto di trasmissione da 34/50 a 38/46, fu migliorata la frenatura e installata la ripetizione dei segnali in cabina, facendo cos\u00ec salire la velocit\u00e0 a 180\u00a0km/h dai 160 originali. Gli elettrotreni, in turno con gli Arlecchino, effettueranno fino al 1973 la Freccia del Vesuvio Milano-Napoli. I servizi si concentrarono per lo pi\u00f9 al nord, in turno con gli Arlecchino, anch'essi spodestati dalla Freccia del Vesuvio. \nNegli anni 1980 si decise di trasformare i 6 elettrotreni AV in ETR.240, con modifiche per lo pi\u00f9 interne: la pi\u00f9 importante fu la trasformazione del comparto bar in posti a sedere, modifiche che insieme alla soppressione del bagagliaio si notavano anche dall'esterno. Si trasformarono per\u00f2 solo 5 elettrotreni, per il cambio di politica in seno alle FS. Il vero servizio regolare inizi\u00f2 solo nel 1988 con il Genova Sprint, la Freccia Atesina Milano Centrale-Merano e treni sulla Genova-Venezia/Udine/Trieste. Nel 1990 effettuarono il treno IC \"Svevo\" tra Milano Centrale e Trieste/Udine in , in deroga alle norme vigenti, visto il successo del servizio. Fin\u00ec il servizio regolare degli ETR.240 nel 1991, mentre quello dei 220 nel 1997 con treni rapidi tra Roma e Napoli.\nAssegnazioni al parco rotabili storici.\nL'ETR.232, titolare del record di velocit\u00e0 del 1939 con la denominazione di ETR.212, \u00e8 stato riparato, restaurato ed inserito nel Parco Storico delle FS. Conservato presso il Deposito Rotabili Storici di Pistoia e affidato da Trenitalia (che ne \u00e8 proprietaria) all'associazione \"Italvapore\" Associazione Toscana Treni Storici la quale appronta spesso dei treni storici rievocativi per appassionati, oppure per motivi pubblicitari, turistici o riprese cinematografiche di film ambientati negli anni trenta-sessanta.\nIl 31 ottobre 2013 \u00e8 stato portato a Roma assieme all'ETR.252 \"Arlecchino\"; si prevede una ristrutturazione che lo riporter\u00e0 in servizio non prima del 2022. Conservato presso la Rimessa Presidenziale di Via Giolitti 168 (Roma Termini) insieme alle carrozze del Treno Presidenziale in affidamento alla Fondazione FS, ad ottobre 2020 \u00e8 stato trasferito per una revisione generale presso Officina Metalmeccanica Specializzata (OMS) di Porrena."}
{"id": "288870", "revid": "1632387", "url": "https://it.wikipedia.org/wiki?curid=288870", "title": "Igrometro", "text": "L'igrometro \u00e8 uno strumento che misura l'umidit\u00e0 relativa dell'aria, ovvero il rapporto tra l'umidit\u00e0 assoluta, definita come la quantit\u00e0 di vapore acqueo presente nell'atmosfera in un dato istante, e l'umidit\u00e0 di saturazione, cio\u00e8 la quantit\u00e0 massima di vapore acqueo che pu\u00f2 essere presente ad una data temperatura e pressione. Entrambe si esprimono in termini di peso del vapore acqueo per unit\u00e0 di peso di aria secca e sono quindi adimensionali. Mentre l'umidit\u00e0 relativa, anch'essa adimensionale, si esprime in percentuale come rapporto tra le due umidit\u00e0 assolute.\nUno strumento analogo, l'igrografo, misura la variazione dell'umidit\u00e0 in un dato intervallo di tempo. Si compone essenzialmente di un igrometro associato ad un registratore, sia esso meccanico (tipicamente a carta) o elettronico.\nStoria.\nIntorno al 1430, Nicola Cusano propose di misurare l'umidit\u00e0 dell'aria mediante la differenza di peso di una balla di lana. Intorno al 1500 Leonardo da Vinci costru\u00ec un igrometro meccanico. Nel 1664 Francesco Folli propose un proprio modello di igrometro, basato sulle capacit\u00e0 igroscopiche della corda o della carta. Nel 1780 Horace de Saussure costru\u00ec l'igrometro a capello. Nella seconda met\u00e0 del XVIII secolo John Coventry mise a punto un igrometro a dischi di carta. Nel 1820 John Frederic Daniell invent\u00f2 l'igrometro a condensazione. Nel 1825 Ernst Ferdinand August invent\u00f2 lo psicrometro.\nIgrometro a capello.\nL'igrometro a capello \u00e8 stato il primo tipo di igrometro ad essere concepito. Si basa sulla variazione della lunghezza di un ciuffo di capelli al variare dell'umidit\u00e0 relativa. Il capello umano infatti presenta un allungamento di circa 2,5% fra 0 e 100% di umidit\u00e0 relativa. La variazione non \u00e8 esattamente proporzionale in modo lineare rispetto all'umidit\u00e0 relativa. La variazione \u00e8 opportunamente amplificata da un sistema di leve meccaniche e poi \u00e8 registrata in modo meccanico, grazie ad una punta scrivente ed un congegno ad orologeria (igrografo), o trasformata in impulsi elettrici poi elaborati con strumenti elettronici.\nCuore dello strumento \u00e8 un lungo capello, accuratamente sgrassato ad esempio con etere, montato verticalmente nello strumento per prevenire problemi di accuratezza e stabilit\u00e0 della misura, dovuti ad effetti di sospensione.\nL'estremit\u00e0 superiore \u00e8 fissata, tramite una pinzetta, ad una vite di taratura che, regolandone la tensione, permette di calibrare lo strumento. La parte inferiore \u00e8 avvolta sul tamburo della lancetta dello strumento stesso. In condizioni di bassa umidit\u00e0, il capello tende ad accorciarsi proporzionalmente ai valori di umidit\u00e0 relativa ambientale, rendendo possibile cos\u00ec la misurazione. L'igrometro a capello, per la sua semplicit\u00e0 e per il costo relativamente basso, viene spesso utilizzato per costruire casette segnatempo.\nLo strumento non \u00e8 per\u00f2 preciso, e nei modelli esclusivamente meccanici pu\u00f2 comportare errori del 5-10% in parte riducibili con opportune tabelle che rendono conto della non linearit\u00e0 della variazione della lunghezza dei capelli. L'errore dipende dalla temperatura a cui si opera (sotto i -30\u00a0\u00b0C lo strumento non funziona affatto).\nDi tanto in tanto lo strumento va tenuto in aria satura, cos\u00ec si rigenera (se \u00e8 esposto all'aperto tale rigenerazione avviene normalmente di notte e non pone problemi); inoltre lo si sottopone a taratura. Nei tipi pi\u00f9 semplici, la taratura va effettuata sovente mettendo lo strumento per circa mezz'ora in un panno bagnato e regolando l'indice su 95%.\nIgrometro a condensazione.\n\u00c8 formato da una scatola metallica con le pareti a specchio, all'interno della quale si mette dell'etere. La scatola \u00e8 munita di tre fori, uno per l'immissione di aria, uno per l'evaporazione dell'etere e l'altro per l'inserimento di un termometro. Immettendo dell'aria attraverso una pompetta si provoca l'evaporazione dell'etere, che provoca il raffreddamento della scatola finch\u00e9 le pareti si appannano; a questo punto si legge la temperatura con il termometro che pesca all'interno della scatola e la si confronta con la temperatura dell'ambiente rilevata con un altro termometro, ricavando mediante apposite tabelle l'umidit\u00e0 relativa dell'aria. Questo tipo di igrometro \u00e8 caduto in disuso.\nIgrometro a bulbo umido.\nL'igrometro a bulbo umido, o igrometro di Assman, sfrutta l'abbassamento di temperatura causato dall'evaporazione naturale dell'acqua. Tale temperatura viene rilevata da un termometro a bulbo posto a contatto con una pezza bagnata, detto \"bulbo umido\", e viene raffrontata con un analogo termometro che misura la temperatura ambiente reale, detto \"bulbo secco\". Le due temperature consentono di misurare l'umidit\u00e0 ambientale relativa tramite un grafico, detto \"diagramma psicrometrico\", che oltre all'umidit\u00e0 relativa pu\u00f2 fornire informazioni anche rispetto all'entalpia ed all'umidit\u00e0 assoluta, oppure attraverso specifiche formule.\nIgrometro elettronico.\nL'igrometro elettronico utilizza dei sensori a stato solido che possiedono la caratteristica di variare i propri parametri elettrici proporzionalmente al valore di umidit\u00e0 relativa cui sono esposti. Possono essere di tipo resistivo o capacitivo. In entrambi i casi, il circuito di condizionamento utilizza una configurazione a Ponte di Wheatstone per la sua grande sensibilit\u00e0, convertendo la variazione resistiva o capacitiva in un segnale elettrico misurabile. Gli igrometri elettronici sono estremamente precisi e compatti, anche se necessitano ovviamente di una fonte energetica per funzionare."}
{"id": "288874", "revid": "36426", "url": "https://it.wikipedia.org/wiki?curid=288874", "title": "Iperparatiroidismo", "text": "Liperparatiroidismo \u00e8 una disfunzione dovuta a un'inappropriata secrezione di paratormone (PTH), ormone che regola i livelli di calcemia e fosfatemia, conseguente a un'iperattivit\u00e0 delle ghiandole paratiroidi.\nL'eccessiva secrezione di PTH da parte delle paratiroidi dovuto a patologia delle ghiandole stesse, conduce a ipercalcemia; in questo caso si parla di \"iperparatiroidismo primario\". Nel caso l'iperproduzione di paratormone derivi da una riduzione del livelli di calcio, come nel caso di carenza di vitamina D o di malattia renale cronica si parla di \"iperparatiroidismo secondario\". In ogni caso l'aumento dei livelli di PTH risulta lesivo per le ossa e necessita spesso di un trattamento medico o chirurgico.\nEpidemiologia e storia.\nLa prima descrizione e il primo tentativo di trattamento dell'iperparatiroidismo risale agli anni 1930, ad opera di Fuller Albright, medico del Massachusetts General Hospital presso il \"Mallinckrodt MGH General Clinical Research Center\". Il pi\u00f9 vecchio caso mai descritto \u00e8 relativo a un uomo del primo neolitico, il cui scheletro \u00e8 stato trovato nella Germania sud-orientale. Si stima che l'incidenza della malattia sia circa dello 0,2% negli ultrasessantenni, con una prevalenza dell'1%.\nClassificazione.\nIperparatiroidismo primario o primitivo.\nL'iperparatiroidismo primario deriva da un'iperfunzione delle stesse ghiandole paratiroidee, in conseguenza di un adenoma, che pu\u00f2 essere singolo (85% dei casi) o multiplo (4%), di un'iperplasia (10%) o, raramente, di un carcinoma (1%). In casi rarissimi possono essere responsabili cisti, lipoadenomi e lipoiperplasia.\nTale forma di iperparatiroidismo pu\u00f2 presentarsi anche in corso di neoplasia endocrina multipla (MEN), in particolare nel tipo 1, causata da una mutazione del gene \"MENIN\", o nel tipo 2a, dovuto a mutazione del proto-oncogene \"c-RET\". Altri geni coinvolti nella patogenesi della neoplasia paratiroidea sono \"HRPT2\" e \"CASR\".\nIperparatiroidismo secondario.\nL'iperparatiroidismo secondario \u00e8 una condizione in cui la secrezione di paratormone da parte delle paratiroidi \u00e8 appropriata ma caratterizzata da una resistenza periferica all'azione del paratormone stesso. La resistenza al PTH comporta una condizione di ipocalcemia e una conseguente iperplasia reattiva delle ghiandole. Tra le cause sono annoverate l'insufficienza renale cronica, la carenza di vitamina D, la sindrome da malassorbimento (dovuta, ad esempio, a interventi di bypass intestinale), terapia cronica con litio.\nNella carenza di vitamina D si riduce l'assorbimento del calcio dal lume intestinale e ne consegue ipocalcemia e aumento della secrezione di PTH. Nella malattia renale cronica il disordine \u00e8 dovuto all'incapacit\u00e0 del rene di convertire la vitamina D nella sua forma attiva, il 1,25-diidrossicolecalciferolo; la conseguenza ossea di questa forma di iperparatiroidismo \u00e8 l'osteodistrofia renale.\nIperparatiroidismo terziario.\nL'iperparatiroidismo terziario pu\u00f2 essere osservato in pazienti con iperparatiroidismo secondario cronico di lunga data. Quest'ultima condizione pu\u00f2 portare a un'iperplasia secondaria delle paratiroidi con perdita della capacit\u00e0 di regolazione basata sulla calcemia e autonomizzazione. Si ritrova classicamente in pazienti con insufficienza renale cronica.\nAltre forme.\nL'iperparatiroidismo quaternario e quinario sono condizione rare che si possono verificare dopo il trattamento chirurgico di un iperparatiroidismo primitivo, nel caso vi sia gi\u00e0 un danno renale. In questo caso, tale danno pu\u00f2 condurre a una forma quaternaria di iperparatiroidismo, che pu\u00f2 essa stessa autonomizzarsi in una forma quinaria. Inoltre una forma quaternaria pu\u00f2 manifestarsi nella sindrome dell'osso affamato successivamente a intervento di paratiroidectomia.\nClinica.\nSegni e sintomi.\nIl corteo sintomatologico dipende dal tipo di iperparatiroidismo. Nell'iperparatiroidismo primario il 50% dei pazienti \u00e8 asintomatico e la condizione viene rilevata spesso incidentalmente, tramite esami del sangue o radiografie di controllo o eseguite per altri motivi. Quando presenti, le manifestazioni cliniche consistono in sintomi spesso aspecifici, quali: astenia, anoressia, depressione, letargia e convulsioni, dolore osseo, mialgia, nausea e vomito, stipsi, poliuria, polidipsia, deterioramento cognitivo, calcolosi renale e osteoporosi. Possono essere presenti anche iperacidit\u00e0 gastrica con sviluppo di ulcera peptica, nefrocalcinosi e condrocalcinosi, ipertensione arteriosa da irrigidimento della parete delle arterie e valvulopatie aortica e mitralica, calcinosi del pancreas. La maggior parte di queste regredisce completamente dopo il trattamento.\nNell'iperparatiroidismo secondario le problematiche cliniche sono dovute all'aumento del riassorbimento osseo, cui possono conseguire rachitismo, osteomalacia, osteodistrofia renale e osteite fibroso-cistica. Nell'ambito dell'osteodistrofia renale si possono osservare tumori bruni delle ossa che predispongono a fratture patologiche. Possono essere presenti inoltre dolori ossei, debolezza muscolare, prurito, calcificazioni vascolari e periarticolare. La clinica, in questa forma, \u00e8 tuttavia maggiormente sfumata.\nNell'iperparatiroidismo terziario possono essere presenti calcificazioni a livello vascolare, periarticolare e parenchimale.\nEsami di laboratorio e strumentali.\nLa diagnosi di iperparatiroidismo e la diagnosi differenziale tra le varie forme si basa sulla clinica e su esami ematochimici e radiologici. Il dosaggio del paratormone rappresenta lo standard di riferimento per la diagnosi.\nNell'iperparatiroidismo primario il livelli ematici di paratormone sono elevati anche in presenza di calcemia elevata. Dal momento che la concentrazione di PTH \u00e8 estremamente variabile, \u00e8 preferibile valutare il paratormone intatto, ovvero quello biologicamente attivo. Ciononostante, in condizione di alterazione della funzionalit\u00e0 renale, anch'esso pu\u00f2 dare risultati non attendibili.\nIl profilo ematochimico dell'iperparatiroidismo terziario \u00e8 sovrapponibile a quello della forma primitiva, e la diagnosi differenziale si ottiente anamnesticamente con storia precedente di malattia renale cronica e iperparatiroidismo secondario. In entrambi i casi vi \u00e8 un'elevazione della calcemia, dovuta ad aumentato riassorbimento osseo, ridotta eliminazione renale e aumentato assorbimento intestinale.\nLa fosfatemia risulta estremamente ridotta nell'iperparatiroidismo primario a causa della riduzione del riassorbimento renale di fosfati; tuttavia questa condizione si verifica solamente nel 50% dei casi. Nella forma secondaria, a causa della malattia renale, i livelli di fosfati nel sangue sono invece generalmente elevati.\nLa concentrazione ematica di fosfatasi alcalina \u00e8 di solito elevata, sebbene, almeno nella forma primitiva, rimanga generalmente nell'intervallo di normalit\u00e0.\nAlla radiografia possono essere visibili osteoporosi diffusa, calcinosi e presenza di fratture patologiche e calcoli renali. Per differenziare la presenza di una sindrome paraneoplastica dovuta a secrezione ectopica di molecole analoghe al PTH, possono essere utilizzate l'ecografia, la TC, la RMN e la scintigrafia con sestamibi.\nTrattamento.\nNell'iperparatiroidismo primario il trattamento pu\u00f2 essere medico o chirurgico e l'indicazione \u00e8 data soprattutto dai livelli di calcemia; in caso di ipercalcemia grave \u00e8 raccomandato l'intervento chirurgico d'urgenza. La terapia medica si basa sulla somministrazione di bifosfonati e sui modulatori selettivi del recettore degli estrogeni, in particolar modo il raloxifene; infine i calciomimetici, in particolar modo il cinacalcet, agiscono inibendo la secrezione di PTH, normalizzando la calcemia.\nIl trattamento chirurgico \u00e8 la forma di terapia pi\u00f9 utilizzata e conduce normalmente alla guarigione il paziente. Il tipo di intervento dipende dalla causa dell'iperparatiroidismo primitivo:\nNella forma secondaria il trattamento delle cause di malattia pu\u00f2 condurre a un miglioramento o a una normalizzazione dei livelli ematici di calcio e PTH."}
{"id": "288881", "revid": "978461", "url": "https://it.wikipedia.org/wiki?curid=288881", "title": "Alfa Romeo 2000", "text": "La denominazione Alfa Romeo 2000 \u00e8 stata attribuita, commercialmente o giornalisticamente, a differenti modelli, versioni o prototipi di automobili prodotti dall'Alfa Romeo: "}
{"id": "288928", "revid": "33751", "url": "https://it.wikipedia.org/wiki?curid=288928", "title": "Vy\u0161\u0117j\u0161aja Liha", "text": "La Vy\u0161\u0117j\u0161aja Liha () \u00e8 la massima divisione del campionato bielorusso di calcio. Nato a sedici squadre dopo l'indipendenza della Bielorussia, ebbe inizio nel 1992 ed \u00e8 organizzato dalla federcalcio bielorussa; \u00e8 composto da sedici squadre che si contendono il titolo di Campione di Bielorussia. La squadra pi\u00f9 titolata \u00e8 il che ha vinto la competizione per 15 volte, di cui 13 consecutivamente.\nIn base al coefficiente UEFA, per la stagione 2017-2018 \u00e8 il diciannovesimo campionato pi\u00f9 competitivo d'Europa.\nFormula.\nLe sedici squadre partecipanti si affrontano in un girone all'italiana con partite di andata e ritorno, per un totale di trenta giornate. La squadra campione di Bielorussia ha il diritto a partecipare alla UEFA Champions League partendo dal secondo turno preliminare, mentre le squadre classificate al secondo e terzo posto sono ammesse alla UEFA Europa League partendo dal primo turno preliminare. Le ultime due classificate sono retrocesse direttamente in Per\u0161aja Liha.\nSquadre.\nStagione 2021.\nPartecipazioni per squadra.\nSono 37 le squadre che hanno partecipato alle 31 stagioni della Vy\u0161\u0117j\u0161aja Liha dal 1992 al 2021. In grassetto le squadre partecipanti alla Vy\u0161\u0117j\u0161aja Liha 2021."}
{"id": "288929", "revid": "116668", "url": "https://it.wikipedia.org/wiki?curid=288929", "title": "Pluviografo", "text": ""}
{"id": "288933", "revid": "72396", "url": "https://it.wikipedia.org/wiki?curid=288933", "title": "Hockey su ghiaccio ai VI Giochi olimpici invernali", "text": "Il torneo di hockey su ghiaccio dei VI Giochi olimpici invernali del 1952, svoltosi per la prima volta in Norvegia, fu considerato valido anche come 19\u00ba campionato del mondo di hockey su ghiaccio e 30\u00ba campionato europeo organizzato dalla International Ice Hockey Federation. Le partite si svolsero principalmente presso la \"Jordal Amfi Arena\" di Oslo, ma anche presso la \"D\u00e6lenenga idrettspark\" di Oslo, la \"Kadettangen\" di Sandvika, il \"Lillestr\u00f8m Stadion\" di Lillestr\u00f8m e il \"Marienlyst Stadion\" di Drammen.\nIl torneo di svolse nel periodo fra il 15 febbraio e il 25 febbraio 1952. Vi presero parte nove squadre, raggruppate in un unico girone all'italiana con gare di sola andata; la classifica finale del girone determin\u00f2 l'assegnazione delle medaglie. Il riusc\u00ec a imporsi per la sesta volta in sette edizioni, superando di due punti nella graduatoria gli , i quali avevano un solo punto di vantaggio sulla coppia formata da e , squadre con lo stesso punteggio e la stessa differenza reti; per questo il 25 febbraio si organizz\u00f2 un match per determinare la terza classificata, vinto poi dagli scandinavi.\nA margine dell'evento olimpico, valido anche per il titolo mondiale, si disput\u00f2 nella citt\u00e0 belga di Liegi la seconda edizione del \"Crit\u00e9rium Europ\u00e9en\", antenato del Campionato mondiale di Prima Divisione, al quale si presentarono sei squadre, e nella quale si impose il .\nTorneo olimpico.\nPartecipanti.\nParteciparono al terzo torneo olimpico nove rappresentative nazionali provenienti da due continenti, con un numero variabile di giocatori.\nCampionato europeo.\nIl torneo fu valido anche per il 30\u00ba campionato europeo e venne utilizzata la graduatoria finale dell'evento olimpico per determinare le posizioni in classifica; a trionfare fu per la sesta volta la , medaglia di bronzo olimpica."}
{"id": "288935", "revid": "123371937", "url": "https://it.wikipedia.org/wiki?curid=288935", "title": "Fran\u00e7ois Ravaillac", "text": "Biografia.\nLa famiglia.\nFran\u00e7ois Ravaillac nacque a Touvre, vicino ad Angoul\u00eame, in una regione traumatizzata dalle guerre di religione. La famiglia, di origini pressoch\u00e9 ignote, possedeva ad Angoul\u00eame degli uffici giudiziari. Il nonno e lo zio, in particolare, erano procuratori presso il tribunale della provincia di Angoumois, mentre due zii materni erano canonici presso la cattedrale di Angoul\u00eame. Ci\u00f2 rendeva la famiglia Ravaillac un'esponente di spicco della nobilt\u00e0 di toga di Angoumois.\nIl padre Jean era invece un uomo di indole violenta, che lo aveva portato ad avere frequenti noie con la legge. Segretario del sindaco di Angoul\u00eame, divenne un alcolista dopo aver perso il suo lavoro nel 1588, a causa della sua partecipazione in un tentativo di assassinare il duca d'\u00c9pernon, governatore della citt\u00e0 di fede cattolica, mentre la madre Catherine Fran\u00e7oise Dubreuil, sorella maggiore dei due canonici, era conosciuta per la sua carit\u00e0 cristiana. Il suo unico fratello maggiore, Geoffrey, di due anni pi\u00f9 vecchio, era noto per la sua brutalit\u00e0 e i suoi guai giudiziari, mentre le sue due sorelle minori lasciarono presto la casa di famiglia. Aveva anche un fratello minore, Jean. Il padre, dal canto suo, sperper\u00f2 la ricchezza della moglie, che ottenne la separazione dei beni tra il 1605 e il 1606, lasciando il resto della famiglia nella miseria.\nI suoi zii canonici, Julien e Nicolas Dubreuil, gli insegnarono a leggere e scrivere e gli inculcarono presto l'odio verso gli ugonotti. I suoi concittadini insistevano nel parlarne come di un giovane quieto e mite, di cui poteva recare spavento solo l'aspetto fisico: alto e grosso com'era, con un volto sempre pallido, dove mai appariva un sorriso.\nLa carriera.\nFiglio cadetto, cominci\u00f2 la sua vita lavorativa all'et\u00e0 di undici anni, come valletto e impiegato presso lo studio legale di Du Rozier ad Angoul\u00eame, oltre che fattorino giudiziario di un procuratore parigino, per il quale frequent\u00f2 diversi tribunali provinciali. Tornato ad Angoul\u00eame, divenne maestro di scuola e insegn\u00f2 il catechismo a ottanta bambini. Tutti lavori mal pagati, tanto da ridurlo a vivere in una condizione vicina a quella di chiedere l'elemosina. Il 22 dicembre 1590, ricevette l'ordinazione ecclesiastica ad Angoul\u00eame.\nFanaticamente ossessionato da idee religiose, disperato e coperto di parassiti, chiese di entrare a far parte di alcuni ordini religiosi, ma senza successo. In particolare, la sua richiesta di aggregarsi come frate converso all'ordine ascetico dei foglianti fu respinta dopo un breve periodo di prova, perch\u00e9 appariva in preda a visioni mistiche. Nel 1606, per le stesse ragioni, fu respinto anche dalla compagnia di Ges\u00f9.\nProfondamente mistico e sempre ossessionato dalle visioni, aveva certamente un profilo psicologico particolare. Sembra che pi\u00f9 volte nel confessionale si fosse accusato di omicidio volontario, presentando il suo crimine come una missione divina. C'era stato effettivamente un procedimento penale a suo carico. Lo si era sospettato di avere ucciso un uomo, ma poi era stato assolto perch\u00e9 riconosciuto innocente.\nNel 1608 si rec\u00f2 a Parigi, incaricato dal duca d'\u00c9pernon, suo protettore, perch\u00e9 seguisse il corso di una causa civile presso il tribunale parigino come suo cancelliere. Fu un piccolo salto di qualit\u00e0: ebbe modo d'incontrare gente che era ben diversa da quella della natia Angoul\u00eame. Frequent\u00f2 gli ambienti cattolici che, dopo l'editto di Nantes, erano irati contro Enrico IV di Borbone, da loro accusato, e non a torto, di essersi convertito soltanto per ottenere il trono. Fu in questi ambienti di accaniti papisti che, forse, acu\u00ec il suo odio contro i protestanti. Poco dopo, ripart\u00ec da Parigi per altri piccoli incarichi sempre commissionati dal duca d'\u00c9pernon.\nNel 1609, disse di avere avuto una visione in cui gli sarebbe stato ordinato di convincere Enrico IV a convertire gli ugonotti al cattolicesimo e, per comunicare queste sue visioni al re, viaggi\u00f2 tre volte a Parigi, fra il giorno di Pentecoste del 1609 e il maggio del 1610. Non riuscendo ad incontrare il re, e avendo Enrico IV deciso di invadere le Sette Province spagnole, interpret\u00f2 questa decisione come una volont\u00e0 da parte del monarca di cominciare una guerra contro il papa Paolo V e contro Dio. Deciso a fermare il \"Grand dessein\" di Enrico IV contro il Papato, che con l'impresa antiasburgica avrebbe dovuto vendicare la vergogna di Cateau-Cambr\u00e9sis del 1559, decise quindi di ucciderlo.\nIl regicidio.\nPoche settimane prima del delitto, aveva rubato un coltello a doppia lama in una piccola locanda, al fine di uccidere il re. Tuttavia, cambi\u00f2 idea pi\u00f9 volte e, alla fine, consigliato in confessione da padre d'Aubigny, un gesuita di rue Saint-Antoine, decise di tornare nella sua terra natale, spuntando il filo dell'arma nei pressi della citt\u00e0 di \u00c9tampes. Sempre qui, convinto nuovamente della necessit\u00e0 del suo atto, riaffil\u00f2 il coltello e si diresse ancora una volta verso i bassifondi di Parigi. \nLa mattina del 14 maggio 1610, Enrico IV si era trattenuto al palazzo del Louvre, ma alle quattro del pomeriggio, seguito da Ravaillac, usc\u00ec sulla carrozza reale per recarsi all'arsenale della Bastiglia, per un incontro con il duca di Sully, ministro delle finanze di fede protestante e governatore della fortezza, allettato per un'influenza.\nVolendo assistere in prima persona ai preparativi in programma per l'ingresso solenne a Parigi di Maria de' Medici, consacrata regina solo il giorno prima, Enrico IV fece aprire le tende in pelle della sua carrozza e, poich\u00e9 desiderava passare per le vie di Parigi in maniera anonima o comunque il tragitto era previsto essere molto breve, il re non aveva voluto la guardia a cavallo, accontentandosi solo di una piccola scorta di soldati appiedati. Sedeva un po' indietro nella grande carrozza, come a nascondersi, con la sua persona protetta da quattro dei suoi funzionari, tra i quali il duca d'\u00c9pernon e il duca de Montbazon, che gli facevano da accompagnatori. \nAttorno alle 16:15, giunta nella stretta \"rue de la Ferronnerie\" (di appena quattro metri di larghezza), nell'attuale quartiere di Halles, all'angolo con \"rue Jean Tison\", la carrozza dovette fermarsi a causa della presenza di un veicolo di un venditore di attizzatoi che le sbarrava la strada o, secondo altre fonti, di un carro di fieno bloccato a sua volta da una carrozza che trasportava delle botti di vino. A questo punto Ravaillac salt\u00f2 sul predellino di destra e, estratto rapidamente il coltello, colp\u00ec tre volte.\nL'arma di Ravaillac penetr\u00f2 due volte nel corpo di Enrico IV: vicino all'ascella, senza grossi danni, e poi fra la seconda e terza costola, recidendo l'aorta e raggiungendo il polmone destro. Il terzo colpo invece termin\u00f2 sulla manica del duca de Montbazon. \nRiportato al Louvre di gran carriera, dove accorsero l'arcivescovo d'Embrun e il primo medico Petit, Enrico IV mor\u00ec nella sua carrozza, anche se diverse testimonianze dell'epoca parlarono della sua agonia sul letto nelle stanze della regina.\nLa morte.\nRavaillac non fugg\u00ec e rimase immobile con un'aria sconcertata. Immediatamente arrestato dal maresciallo de La Force per sottrarlo alla folla inferocita, venne dapprima condotto nell'H\u00f4tel de Retz e poi trasferito alla Conciergerie, nella torre Montgomery, dove verr\u00e0 rinchiuso oltre un secolo dopo, nel 1757, anche Robert Fran\u00e7ois Damiens, reo del tentato regicidio di Luigi XV di Francia. Nel corso del processo a suo carico, venne pi\u00f9 volte torturato per essere costretto a rivelare i nomi dei suoi complici, ma afferm\u00f2 sempre di aver agito da solo. Dimostr\u00f2 dispiacere per l'atto compiuto, ma era convinto di essere uno strumento di Dio.\nTredici giorni dopo, il 27 maggio 1610, su decisione del Parlamento di Parigi, venne messo a morte nella Place de Gr\u00e8ve con una versione di squartamento riservata in Francia ai delitti pi\u00f9 gravi: gambe e braccia vennero legate a quattro cavalli, fatti poi muovere in direzioni opposte. Anche poco prima che l'esecuzione avvenisse, aveva negato al confessore di avere avuto complici. Lo storico inglese Alistair Horne riporta cos\u00ec una testimonianza relativa alla morte del Ravaillac:\nLa casa del regicida fu demolita, i genitori vennero esiliati e al resto della famiglia venne ordinato di non usare pi\u00f9 il cognome Ravaillac.\nLa teoria del complotto.\nIl regicidio scaten\u00f2 una grande polemica, perch\u00e9 durante il regno di Enrico IV erano stati sventati pi\u00f9 di venti complotti ai danni del re e numerosi tentativi di assassinarlo.\nI gesuiti furono accusati di aver spinto Ravaillac al regicidio, secondo una legittimazione descritta in una tesi pubblicata nel 1598, \"De rege et regis institutione\", da Juan de Mariana. I trattati di teologia gesuita dell'epoca giustificavano infatti il tirannicidio, a patto che fosse conseguenza di un ordine divino. La missione divina garantiva allo stesso tempo la salvezza eterna dell'assassino. Questa tesi venne condannata dalla Sorbona lo stesso giorno del supplizio di Ravaillac e lo scritto di de Mariana venne bruciato pubblicamente l'8 giugno.\nUn anno prima, nel 1609, Jacqueline d'Escoman, dama di compagnia di Henriette d'Entragues, marchesa di Verneuil, dichiar\u00f2 ripetutamente di essere a conoscenza di un complotto contro il re, organizzato dalla marchesa di Verneuil e dal duca d'\u00c9pernon. L'entourage del re non tenne in considerazione questa denuncia, abituato com'era a questi ripetuti sospetti di complotti. \u00c8 anche possibile che la dama della marchesa di Verneuil fosse stata ridotta al silenzio e imprigionata alla Conciergerie con l'accusa d'aver abbandonato i figli. Liberata nel gennaio 1611, accus\u00f2 nuovamente il duca e la marchesa di essere responsabili della morte di Enrico IV, agendo per conto della Spagna. Da parte sua, Ravaillac aveva sempre proclamato di aver agito solo. Fu quindi imbastito un processo. Le due parti furono ascoltate dal nuovo presidente, Monsieur de Verdun, una persona prossima al duca d'\u00c9pernon e che aveva spinto al congedo il precedente giudice, Achille de Harlay, magistrato al Parlamento di Parigi. La questione si concluse con un non luogo a procedere per gli accusati, mentre l'accusatrice fu condannata per calunnia e imprigionata.\nLa tesi del complotto riprese nuovo vigore quando venne rievocata da Jules Michelet nella sua \"Storia di Francia\" (1857). Sulla base di due testimonianze (quella di Jacqueline le Voyer, detta \"demoiselle d\u2019Escoman\", condannata per calunnie, e di Pierre Dujardin, noto come il capitano La Garde), Michelet descrisse come il duca d'\u00c9pernon, la contessa de Verneuil e la coppia Concini avessero manipolato Ravaillac, con l'appoggio della regina Maria de Medici e di Filippo II di Spagna. Riprendendo la tesi di Michelet, lo storico Philippe Erlanger afferm\u00f2 che, al suo arrivo a Parigi, Ravaillac era stato ospitato da Charlotte du Tillet, l'amante della duca d'\u00c9pernon, che avrebbe ospitato anche incontri segreti fra il futuro regicida, il duca d'\u00c9pernon e la marchesa de Verneuil.\nL'inaffidabilit\u00e0 di Jacqueline d'Escoman e il comportamento del duca d'\u00c9pernon al momento dell'assassinio (imped\u00ec infatti il linciaggio di Ravaillac, per poterlo interrogare e scoprirne i complici), sembrano per\u00f2 indicare che la tesi del complotto che coinvolgeva queste personalit\u00e0 sia da scartare.\nNel 2009, lo storico Jean-Christian Petitfils ha proposto un'altra ipotesi. Ravaillac sarebbe stato manipolato dall'arciduca dei Paesi Bassi cattolici, Alberto d'Asburgo, per timore che Enrico IV tentasse di riportare in Francia Charlotte de Montmorency, la moglie del principe di Cond\u00e9, fuggita a Bruxelles. I principi di Cond\u00e9 ritornarono a Parigi solo dopo la morte di Enrico IV.\nNegli anni seguenti il regicidio si venne a sapere che Ravaillac avrebbe fatto parte di un gruppo di fanatici religiosi chiamato \"Octagonus\", i cui membri si distinguevano per l'uso di un simbolo, un ottagono con il nome di Ges\u00f9 scritto da ogni lato. disegno presente su una pergamena trovata addosso a Ravaillac. Vi sono poche notizie su questa organizzazione segreta, ma molti studiosi ritengono che lavorasse per la \"Santa Alleanza\", organizzazione spionistica fondata da papa Pio V prevalentemente in funzione antiprotestante."}
{"id": "288937", "revid": "709565", "url": "https://it.wikipedia.org/wiki?curid=288937", "title": "Eppur si muove (serie televisiva)", "text": "Eppur si muove (titolo internazionale: \"And Yet it Moves\") \u00e8 una produzione televisiva in tecnica mista, ideata da Sergio Manfio (che firma anche la regia) e Francesco Manfio, prodotta da Rai Fiction e Gruppo Alcuni.\nProtagonisti della serie sono il Capi (Sergio Manfio) e il suo Assistente (Francesco Manfio), che interagiscono insieme ai personaggi cartoon: la camaleonte Lea, i fenicotteri gemelli Lello &amp; Lella, il merlo indiano Rossino.\nLa serie \u00e8 composta da tre stagioni di tredici episodi, per un totale di 39, di dieci minuti ciascuno. Questa serie ha raggiunto due primati: la prima serie italiana girata in alta definizione, e la prima serie televisiva europea per ragazzi realizzata in tecnica mista.\nLa prima serie smonta i meccanismi di produzione di un cartone animato per spiegarli ai ragazzi in modo chiaro e divertente, in tutte le sue fasi. La seconda serie narra di creativit\u00e0 e fiabe, mentre la terza si sposta sul genere giallo, dove le tredici puntate che la compongono sono altrettanti piccoli gialli che gli spettatori saranno chiamati a risolvere, mettendo alla prova le loro doti di osservazione.\nAmbientazioni.\nNella prima serie, i protagonisti devono aiutare il lupo della fiaba di Cappuccetto Rosso che, stanco di recitare di continuo la parte del cattivo, vuole un ruolo diverso. L'unico modo per farlo \u00e8 \u201cridisegnare\u201d letteralmente la fiaba, inserendovi un nuovo personaggio. Viene scelto un mago che aiuter\u00e0 il lupo a cambiare il proprio ruolo nella storia.\nNel far questo i protagonisti insegneranno ai giovani telespettatori \u201ccome si fa un cartoon\u201d, dall'invenzione del personaggio e dallo studio delle sue espressioni fino alla realizzazione dell'animazione e al doppiaggio.\nLa seconda serie si apre con lo studio in subbuglio: la Strega Cattiva ha infatti rubato i disegni che servivano per concludere la fiaba della Bella Addormentata nel Bosco!\nPer aiutare la Principessa a incontrare il suo Principe Azzurro, i nostri eroi sono costretti a usare il \"Cartoon Gate\", a inseguire la Strega Cattiva e a cercare di recuperare i disegni mancanti. Entreranno cos\u00ec nel mondo delle fiabe dove dovranno risolvere, con l'aiuto della creativit\u00e0, complessi ma spassosissimi enigmi.\nLa terza serie inizia con Broccolo, Becchime e il loro Capo, tre improbabili extraterrestri sbarcati nella Citt\u00e0 dei Cartoni con l'intento di distruggerla. Impacciati e goffi, lasciano dietro di s\u00e9 numerose tracce durante i loro ridicoli tentativi di sabotaggio e stimolano quindi la curiosit\u00e0 e lo spirito d'osservazione dei disegnatori di cartoni animati Sergio e Francesco e dei loro insostituibili aiutanti. Humour, azione e colpi di scena caratterizzano la terza serie che si basa su una ricetta ormai collaudata: coinvolgere il giovane telespettatore e renderlo protagonista attivo davanti allo schermo popolato da personaggi briosi, siano essi cartoni animati o umani in carne ed ossa.\nIn questa serie, i protagonisti si ritroveranno nello studio di Galileo. Faranno conoscenza con lo stesso Galileo, ma anche con un perfido topo che era stato precedentemente aiutante dello scienziato, e che ora medita scopi loschi."}
{"id": "288945", "revid": "1745361", "url": "https://it.wikipedia.org/wiki?curid=288945", "title": "Paddle tennis", "text": "Il paddle tennis \u00e8 uno sport praticato tramite una racchetta e una palla. \nLo sport \u00e8 nato negli Stati Uniti d'America, a Manhattan, e si sviluppa in modo simile al tennis. Rispetto a quest'ultimo, il campo da gioco \u00e8 pi\u00f9 piccolo (20 m x 10 m), la rete pi\u00f9 bassa, e le racchette sono di materiale solido e non sono provviste di corde.\nDal paddle tennis deriva il padel, sport originatosi in America latina.\nStoria.\nIl gioco fu ideato nel 1898 dallo statunitense Frank Beal che lo chiam\u00f2 cos\u00ec poich\u00e9 si pratica con una racchetta a piatto solido che si chiama \"paddle racquet\" in lingua inglese. \nDescrizione.\nSi pratica su campi divisi in due da una rete come nel tennis, sport dal quale il paddle tennis deriva: a differenza di quest'ultimo per\u00f2 vengono utilizzate delle racchette pi\u00f9 piccole e a piatto pieno con forellini, ossia non incordato. La palla utilizzata pu\u00f2 essere molto pi\u00f9 soffice di quella del tennis, oppure uguale: dipende dalle categorie dei giocatori. La dimensione del campo da gioco \u00e8 meno della met\u00e0 di un campo da tennis. Il punteggio adottato \u00e8 identico a quello di tennis.\nSpecialit\u00e0 derivate.\nDal paddle tennis deriva anche la specialit\u00e0 del padel, molto popolare in America latina e in Spagna. Poche regole ma importanti caratterizzano questa variet\u00e0 dall'altra: la pi\u00f9 originale \u00e8 quella in cui i muri delimitanti il fondocampo fanno parte dell'area di gioco, quindi se la palla rimbalza su tali muri pu\u00f2 esser respinta con la racchetta. Per la regola che contempla i muri validi quando rimbalza la palla, questa specialit\u00e0 \u00e8 simile alla Court paume o real tennis o court tennis. Nei tornei dei professionisti i muri sono sostituiti da pareti trasparenti per far vedere al pubblico le azioni di gioco. "}
{"id": "288946", "revid": "1543377", "url": "https://it.wikipedia.org/wiki?curid=288946", "title": "Federazione calcistica della Bielorussia", "text": "La Federazione calcistica bielorussa (bielorusso \u0411\u0435\u043b\u0430\u0440\u0443\u0441\u043a\u0430\u044f \u0444\u0435\u0434\u044d\u0440\u0430\u0446\u044b\u044f \u0444\u0443\u0442\u0431\u043e\u043b\u0430) \u00e8 l'organo che governa il calcio in Bielorussia.\nNacque ufficialmente nel 1989, tuttavia il primo campionato professionistico che si trov\u00f2 ad organizzare risale al 1992. Gestisce le diverse categorie che compongono il campionato di calcio bielorusso, la Nazionale maggiore e le Nazionali giovanili che prendono parte alle varie competizioni organizzate da FIFA e UEFA.\nLa federazione ha sede a Minsk e i suoi colori ufficiali sono il bianco ed il rosso.\nI club del paese, i pi\u00f9 noti dei quali sono il BATE e la , e la Nazionale bielorussa partecipano alle competizioni continentali della UEFA.\nLa stagione del campionato di calcio bielorusso, la cui prima edizione si \u00e8 svolta nel 1992 e ha visto trionfare la Dinamo Minsk, si svolge da agosto a giugno."}
{"id": "288952", "revid": "125996471", "url": "https://it.wikipedia.org/wiki?curid=288952", "title": "Atmosfera standard internazionale ICAO", "text": "L'Atmosfera Standard Internazionale ICAO, \u00e8 un'atmosfera ideale le cui caratteristiche fisiche sono state stabilite dall'ICAO, sulla medesima base dell'atmosfera standard (\"ISA - International Standard Atmosphere\") definita dall'Organizzazione Internazionale per le Standardizzazioni (ISO) ; si basa su rilevazioni effettuate negli USA, quindi \u00e8 pi\u00f9 corretta intorno ai 45\u00b0 di latitudine.\nL'utilizzo di tale ambiente ideale risulta utile nelle scienze applicate per calcolare e paragonare rendimenti e prestazioni degli aeromobili, per calibrare gli strumenti di navigazione e di misura, per collaudare apparecchiature, in condizioni standardizzate.\nDire ad esempio che la velocit\u00e0 del suono nell'aria \u00e8 pari a circa 340 m/s (1224 km/h) non ha senso, in quanto essa varia con la temperatura (in particolare varia proporzionalmente alla radice quadrata della temperatura assoluta), e quindi con la quota, essendo le variabili termodinamiche variabili con essa. In conseguenza di ci\u00f2, anche dire che la velocit\u00e0 del suono al livello medio del mare \u00e8 pari a circa 1224\u00a0km/h non \u00e8 corretto, in quanto non sono specificate le condizioni dell'aria che possono influire sulla velocit\u00e0 del suono, ovvero, in primo luogo, la temperatura.\nDire, per\u00f2, che la velocit\u00e0 del suono \u00e8 circa 1224\u00a0km/h al livello del mare in atmosfera standard internazionale ICAO ha, invece, un significato preciso e chiaramente identificabile, in quanto in tal caso sono ben note e fissate le grandezze termodinamiche a cui ci si riferisce.\nCaratteristiche.\nLe caratteristiche dell'Atmosfera Standard Internazionale ICAO seguono un modello ideale dell'atmosfera media reale, considerata ad una latitudine di 45\u00b0:\nSulla base di questo, vengono stilate delle tabelle contenenti le caratteristiche dell'aria standard a diverse altezze\nEquazioni costitutive.\nL'atmosfera standard pu\u00f2 essere rappresentata da tre equazioni:\n\"PV\"=\"nRT\"\nd\"P\"=\"-\u03c1g\" dz\nd\"T\"=\"a\" d\"z\"\nLa prima rappresenta l'equazione dei gas perfetti, la seconda l'equilibrio idrostatico e l'ultima il gradiente di temperatura."}
{"id": "288953", "revid": "729019", "url": "https://it.wikipedia.org/wiki?curid=288953", "title": "Linea Metropolitan", "text": "La linea Metropolitan (in inglese: \"Metropolitan line\") \u00e8 una linea della metropolitana di Londra, a servizio della citt\u00e0 di Londra, in Inghilterra, Regno Unito. Fu la prima linea costruita, nonch\u00e9 la prima metropolitana al mondo, aperta il 10 gennaio 1863, sebbene parte del tracciato originale sia ora servito dalla linea Hammersmith &amp; City, dalla linea District, dalla linea Circle e dalla East London Line della Overground. Il tronco principale corre dalla stazione di Aldgate nella Citt\u00e0 di Londra verso Amersham, con diramazioni verso Uxbridge, Watford e Chesham. Il tracciato cittadino corre sotto terra fino a Baker Street, per poi emergere in superficie a Finchley Road.\nFra Baker Street e Moor Park \u00e8 possibile trovare il tracciato a quattro binari, che permette l'espletamento del servizio espresso verso la periferia nordoccidentale. Il servizio locale viene svolto parallelamente dalla linea Jubilee. Baker Street \u00e8 il capolinea per la maggior parte dei treni, mentre alcuni completano il loro viaggio verso la Citt\u00e0 di Londra (\"City\") alle stazioni di Moorgate o Aldgate.\nStoria.\nLe origini della linea risiedono nell'accorpamento nel 1853, della linee della \"North Metropolitan Railway\", appena potenziate, con quelle della \"Metropolitan District Railway\", al fine di completare la circolare pi\u00f9 interna delle linee di Londra. La prima sezione aperta fu quella compresa da Paddington fino a Farringdon Street nel gennaio del 1863; i lavori presero il via il febbraio del 1860 utilizzando il metodo di costruzione del \"taglia-e-copri\". Questo metodo caus\u00f2 non pochi disagi, soprattutto quando il torrente Sewer irruppe negli scavi, allagando parzialmente i tunnel.\nUn altro capitale cambiamento arriv\u00f2 nel 1988, quando la linea Hammersmith &amp; City e la East London Line furono create come linee a s\u00e9 stanti, avendo esse gi\u00e0 una loro forte identit\u00e0. La Metropolitan Line \u00e8 ora confinata nella sua estensione a nord di Baker Street, includendo il tracciato originale fino ad Aldgate, correndo negli stessi tunnel datati 1868. La Metropolitan Line e la East London Line usano tuttora gli stessi treni e sono collegate, sebbene per i passeggeri non esista pi\u00f9 uno scambio diretto fra le due linee.\nNel 1998, la Metropolitan line \u00e8 stata parzialmente privatizzata in un controverso progetto di Partnership pubblico-privato. Fa ora parte delle Sub-Surface Railways group, che con la linea Circle, la linea Hammersmith &amp; City e la linea District sono gestite dal \"Metronet consortium\".\nLa \"Metropolitan line\" ha influenzato enormemente il mondo dei trasporti, tanto da dare il suo nome al sistema stesso. \"Metro\" e altri termini simili prendono da qui il loro nome.\nMateriale rotabile.\nIl materiale utilizzato sulla Metropolitan line \u00e8 di tipo sub-superficie e fino al 2012 consisteva dei treni A62 Stock, costruiti da Cravens nello Sheffield, e utilizzato anche sulla East London Line. I treni A62 Stock furono tutti ritirati tra il 2010 e il 2012 dopo cinquanta anni e sostituiti dal nuovo S8 Stock, costruito da Bombardier a Derby."}
{"id": "288954", "revid": "109962767", "url": "https://it.wikipedia.org/wiki?curid=288954", "title": "Tossina della pertosse", "text": "La tossina della pertosse \u00e8 un'esotossina prodotta dal batterio \"Bordetella pertussis\", l'agente eziologico della pertosse (o \"tosse canina\"). La tossina della pertosse, assieme all'emoagglutinina filamentosa, fa parte dei fattori di virulenza del batterio. \nEtimologia.\nIl termine deriva dal latino e significa \"tosse insistente\".\nTossina della pertosse PTx.\nLa PTx \u00e8 un\u2019esotossina batterica formata da due componenti: A e B.\nLa PTx \u00e8 composta da cinque differenti subunit\u00e0: S1, S2, S3, S4 e S5. Il protomero A consiste di una singola subunit\u00e0 S1 che \u00e8 responsabile dell\u2019attivit\u00e0 ADP-ribosil transferasica, mentre l\u2019oligomero B comprende S2, S3, S5 e due subunit\u00e0 S4. Il protomero A catalizza l\u2019ADP-ribosilazione di un residuo di cisteina della subunit\u00e0 alfa delle proteine regolatorie Gi, mentre l\u2019oligomero B \u00e8 responsabile del legame ai recettori di membrana specifici e il rilascio del protomero A nelle cellule ospiti.\nLe 5 subunit\u00e0 dell\u2019oligomero B sono legate in modo non covalente e sono organizzate in una piattaforma triangolare intorno auna singola subunit\u00e0 catalitica S1 che si trova in cima alla piattaforma.\nEsporre la PTx all\u2019urea causa la dissociazione del protomero A dall\u2019oligomero B e la rottura del B oligomero in tre componenti: un dimero S2-S4, un dimero S3-S4 e un monomero S5. Questi risultati suggeriscono che l\u2019oligomero B sia composto dai due dimeri tenuti insieme dalla subunit\u00e0 S5.\nLa subunit\u00e0 A fornisce attivit\u00e0 enzimatica e trasferisce il gruppo ADP ribosilico del NAD alla subunit\u00e0 alfa della proteina di membrana regolatoria Gi che in genere inibisce l\u2019adenilato ciclasi eucariotica. La proteina Gi viene quindi inattivata e la conversione da ATP a cAMP non pu\u00f2 pi\u00f9 essere fermata, quindi livelli cellulari di AMP ciclico aumentano. Questo arresta le funzioni cellulari, e nel caso dei fagociti, diminuisce le attivit\u00e0 fagocitiche come la chemiotassi, la fagocitosi, e l\u2019attivit\u00e0 battericida. Gli effetti sistemici della tossina includono linfocitosi e alterazioni delle attivit\u00e0 ormonali, come ad esempio l\u2019aumento della produzione di insulina (che causa ipoglicemia) e aumenta la sensibilt\u00e0 all\u2019istamina (che causa un aumento della permeabilit\u00e0 capillare, ipotensione e shock). L\u2019alterazione delle difese immunitarie spiega l\u2019alto numero di infezioni secondarie che accompagnano la pertosse (le pi\u00f9 frequenti sono la pneumonia e l\u2019otite media).\nNonostante gli effetti della pertosse siano legati all\u2019ADP ribosilazione, \u00e8 stato dimostrato che anche il semplice legame dell\u2019oligomero B alla membrana cellulare pu\u00f2 causare mitogenicit\u00e0 linfocitica, attivazione delle piastrine e insorgere di effetti dell\u2019insulina.\nIl gene della tossina della pertosse \u00e8 stato clonato e inserito in E.coli. La tossina pu\u00f2 essere inattivata e convertita in tossoide per essere utilizzata per produrre un vaccino.\nFonti Testo.\n-https://www.ncbi.nlm.nih.gov/pmc/articles/PMC3202852/\nFonti Immagini.\n-https://www.mdpi.com/2072-6651/3/7/884/htm"}
{"id": "288956", "revid": "1318658", "url": "https://it.wikipedia.org/wiki?curid=288956", "title": "Ante Paveli\u0107", "text": "Biografia.\nI suoi genitori si erano spostati dalla regione montuosa della Lika nella Bosnia-Erzegovina, al tempo sotto il controllo dell'Impero austro-ungarico ma formalmente appartenente ancora all'Impero ottomano, per lavorare nella costruzione della ferrovia per Sarajevo.\nPaveli\u0107 crebbe in un ambiente a maggioranza musulmana, tanto da frequentare una \"Maktab\", scuola elementare musulmana. Frequent\u00f2 poi un collegio dei gesuiti a Travnik e da adolescente si avvicin\u00f2 alle idee del nazionalista croato Ante Star\u010devi\u0107, fondatore dello \"Stranka Prava\" (\"Partito dei Diritti\").\nL'attivit\u00e0 politica.\nDopo gli studi in legge a Zagabria si impegn\u00f2 direttamente in politica nel partito, che si opponeva alla monarchia unitaria jugoslava e si batteva per l'indipendenza della Croazia. In particolare Paveli\u0107 immaginava uno Stato croato indipendente sotto patronato italiano. Fu eletto consigliere municipale a Zagabria e deputato al parlamento nazionale di Belgrado nel 1927. L'attivit\u00e0 di Paveli\u0107 in quegli anni si era radicalizzata; la politica iugoslava era preda di forti contrasti che sfociavano in episodi violenti, come la sparatoria avvenuta nel parlamento belgradese il 20 giugno 1928, in cui perse la vita Stjepan Radi\u0107.\nPaveli\u0107 si rec\u00f2 a Sofia per stabilire contatti con i terroristi macedoni del VMRO in ordine a complotti per rovesciare il regno. In seguito alla proclamazione della dittatura da parte di Alessandro I il 6 gennaio 1929, il giorno seguente proclam\u00f2 la fondazione del movimento ustascia (che divenne operativo solo l'anno seguente) e fugg\u00ec all'estero. Venne giudicato in contumacia e condannato a morte.\nRifugiatosi prima a Vienna, dove prese contatto con ufficiali austriaci anti-jugoslavi, e quindi in Italia, insieme ai membri della fazione pi\u00f9 estremista del \"Partito dei diritti\" diede effettivamente vita al movimento \"usta\u0161a\" (da \"usta\u0161\", \"insorto\", o \"ribelle\"). Il gruppo si dedic\u00f2, sotto l'egida del governo italiano, ad attivit\u00e0 intimidatorie, e, nel 1934, riusc\u00ec ad assassinare il re Alessandro I a Marsiglia. Con l'appoggio del regime fascista italiano il movimento si ampli\u00f2, installando campi di addestramento nella stessa Italia (a Bovegno, Siena, a Borgo Val di Taro e Bardi sugli Appennini di Parma e a Riva del Garda) oltre che in Ungheria.\nDurante la seconda guerra mondiale.\nIl 6 aprile 1941 il Regno di Jugoslavia fu invaso dalle forze dell'Asse e Paveli\u0107 divenne il capo dello Stato Indipendente di Croazia (NDH), comprendente anche la Bosnia ed una piccola parte della Serbia, di fatto dipendente dalla Germania e dall'Italia fascista, da cui riprese le istituzioni. La corona di Croazia venne offerta ad Aimone di Savoia-Aosta, che la cinse con il nome Tomislavo II, anche se non mise mai piede nella terra di cui era re. Gli italiani, inoltre, si erano annessi buona parte della costa dalmata, mentre i tedeschi esercitavano il pieno controllo militare sulla zona settentrionale.\nIl regime di Paveli\u0107, che basava il proprio fondamento ideologico sulla difesa dell'elemento etnico croato e sul cattolicesimo integralista, attu\u00f2 una dura politica di repressione nei confronti degli elementi allogeni. Inizi\u00f2 cos\u00ec una pulizia etnica contro ortodossi, ebrei, zingari e comunisti. Fu anche creata una rete di campi di concentramento, il pi\u00f9 noto dei quali, il campo di concentramento di Jasenovac, \u00e8 oggi monumento alla memoria degli eccidi perpetrati contro i serbi. Paveli\u0107 inoltre fu l\u2019unico nella storia dell\u2019umanit\u00e0 ad aver creato campi di concentramento dedicati ai soli bambini.\nCerta storiografia post-bellica calcolava un totale di circa 800.000 serbi uccisi dal regime ustascia, partendo dal numero complessivo di 1.706.000 vittime di tutte le etnie presenti sul territorio jugoslavo nel periodo bellico compreso tra il 1941 ed il 1945. Fino ad anni recenti i dati sono stati accettati, e, ancora nel 1996, il Dr. Bulaji\u0107, direttore del \"Museo per le Vittime del Genocidio\" a Belgrado, attestava che le sole vittime del genocidio attuato a Jasenovac, secondo fonti attendibili, non ammonterebbero a meno di 700.000 vite umane.\nStudi recenti sia serbi sia croati hanno cercato di ridefinire con maggiore obiettivit\u00e0 l'entit\u00e0 delle perdite umane avvenute nel territorio jugoslavo durante la seconda guerra mondiale, alla luce anche del numero effettivo di abitanti in quel periodo e fermo restando che le atrocit\u00e0 commesse tra le diverse etnie slave una contro l'altra non possono essere ponderate da fredde cifre. Questi studi demografici indipendenti, prima fra tutti quello del demografo ed esperto di statistica dell'UNESCO, Bogoljub Ko\u010dovi\u0107, poi quello del demografo delle Nazioni Unite Vladimir \u017derjavi\u0107, hanno calcolato un numero di caduti rispettivamente pari a 1.014.000 o 1.027.000. Di questi i serbi caduti su tutto il territorio jugoslavo sarebbero 530.000 in base ai calcoli del croato \u017derjavi\u0107, 487.000 secondo le stime del serbo Ko\u010dovi\u0107.\n\u017derjavi\u0107 calcola inoltre il numero dei caduti in territorio croato, ovvero nello Stato Indipendente di Croazia (NDH) governato da Paveli\u0107, e li suddivide per etnie: 322.000 serbi, 255.000 croati e musulmani, 20.000 ebrei e 16.000 zingari. Comprese in questa cifra ci sono le vittime del campo di Jasenovac, dove sarebbero morti da 48.000 a 52.000 serbi, 13.000 ebrei, 12.000 croati e 10.000 zingari. La cifra totale sarebbe di circa 80.000, e questo \u00e8 il dato oggi adottato anche dal Museo dell'Olocausto di Washington e dal Centro Simon Wiesenthal.\nL'esercito di Paveli\u0107 combatteva a fianco delle forze dell'Asse contro il movimento comunista di Tito, membro delle forze Alleate, e contro i cetnici (partigiani monarchici serbi), fino a quando questi ultimi non divennero collaborazionisti dei nazisti.\nLa fine della guerra.\nIl 6 maggio Paveli\u0107 lasci\u00f2 Zagabria alla volta dell'Austria per conto proprio, probabilmente secondo un piano prestabilito, anzich\u00e9 assieme ad altri esponenti del suo governo, alcuni dei quali avevano gi\u00e0 intrapreso il tragitto alcuni giorni prima. Il 7 maggio 1945 i tedeschi si arresero incondizionatamente agli alleati. Nei termini di resa sarebbero dovute ricadere anche le forze armate croate, ma il generale tedesco L\u00f6hr ne inform\u00f2 il \"Poglavnik\" e si liber\u00f2 dell'ingombrante fardello lasciando il comando in capo dei sopravvissuti a Paveli\u0107.\nIl primo e unico comando da lui ufficialmente emanato fu di non arrendersi ai partigiani comunisti ma di dirigersi alla volta dell'Austria. Fu cos\u00ec che, malgrado il termine ufficiale del conflitto, si ebbero una serie di sanguinosi scontri successivi tra le truppe croate (regolari, \"usta\u0161a\" e \"domobrani\") e i partigiani che tentarono di sbarrare loro la strada, in special modo sulla Drava. Gli ultimi combattimenti si ebbero il 14 e 15 maggio presso Dravograd e Bleiburg.\nL'esilio.\nPaveli\u0107 riusc\u00ec a fuggire dapprima in Austria, quindi a Roma e infine in Argentina. Nel 1957 qualcuno esplose contro di lui due colpi di pistola. In seguito, scoperto il suo rifugio, fu costretto nuovamente a fuggire per evitare un'estradizione. Dopo aver riparato per alcuni mesi dal vescovo di Klagenfurt, in Austria, si rifugi\u00f2 nella Spagna di Francisco Franco, dove fond\u00f2 con altri esuli l'Accademia Cattolica Croata e la rivista \"Osoba I Duh\" (\"Persona e Spirito\"), firmando la traduzione del Nuovo Testamento nella lingua nativa.\nQui mor\u00ec due anni pi\u00f9 tardi, in seguito alle ferite riportate nell'attentato. Mentre per anni l'attentato fu creduto opera di un sicario dell'UDBA (servizi segreti jugoslavi), inviato dal governo jugoslavo, il tentativo di omicidio fu confessato, nel 1999, da Blagoje Jovovi\u0107, un cetnico serbo in punto di morte."}
{"id": "288961", "revid": "287204", "url": "https://it.wikipedia.org/wiki?curid=288961", "title": "Ante Pavelic", "text": ""}
{"id": "288965", "revid": "6923", "url": "https://it.wikipedia.org/wiki?curid=288965", "title": "Trattato di Anagni", "text": "Il trattato di Anagni fu un trattato di pace stipulato il 12 giugno del 1295 fra Giacomo II di Aragona \"il Giusto\" e Carlo II d'Angi\u00f2 \"lo Zoppo\", re di Napoli, nell'ambito delle guerre del Vespro a seguito della contesa tra angioini e aragonesi sull'eredit\u00e0 degli Hohenstaufen.\nContenuto.\nCon questo compromesso, che fu avviato su proposta del papa Celestino V e concluso dal papa Bonifacio VIII, Giacomo II \"il Giusto\" acconsent\u00ec di restituire alla Chiesa il Regno di Sicilia ritirandosi definitivamente dalle guerre nate con i Vespri siciliani.\nIn cambio il papa gli avrebbe tolto la scomunica e accordato la \"licentia invadendi\", ossia il consenso papale a conquistare la Sardegna e la Corsica, ancora governati dai Giudicati sardi, e dare cos\u00ec origine al Regno di Sardegna e Corsica (\"Regnum Sardiniae et Corsicae\").\nIl trattato prevedeva l'unione di Giacomo II con Bianca d'Angi\u00f2 sorella di Roberto d'Angi\u00f2 ed il matrimonio di quest'ultimo con Iolanda d'Aragona, figlia di Pietro III d'Aragona e sorella a sua volta di Giacomo II stesso. Inoltre il trattato prevedeva la remissione in libert\u00e0 degli angioini catturati.\nLa cerimonia di investitura del regno di Sardegna e Corsica si svolse nella basilica di San Pietro a Roma il 4 aprile 1297.\nConseguenze.\nNon ci fu per\u00f2 tregua fra le due casate e i baroni siciliani la rifiutarono e il Parlamento Siciliano elesse re il fratello di Giacomo, Federico III d'Aragona all'epoca luogotenente dell'isola per conto del fratello.\nLa guerra che ne segu\u00ec si chiuse con la definitiva creazione di due regni, con la Sicilia (ora \"Regno di Trinacria\" e il Regno di Napoli e cos\u00ec in base alla pace di Caltabellotta, stipulata nel 1302, gli Angioini persero definitivamente l'isola."}
{"id": "288966", "revid": "1226", "url": "https://it.wikipedia.org/wiki?curid=288966", "title": "Ordini militari", "text": ""}
{"id": "288969", "revid": "819238", "url": "https://it.wikipedia.org/wiki?curid=288969", "title": "Elettrotreno FS ETR.450", "text": "LETR.450 \u00e8 un elettrotreno ad assetto variabile di tipo attivo, ad alta velocit\u00e0, prodotto dalla Fiat Ferroviaria, entrato in servizio sulla relazione Roma-Milano della rete ferroviaria italiana delle FS con l'orario estivo del 1988. Ha svolto servizio fino al 6 gennaio 2015. L'intera flotta di elettrotreni \u00e8 stata dismessa e destinata alla demolizione, eccetto il 450.03 che \u00e8 stato assegnato al parco rotabili storici della Fondazione FS Italiane.\nEvoluzione diretta dei suoi antenati, l'elettromotrice prototipo FIAT Y 0160 e l'Elettrotreno FS ETR.401 (primo treno al mondo in esercizio regolare dotato della tecnologia dell'assetto variabile), rispetto ai suoi predecessori pot\u00e9 fruire di numerose migliorie e venne realizzato in configurazione di convoglio bloccato composto da 9 elementi.\nIl treno originariamente poteva raggiungere una velocit\u00e0 massima di , utilizzando motori distribuiti su tutto il convoglio (2 per cassa escluso il rimorchio) e alimentati con corrente continua a . Grazie ad esso l'Italia divenne il secondo paese d'Europa, dopo la Francia, ad avere in orario treni che superavano la soglia dei 200\u00a0km/h. Nel 1989 consent\u00ec inoltre la riduzione della percorrenza tra Roma e Milano, dalle 4 ore e 55 minuti dei treni InterCity pi\u00f9 veloci, a sole 3 ore e 58 minuti. Il bilancio di un anno di esercizio, con percorsi dalla flotta dei \"Pendolini\" nel 1989 document\u00f2 una sola richiesta di riserva (guasto e fermo in linea) a cui la stampa del tempo diede forte rilievo, con l'immagine di un E.626 che trainava un \"Pendolino\" in avaria. Tale risalto risulter\u00e0 ingiustificato in quanto statisticamente il bilancio dei primi 6 anni di esercizio si concluse con solo 0,78 guasti per milione di chilometri, a fronte di 13 guasti per milione delle E.633.\nCaratteristiche.\nL'ETR.450 rappresenta la seconda generazione dei treni \"Pendolino\": esso mantiene l'aspetto esteriore del progenitore ETR.401, ma ne differisce per molte soluzioni tecniche scaturite dalla sperimentazione effettuata.\nLa differenza maggiore nella parte elettrica \u00e8 rappresentata dall'introduzione dell'elettronica di potenza; infatti pur mantenendo i motori elettrici a corrente continua ha abbandonato la regolazione reostatica all'avviamento adottando un azionamento a frazionatore elettronico (\"full chopper\") per la regolazione continua della velocit\u00e0, ragione per cui la Fiat Ferroviaria costru\u00ec il treno insieme alla Ercole Marelli, azienda proprietaria del sistema chopper necessario.\nPer quanto riguarda i dispositivi di pendolamento \u00e8 stata mantenuta la soluzione dell'azionamento elettro-idraulico installato in ogni vettura, ma il comando relativo \u00e8 stato centralizzato e l'ampiezza del pendolamento diminuita da 10 a 8 gradi.\nEsercizio.\nDopo un periodo di pre-esercizio iniziato il 20 aprile 1988, con l'attivazione dell'orario ferroviario estivo, il 29 maggio 1988, entr\u00f2 in funzione un servizio \"non stop\" di due coppie di ETR.450 sulla tratta Roma-Milano come treni di punta del sistema ferroviario italiano, con una percorrenza di 3 ore e 58 minuti. Alla sua introduzione in Italia venne utilizzato, nella composizione a 6 elementi, come treno di sola 1\u00aa classe, ma successivamente solo tre vetture vennero destinate alla 1\u00aa classe mentre le rimanenti alla 2\u00aa classe. La partenza avveniva simmetricamente da Roma e da Milano alle ore 7 e alle ore 19, con un'offerta di 240 posti.\nCon l'orario invernale 1988-1989 la consegna di ulteriori unit\u00e0 permise l'estensione dei servizi dei \"Pendolini\" a Torino e Napoli. Successivamente la composizione dei treni venne elevata a 9 elementi, aggiungendo una rimorchiata, con un'offerta di 340 posti. All'entrata in vigore dell'orario estivo, in maggio, vennero attivate anche le relazioni con Venezia, Salerno e successivamente Bolzano.\nI week end estivi del 1991 e 1992 videro l'ETR.450 effettuare servizi veloci sulle tratte Milano-Ancona e Roma-Rimini, con andata il venerd\u00ec pomeriggio e ritorno la domenica sera, la relazione Milano Ancona effettuava le fermate di Bologna, Cesena, Rimini, Riccione, Cattolica, Pesaro e Senigallia; il tempo di percorrenza nel primo anno di servizio tra Milano e Senigallia era di sole 3 ore portato a 3 ore e 18 minuti l'anno successivo, questi treni, inizialmente considerati straordinari e di sola prima classe, riscontrarono un incredibile successo tra i viaggiatori.\nIl \"Pendolino\" ETR.450 all'inizio degli anni novanta era diventato il treno di punta delle ferrovie italiane, con questo mezzo Roma era collegata molto pi\u00f9 rapidamente rispetto al passato alle principali citt\u00e0 lungo la penisola: Milano, Torino, Bolzano, Venezia, Bari, Lecce, Reggio Calabria, Potenza, Taranto, Genova e Savona. Mentre da Milano partivano i treni verso Ancona e Pescara.\nIn seguito, a causa della difficolt\u00e0 di reperimento dei dispositivi giroscopici di rilevamento, ormai non pi\u00f9 costruiti dalla \"British Aerospace\" che ne deteneva il brevetto, e non reperibili altrove sul mercato, si prefer\u00ec disattivare il sistema di pendolamento facendo viaggiare gli elettrotreni in rango C, vanificando proprio gli scopi per cui era stato progettato il \"Pendolino\".Tale disattivazione fu resa formalmente operativa dal 10 giugno 2004, contemporaneamente alla riduzione della velocit\u00e0 massima a 200\u00a0km/h, limite gi\u00e0 abbassato da 250 a 220\u00a0km/h alcuni anni prima.Si noti che l'analogo problema di mancanza di ricambi del dispositivo di pendolamento fu invece risolto dalla Deutsche Bahn per i propri VT610, riprogettando il rilevatore di curve e sostituendolo con un pi\u00f9 semplice ed economico dispositivo statico.\nIn tal modo l'utilizzo sulla Roma-Milano cess\u00f2 nel gennaio 2007, mentre continuava ad essere utilizzato sulle tratte Roma-Ancona, Perugia-Roma e Roma-Taranto, dove inizialmente effettuava servizio ancora come \"Eurostar Italia\".\nIntanto, nel 2004, prese il via l'esperimento del \"TrenOk\", il primo servizio ferroviario low cost in Europa che dal 12 dicembre di quell'anno inizi\u00f2 a collegare, a soli 9 euro, le stazioni di Roma Tiburtina, Milano Rogoredo e Milano Lambrate con fermate intermedie a Firenze Campo di Marte e Bologna Centrale.\nPer questo motivo 9 convogli furono pellicolati con una sgargiante livrea che si basava sul blu e sull'arancione con variopinte fiancate sul grigio chiaro.\nIl servizio raddoppi\u00f2 dal 15 marzo 2005, con la nuova relazione Roma-Bari e viceversa, ma dopo poco meno di due anni Trenitalia comunic\u00f2 che dall'8 gennaio 2007 sarebbe stata sospesa l\u2019offerta \"TrenOk\" sui collegamenti Roma-Milano, mentre i servizi avrebbero continuato a essere regolarmente proposti tra Roma e Bari. Purtroppo, per\u00f2, a dispetto dei proclami, da dicembre dello stesso anno, col cambio orario, anche questa relazione venne definitivamente soppressa e i treni riportati via via alla livrea d'origine.\nA partire dall'orario invernale 2010/2011 e poi definitivamente con l'orario 2011/2012 i convogli ETR.450 furono utilizzati per svolgere servizio InterCity manifestando frequenti malfunzionamenti, dovuti a un cattivo stato di manutenzione. Ciononostante, i convogli furono successivamente trasferiti sulla linea tirrenica meridionale per espletare la relazione Roma-Reggio Calabria.\nLe apparecchiature elettriche e meccaniche risultavano ormai obsolete rispetto alle corrispondenti parti installate sugli ETR.460, ETR.480 ed ETR.600. Inoltre nel gennaio 2013 Trenitalia sospese le revisioni generali: alla scadenza delle revisioni ordinarie o in caso di guasti gravi gli ETR.450 venivano di conseguenza messi fuori servizio ed accantonati.\nIn occasione del 25\u00ba anniversario dell'entrata in servizio di questi convogli, si tenne il 3 ottobre 2013 a Milano la manifestazione di inaugurazione della Fondazione FS Italiane, incaricata della conservazione del patrimonio storico delle Ferrovie dello Stato Italiane. Nel corso della manifestazione, sui binari della stazione di Milano Centrale, furono esposti i convogli ETR.232, ETR.401 (met\u00e0 convoglio ristrutturato esteticamente all'esterno, col ritorno nella livrea originale) e l'ETR.450.10, al quale furono applicati vistosi adesivi con la scritta \"25\u00ba anniversario Pendolino ETR 450\".\nIl gruppo doveva essere accantonato definitivamente dal 9 dicembre 2014, quando l'ultimo esemplare rimasto, lo 04, effettu\u00f2 l'IC 552 da Reggio Calabria Centrale per Roma Termini, fermandosi a Latina per un guasto; invece, l'effettuazione di alcuni treni straordinari sulla relazione Roma Termini-Reggio Calabria Centrale, in occasione delle festivit\u00e0, port\u00f2 il Pendolino a viaggiare fino ai primi del nuovo anno. Il 6 gennaio 2015, l'ETR.450.03 ha portato i suoi passeggeri per l'ultima volta da Reggio Calabria alla Capitale concludendo di fatto un'epoca durata 26 anni.\nIl 31 marzo 2015 il convoglio 450.03 \u00e8 stato trasferito alla OGR di Bologna per essere restaurato ed entrare a far parte della flotta di rotabili storici operativi della Fondazione FS Italiane; il restante parco di elettrotreni, accantonato in parte a Bologna e in parte a Reggio Calabria, \u00e8 stato destinato alla demolizione."}
{"id": "288971", "revid": "400694", "url": "https://it.wikipedia.org/wiki?curid=288971", "title": "Piccolo mondo antico", "text": ""}
{"id": "288976", "revid": "11684", "url": "https://it.wikipedia.org/wiki?curid=288976", "title": "Uallera", "text": ""}
{"id": "288980", "revid": "1696853", "url": "https://it.wikipedia.org/wiki?curid=288980", "title": "Mosorrofa", "text": " Mosorrofa (\"Mess\u00f2chora\" in greco-calabro) fa parte della XII circoscrizione del comune di Reggio Calabria. Sorge su una zona collinare, a 430 metri s.l.m., alle spalle del centro della citt\u00e0 e conta circa 2.000 abitanti.\nIl santo patrono \u00e8 \"San Demetrio Martire di Tessalonica\", celebrato il 26 ottobre come in uso nella chiesa d'Oriente.\nStoria.\nIl toponimo potrebbe dervivare dal greco meso chora, cio\u00e8 \"terra di mezzo\".\nIn alcuni dolci tipici molto diffusi come i cuddhuraci o lo stomatico si trova una testimonianza delle origini greche del luogo. Nel censimento del 1861 la popolazione risultava ancora ellenofona. Tracce di una fattoria romana si riscontrano invece in localit\u00e0 San Giorgio.\nSecondo un'altra ipotesi, nell'88 a.C., con la conquista dell'intero Sud da parte romana, gli Italioti si unirono in federazione contro i Romani; la vicina Asia o Tisia (primitivo nome di Sant'Agata) fu presa dai Romani e sottomessa a Reggio. Coloni e soldati delle due citt\u00e0 ostili ai romani si insediarono nelle rispettive periferie fomentando una dura resistenza agli invasori. Durante queste guerre federali contro i romani, gli Italioti ad essi ostili si sarebbero chiamati \"Misoromei\", (da \"misao\" = odiare, e \"romaios\", romano), e quelli favorevoli \"Filoromei\" (da \"fil\u00f2s\"= amico). Pare che l'insediamento Misoromeo qui localizzato fosse divenuto simbolo di lotta e fosse chiamato per l'appunto \"Misorroma\". La circostanza \u00e8 riportata anche nelle \"Antichit\u00e0 Romane\" di Dionigi di Alicarnasso, il quale narra che i Romani, nel sottomettere la colonia di Reggio, adottarono metodi particolarmente violenti, tanto da indurre i loro nemici a ritirarsi presso l'interno ove fondarono alcuni agglomerati.\nTale seconda ipotesi pare confermata dal fatto che nel dialetto di alcuni paesi della ionica (Melito Porto Salvo, San Lorenzo ecc.) Mosorrofa ancora oggi viene chiamata Misorroma.\nNel Medioevo \"Mosorrofa\" diventa un villaggio della fortezza di Sant'Agata.\nSi ha testimonianza di alcuni monasteri basiliani sul territorio, quali San Demetrio, Santa Anastasia, Santa Maria.\nIl terremoto del 5 febbraio 1783 fece 27 vittime, mentre furono ben 224 quelle del terremoto del 1908.\nElementi e luoghi di interesse.\nArchitetture.\nAll'interno della chiesa parrocchiale vi sono importanti altari settecenteschi di scuola siciliana, ed un'acquasantiera di epoca medievale. Nel piccolo museo parrocchiale sono custoditi libri antichi, ostensori, suppellettili religiose e statue, tra le quali la \"giuda\", una statuetta in bronzo di San Demetrio, \u00e8 l'oggetto pi\u00f9 antico di tutta la parrocchia, \u00e8 da questa che da artista napoletano nel 1850 viene ricavata la statua lignea che tutt'oggi viene portata in processione il 26 ottobre\nI rioni pi\u00f9 antichi come Mul\u00e8, Strapunti e Javureddhu conservano un impianto tipicamente medioevale.\nIn piazza una volta era possibile ammirare una fontana monumentale realizzata nel 1871.\nLungo le fiumare sorgono alcuni mulini ad acqua ed una gualchiera, interessanti testimonianze di archeologia industriale.\nIn localit\u00e0 bufano nell'aprile 2005 viene dato il via alla costruzione di un avveniristico campo sportivo in una scarpata profonda 27 metri. Nei quattro anni successivi la valle in cui si tenta di realizzare il campo viene letteralmente sventrata e adibita, come dimostrano alcune inchieste giudiziarie, a discarica di rifiuti nocivi.\nRitrovamenti archeologici e fossili.\nLa zona \u00e8 ricca di giacimenti fossiliferi. Nel 1918 venne rinvenuto un corno di \"Bos Primigenius\", oggi esposto presso il Museo Nazionale della Magna Grecia di Reggio Calabria. Risulta abitata sin dall'et\u00e0 del ferro, come testimoniano alcuni resti in localit\u00e0 Sala, \u00e8 stato trovato da Crucitti Pasquale"}
{"id": "288984", "revid": "120796631", "url": "https://it.wikipedia.org/wiki?curid=288984", "title": "Gilberto di Sempringham", "text": "Biografia.\nGilberto nacque da una famiglia di origine normanna (il padre, Jocelino, era un cavaliere arrivato in Inghilterra al seguito di Guglielmo il Conquistatore).\nAvviato sin da giovane alla carriera ecclesiastica, fu inviato in Francia a completare gli studi presso l'abbazia di Mont-Saint-Michel e all'Universit\u00e0 di Parigi: vi rimase diversi anni come insegnante. Tornato in patria, si dedic\u00f2 all'educazione.\nEntrato a servizio dei vescovi di Lincoln, ricevette gli ordini minori dal vescovo Robert Bloet (stretto collaboratore di molti sovrani inglesi) e l'ordinazione sacerdotale dal suo successore, il vescovo Alessandro, che lo nomin\u00f2 penitenziere della diocesi.\nNel 1130 Gilberto ritorn\u00f2 a Sempringham, dove fond\u00f2 dapprima un monastero di religiose di clausura sotto la regola cistercense, quindi una comunit\u00e0 maschile a cui diede la regola di sant'Agostino, dando ad essi i compiti di direzione spirituale del primo; sorse cos\u00ec l'Ordine dei Gilbertini, l'unico Ordine religioso sorto in Inghilterra, i cui statuti furono approvati da papa Eugenio III nel 1148 e confermati dai suoi successori Adriano IV e da Alessandro III.\nRecatosi in Francia nel 1147, Gilberto ebbe occasione d'incontrarsi, al capitolo generale di Citeaux, con il papa Eugenio III e Bernardo di Chiaravalle, al quale rimase poi sempre legato da profonda amicizia. Nonostante avesse sostenuto Tommaso Becket nella controversia contro Enrico II, riusc\u00ec a sottrarsi alle ritorsioni del re per la grande stima di cui godeva presso di lui.\nSi sottrasse prima alla nomina ad arcidiacono della cattedrale di Lincoln e poi a quella a vescovo di York: prefer\u00ec entrare da semplice monaco nel suo ordine giurando obbedienza al suo antico discepolo, Ruggero, divenuto primo superiore generale dell'Ordine.\nGilberto mor\u00ec ultracentenario, circondato dai suoi monaci, a Sempringham. L'ordine, alla morte del suo fondatore, contava tredici monasteri (di cui nove doppi e quattro esclusivamente maschili), 700 religiosi e 1200 religiose. All'epoca della sua soppressione, decretata da Enrico VIII nel 1538, l'ordine contava 26 monasteri.\nIl culto.\nFu iscritto nel Catalogo dei Santi ad Anagni da papa Innocenzo III, l'11 gennaio 1202.\nSecondo Obletter, dopo la dissoluzione dei monasteri inglesi, gli ultimi monaci gilbertini si rifugiarono a Roma portando con s\u00e9 le reliquie del fondatore; i religiosi si insediarono poi nel monastero di San Pancrazio, presso Roccascalegna, e l'ultimo gilbertino superstite port\u00f2 i resti del santo ad Altino, di cui i monaci avevano assunto il governo della parrocchia. \u00c8 probabilmente in questa stessa epoca che parte del corpo di San Gilberto venne trasportato da Altino a Caorle, che era considerata la diocesi pi\u00f9 prestigiosa della Venezia marittima. Le prime notizie della conservazione nella Cattedrale di Caorle risalgono infatti alla visita pastorale del vescovo Rinaldo (1243-?). Tuttora restano conservate le ossa dei femori di San Gilberto in una teca decorata in legno dorato conservata nel Museo liturgico di Caorle. Alla morte dell'ultimo monaco gilbertino di Altino, un sacerdote di Casoli che gli era succeduto nella cura della chiesa trafug\u00f2 le reliquie di san Gilberto dalla chiesa di Altino e le port\u00f2 nel proprio paese, dove il santo \u00e8 ancora invocato come compatrono."}
{"id": "288985", "revid": "1222", "url": "https://it.wikipedia.org/wiki?curid=288985", "title": "Grano saraceno", "text": ""}
{"id": "288986", "revid": "1543377", "url": "https://it.wikipedia.org/wiki?curid=288986", "title": "Colubridae", "text": "I Colubridi (Colubridae ) sono una vasta famiglia di serpenti che include oltre 800 specie viventi, diffusi in ogni habitat delle terre emerse e nella maggior parte dei continenti, esclusa l'Antartide. In tutte le specie sono presenti larghe squame ventrali e la loro coda \u00e8 variamente allungata e raramente prensile. Nessuna specie possiede denti perforati e specializzati nell'inoculazione del veleno. Fra di essi si annoverano specie centro e sud-africane in grado di iniettare un secreto velenoso che pu\u00f2 essere letale per l'uomo.\nDescrizione.\nSi tratta di serpenti di taglia e lunghezza in media tra i 100 e ; hanno la testa larga e ben distinta dal collo, gli occhi sono grandi e, come le narici, hanno posizione laterale. Le specie diurne presentano pupille rotonde, mentre quelle crepuscolari, o notturne hanno pupille contrattili e verticali di forma ellittica.\nBiologia.\nQuesti serpenti cacciano generalmente lucertole, gechi, camaleonti, piccoli uccelli e mammiferi. Talvolta mangiano anche altri serpenti e il cannibalismo non \u00e8 raro. Le prede sono ingoiate vive o dopo essere state soffocate dalla morsa delle spire.\nLa maggior parte delle specie \u00e8 ovipara con deposizioni che contano da 1 fino a oltre 100 uova. Non mancano specie ovovivipare e altre vivipare.\nDistribuzione e habitat.\nColubridae \u00e8 la famiglia che raggruppa la maggior parte dei generi e specie di serpenti (circa i due terzi di tutte le specie di serpenti viventi), per questo si possono trovare in tutti e continenti della Terra eccetto l'Antartide.\nIn Italia.\nSul territorio italiano, i Colubridi sono presenti con una specie del genere \"Elaphe\" (\"E.\u00a0quatuorlineata\"), 3 specie del genere \"Zamenis\" (\"Z.\u00a0lineatus\", \"Z.\u00a0longissimus\", \"Z.\u00a0situla\"), 3 specie del genere \"Hierophis\" (\"H. carbonarius\", \"H.\u00a0gemonensis\", \"H.\u00a0viridiflavus\"), una specie del genere \"Hemorrhois\" (\"H.\u00a0hippocrepis\"), 2 specie del genere \"Coronella\" (\"C.\u00a0austriaca\", \"C.\u00a0girondica\"), una specie del genere \"Macroprotodon\" (\"M.\u00a0cucullatus\") e una specie del genere \"Telescopus\" (\"T.\u00a0fallax\").\nIl totale \u00e8 di 12 specie.\nTassonomia.\nLa famiglia Colubridae in passato comprendeva un maggior numero di specie, raggruppando anche le specie attribuite alle famiglie Dipsadidae, Lamprophiidae, Natricidae e Pseudoxenodontidae. Assieme alle suddette famiglie forma la superfamiglia\nColubroidea.\nAl luglio 2014 vengono attribuite alla famiglia Colubridae 824 specie, raggruppate in quattro sottofamiglie, comprendenti i seguenti generi:\nSottofamiglia Calamariinae \nSottofamiglia Colubrinae \nSottofamiglia Grayiinae Meirte, 1992\nSottofamiglia Sibynophiinae Dunn, 1928\nIncertae sedis"}
{"id": "288987", "revid": "72396", "url": "https://it.wikipedia.org/wiki?curid=288987", "title": "Francesco Nau", "text": ""}
{"id": "288989", "revid": "1222", "url": "https://it.wikipedia.org/wiki?curid=288989", "title": "Aloe barbadensis", "text": ""}
{"id": "288990", "revid": "1305772", "url": "https://it.wikipedia.org/wiki?curid=288990", "title": "Movimento carismatico", "text": "Rinnovamento carismatico \u00e8 un termine utilizzato per indicare un movimento che a partire dagli anni sessanta ha assunto una dimensione interconfessionale nell'ambito del Cristianesimo e il cui scopo \u00e8 l'adozione dei carismi all'interno delle chiese in cui le varie comunit\u00e0 ed associazioni carismatiche operano. \"Carismatico\" \u00e8 una parola generica, che descrive quei cristiani che ritengono che le manifestazioni dello Spirito Santo viste nei primi tempi della Chiesa (parlare in altre lingue, guarigioni, miracoli) siano ancora possibili per i Cristiani di oggi, e andrebbero sperimentati come allora.\nL'\"incontro di preghiera\" \u00e8 il momento portante di questa esperienza ecclesiale: in questi incontri l'esperienza interiore dello Spirito Santo, a detta degli aderenti, si accompagna a particolari manifestazioni dei doni dello Spirito, come la guarigione, il parlare in varie lingue o la profezia.\nPapa Francesco, che incontra annualmente i rappresentanti di questi gruppi, che contano oggi centinaia di milioni di fedeli in tutto il mondo, \nStoria.\nPer molti secoli nelle Chiese cristiane si \u00e8 diffusa la convinzione che l'attivit\u00e0 carismatica sia finita con la morte degli apostoli. Secondo alcuni (Chiesa ortodossa), i santi manifesterebbero ancora questi carismi mentre secondo altri queste manifestazioni dello Spirito si sarebbero attenuate, se non cessate del tutto per principio (soprattutto nel Calvinismo o nella Chiesa Cristiana Evangelica dei Fratelli), essendo considerati doni utili solo a quel tempo per iniziare e consolidare la Chiesa cristiana (e quindi i cosiddetti doni carismatici oggi sarebbero falsi o addirittura satanici).\nL'azione dello Spirito Santo \u00e8 attestata gi\u00e0 nell'\"Antico Testamento\": il Credo di Nicea infatti afferma che lo Spirito Santo \"ha parlato per mezzo dei profeti\". Ultimo profeta vetero-testamentario, secondo la comune visione cristiana, sarebbe stato Giovanni il Battista.\nI doni dello Spirito Santo, secondo la dottrina cristiana, si sono invece manifestati \"collettivamente\" il giorno di Pentecoste, quando avvenne l'effusione dello Spirito Santo sugli apostoli e Maria riuniti nel Cenacolo dopo la Resurrezione di Cristo (\"Atti degli Apostoli\" ).\nNella lunga e variegata storia del Cristianesimo ci sono stati, in tutti i periodi storici, gruppi e comunit\u00e0 che si sono considerati guidati direttamente da Dio attraverso la manifestazione dello Spirito. La gerarchia ecclesiastica ha guardato sempre con molta diffidenza a pratiche \"spirituali\" di massa. Soprattutto nella Chiesa cattolica e in quella ortodossa le manifestazioni mistiche erano accettate da parte di singoli, soprattutto religiosi (frati, suore, monaci), ma fino al XIX secolo non sono mai nati movimenti \"riconosciuti\" che facessero dell'invocazione e dell'ispirazione dello Spirito Santo il centro della propria attivit\u00e0.\nCattolicesimo.\nElena Guerra fond\u00f2 a Lucca, nel 1882, quest'ordine, che ha rappresentato, come attestato dalle lettere tra Elena Guerra e papa Leone XIII, la premessa del risveglio spirituale del secolo XX, concretizzato dai movimenti carismatici. Dietro suggerimento della beata, Leone XIII decise di dedicare il secolo nascente allo Spirito Santo; lo fece cantando solennemente, il 1\u00ba gennaio 1901, a nome della Chiesa intera, l'inno \"Veni Creator Spiritus\", affinch\u00e9 lo Spirito Santo riunisse tutti i cristiani in una sola Chiesa, come desiderato da Ges\u00f9 nell'ultima cena ().\nIl risveglio carismatico cattolico \u00e8 sorto sulla scia del rinnovamento generato dal Concilio Vaticano II. Gli storici cattolici infatti, pur tenendo conto dell'ininterrotta attivit\u00e0 carismatica presente nella Chiesa cattolica, ritengono opportuno collocare l'inizio del rinnovamento carismatico cattolico nel 1967, con gli eventi mistici di un gruppo di studenti dell'universit\u00e0 cattolica Duquesne dello Spirito Santo di Pittsburg, in Pennsylvania (Stati Uniti d'America).\nQui, tra la fine del 1966 e l'inizio del 1967, grazie ad alcuni docenti e studenti di universit\u00e0 cattoliche americane, sulla scia dell'esperienza carismatico-protestante o pentecostale, sono sorti i primi gruppi che si sono identificati come \"carismatici\" cattolici.\nAppartiene a questa tipologia il movimento denominato Rinnovamento Carismatico Cattolico. Esso \u00e8 diffuso in molte nazioni: si calcola che gli aderenti siano circa 20 milioni. A Roma vi \u00e8 il centro di coordinamento internazionale. Un importante centro, con centinaia di fedeli partecipanti con costanza si trova a Pontassieve. Pi\u00f9 che un unico movimento il Rinnovamento Carismatico Cattolico, va inteso come una rete di movimenti.\nCarismatici e Pentecostali.\nIl risveglio pentecostale va distinto da quello carismatico \"in primis\" per la dottrina. I pentecostali si rifanno all'esperienza del battesimo nello Spirito Santo biblicamente riportata negli \"Atti degli Apostoli\", al Capitolo 2, con il segno iniziale della glossolal\u00eca (il parlare in lingue) e il movimento pentecostale prende vita in modo spontaneo principalmente dalle comunit\u00e0 battiste negli USA agli inizi del '900 per poi costituirsi in comunit\u00e0 autonome. I carismatici, invece, accentuano il ruolo dello Spirito Santo e della sua esperienza glossolalica, ma restano pienamente inseriti nel contesto della Chiesa Cattolica o delle altre Chiese cristiane tradizionali, adottando comunque anche loro la pratica del canto e del parlare in lingue.\nDottrina ecclesiologica.\nIl Rinnovamento Carismatico Cattolico \u00e8 a volte per alcuni di difficile interpretazione, ma in realt\u00e0 i carismatici fanno parte delle Chiesa cattolica a tutti gli effetti, per cui non formano una Chiesa propria. L'invocazione dello Spirito Santo durante la preghiera dei carismatici cattolici non li mette ai margini della Chiesa cattolica, n\u00e9 li pone al di fuori di essa, anzi, ne fa \"una chance per la chiesa e per il mondo\" (Paolo VI, \"Discorso ai partecipanti al III Congresso Internazionale del Rinnovamento Carismatico Cattolico\").\nGi\u00e0 nel IV secolo, rispondendo ai donatisti, eretici dei secoli I-IV, sant'Agostino d'Ippona distingue due livelli della Chiesa:\nIn Sant'Agostino il primo livello di Chiesa designa l'aspetto interiore, ossia quello che s'identifica con lo Spirito Santo e unisce in maniera invisibile tutti quelli che vivono secondo lo Spirito. Di questa Chiesa, secondo Agostino, parla Dio nel .\nLa societ\u00e0 dei santi, o \"Ecclesia Spiritualis\", non \u00e8 separata dal corpo pi\u00f9 grande e visibile che \u00e8 la societ\u00e0 visibile, o \"Ecclesia carnalis\". Tra le due non ci dovrebbe essere incompatibilit\u00e0. C'\u00e8, per\u00f2, sicuramente una differenza di livello, nel senso che si pu\u00f2 apparire dentro la Chiesa ed esserne invece, spiritualmente, fuori; come si pu\u00f2 essere visibilmente fuori dalla Chiesa e, spiritualmente, dentro. Dice a tal proposito Agostino: \nA partire dalla spiegazione di Agostino \u00e8 possibile fare un passo ulteriore nella ecclesiologia carismatica, evidenziando il suo Spirito ecumenico impareggiabile. Commenta il predicatore della casa pontificia, padre Raniero Cantalamessa:\nCaratteristiche.\nI gruppi carismatici evidenziano le seguenti caratteristiche:\nDoni carismatici.\nIl movimento carismatico ama riferirsi al passo biblico di Gioele , peraltro citato nel discorso di Pietro apostolo del giorno di Pentecoste (\"Atti degli Apostoli\", ), in cui i doni dello Spirito sono la profezia, le visioni e i sogni.\nLe lettere di Paolo enumerano varie volte, in maniera informale, i doni dello Spirito:\nSpiritualit\u00e0.\nL'esperienza dei carismatici mostra come lo Spirito Santo doni la libert\u00e0 spirituale di amare secondo il cuore di Cristo: ha dato loro la forza di abbandonare l'alcool, la droga, gli abusi sessuali, ma anche i sentimenti di odio, le vecchie gelosie, rendendoli capaci di amare. Religiosi e religiose hanno ritrovato fervore nella loro vocazione; molti preti hanno riscoperto il loro sacerdozio e per altri il celibato, vissuto prima come un peso intollerabile, \u00e8 divenuto una forza che li sostiene.\nParallelamente a questa libert\u00e0 interiore, lo Spirito Santo dona ai cristiani una nuova freschezza nella fede, una nuova semplicit\u00e0, un nuovo entusiasmo.\nUna delle tappe del cammino carismatico \u00e8 la preghiera di effusione dello Spirito Santo. Tante testimonianze parlano del fatto che l'esperienza dell'effusione dello Spirito \u00e8 stata un punto di partenza, da cui \u00e8 nata una nuova sete di incontrare Ges\u00f9 nella preghiera personale, di lodarlo e non pi\u00f9 soltanto di domandargli qualcosa.\nPer alcuni, l'effusione dello Spirito Santo, o battesimo di Spirito Santo, viene vissuta come un'esperienza mistica, generando un \"prima\" e un \"dopo\". Per altri no. Ci\u00f2 che conta \u00e8 che, al di l\u00e0 dell'esperienza soggettiva che si vive durante la preghiera d'effusione, il cammino personale che porta a consolidare pi\u00f9 o meno intensamente il rapporto con Ges\u00f9 Cristo doni uno sguardo nuovo sulle altre persone, sulla Chiesa, sulla \"Sacra Scrittura\", sulla glossolalia."}
{"id": "288993", "revid": "125637134", "url": "https://it.wikipedia.org/wiki?curid=288993", "title": "Jos\u00e9phine Baker", "text": "Di origine creola afroamericana e amerinda degli Appalachi, \u00e8 considerata come la prima celebrit\u00e0 nera e tra le pi\u00f9 acclamate \"vedette\" di Parigi. Ottenne la nazionalit\u00e0 francese nel 1937, e nel corso della Seconda guerra mondiale ebbe un ruolo importante nel controspionaggio francese della Francia Libera. Ella us\u00f2 in seguito la sua grande popolarit\u00e0 nella lotta contro il razzismo e a favore dell'emancipazione dei neri, in particolare sostenendo la lotta per i diritti civili di Martin Luther King.\nNel 2021 entra al Pantheon francese, prima donna nera.\nBiografia.\nI primi anni.\nFreda Josephine McDonald nacque nel Missouri, probabilmente figlia di un musicista di strada, Eddie Carson, che abbandon\u00f2 la famiglia nel 1907. La madre di Freda, Carrie McDonald, si rispos\u00f2 ed ebbe altri tre figli. A 13 anni Freda lasci\u00f2 la scuola e si sposa con Willie Wells; il matrimonio dur\u00f2 solo pochi mesi.\nL'artista.\nFreda Jos\u00e9phine Baker abbandon\u00f2 la famiglia nel 1920. Risparmiando, riusc\u00ec ad acquistare il biglietto per assistere agli spettacoli del \"Boxer Washington Theatre\", riservato ai soli neri. Qui matur\u00f2 il suo amore per il ballo e il canto finch\u00e9, con grande difficolt\u00e0, un giorno riusc\u00ec a convincere il direttore del teatro a farle un provino. Inizi\u00f2 cos\u00ec la carriera di ballerina nei piccoli teatri di Saint Louis. A sedici anni debutt\u00f2 a Broadway in una grandiosa rivista, replicata per due anni.\nIl 2 ottobre 1925 giunse in Europa con la \"Revue n\u00e8gre\" al Th\u00e9\u00e2tre des Champs-\u00c9lys\u00e9es, di cui divenne in breve tempo la prima ballerina. La sua bellezza di donna e la sua bravura di artista divennero celeberrime a Parigi, tanto che il teatro registr\u00f2 costantemente il tutto esaurito. Nei suoi spettacoli e nelle sue canzoni (alcune delle quali, come \"Yes, we have no Bananas\", che cantava seminuda, e \"La canne \u00e0 sucre\", sono molto note) un\u00ec il gusto piccante e ricercato del variet\u00e0 francese al folklore della musica africana.\nVestita solo di un gonnellino di sedici banane (un costume inventato per lei dal costumista austriaco Paul Seltenhammer che sarebbe divenuto inoltre un'icona di inizio Novecento e della vita parigina in particolare), scatenata nel pi\u00f9 pazzo charleston (una musica allora ancora sconosciuta in Europa), Jos\u00e9phine Baker incarn\u00f2 una delle immagini tipiche degli anni 1920. La passionalit\u00e0 delle sue interpretazioni ed il sincero interesse per l'arte popolare le impedirono di cadere nell'esotismo di maniera e suscitarono l'entusiasmo dei parigini per il jazz e le musiche nere. Circa 1500 uomini chiesero la sua mano: uno si uccise ai suoi piedi, mentre altri si batterono in duello (pratica da tempo vietata).\nA quell'epoca incontr\u00f2 Georges Simenon, che divenne suo amante .\nDopo una tourn\u00e9e in Europa, Jos\u00e9phine Baker inizi\u00f2 a rappresentare la \"revue\" delle Folies Berg\u00e8re del 1927 accompagnata da un ghepardo, che terrorizz\u00f2 l'orchestra e fece fremere di paura il pubblico. Nel 1927 la giovane celebrit\u00e0 si lanci\u00f2 nella canzone. In questo periodo \u00e8 seguita da Giuseppe Abattino, suo impresario e amante per circa dieci anni. Nel 1931 ottenne un indimenticabile successo con la canzone \"J'ai deux amours\", composta da Vincent Scott.\nAlcuni cineasti, come Marc All\u00e9gret, le proposero anche qualche ruolo cinematografico. I suoi due principali film furono \"Zouzou\" (1934) e \"Principessa Tam Tam\" (1935), ma non incontrarono il successo di pubblico sperato. Invece sui palcoscenici del music-hall riusc\u00ec a fare ombra alla celebre Mistinguett. La sua tourn\u00e9e del 1936 negli Stati Uniti non incontr\u00f2 un grande successo. L'America era scettica e le rimproverava di parlare talvolta in francese, o in inglese con accento francese. Rientrata in Europa, ottenne la nazionalit\u00e0 francese nel 1937 sposando Jean Lion, cittadino francese. Il matrimonio dur\u00f2 soltanto due anni.\nNello stesso anno pubblic\u00f2 \"La conga blicoti\", inserita nel 2011 nella colonna sonora del film \"Midnight in Paris\" di Woody Allen.\nAgente del controspionaggio.\nAllo scoppio della Seconda guerra mondiale, Baker divenne probabilmente un agente del controspionaggio, tramite Jacques Abtey (capo del controspionaggio militare a Parigi). Per questo motivo, frequent\u00f2 l'alta societ\u00e0 parigina, poi si mobilit\u00f2 a favore della Croce Rossa. Dopo la Campagna di Francia, il 24 novembre 1940 si arruol\u00f2 nei servizi segreti della Francia libera, sempre avendo come tramite il comandante Abtey, che rest\u00f2 suo ufficiale di collegamento fino alla Liberazione, in Francia poi in Africa del nord, dove fu sotto la protezione di Si Ahmed Belbachir.\nDurante la guerra si fece carico di missioni importanti, utilizzando i suoi spartiti musicali per celare dei messaggi. In seguito fu ingaggiata dal servizio femminile inquadrato nell'Arm\u00e9e de l'air e sbarc\u00f2 a Marsiglia nell'ottobre 1944. Alla Liberazione prosegu\u00ec la sua attivit\u00e0 a favore della Croce Rossa e cant\u00f2 per i soldati al fronte, seguendo con i suoi musicisti il prosieguo della guerra. Al termine del conflitto, raggiunto il grado di capitano, fu decorata con la Legion d'onore da Charles De Gaulle.\nDopo la guerra.\nNel 1947 spos\u00f2 il direttore d'orchestra Jo Bouillon; insieme acquistarono il castello di Milandes in Dordogna, dove accolsero e adottarono dodici bambini provenienti da diversi paesi del mondo, che lei definir\u00e0 affettuosamente \"la mia trib\u00f9 arcobaleno\". Dopo la separazione da Bouillon, Baker conserv\u00f2 il castello e la sua onerosa gestione.\nNel 1955 amplific\u00f2 in Europa l'ondata d'indignazione sollevatasi in America per la morte del giovane afroamericano Emmett Till, seguita dal rilascio dei due assassini, che dopo il giudizio espressero ciniche dichiarazioni, una volta assicuratisi dell'impunit\u00e0. Il 6 marzo 1960 fu iniziata in massoneria nella loggia \"La nouvelle J\u00e9rusalem\" appartenente alla Grande Loggia Femminile di Francia, ma pass\u00f2 poi nell'Ordine massonico \"Le Droit Humain\". Partecip\u00f2 nel 1963 alla marcia organizzata a Washington da Martin Luther King.\nQuando le difficolt\u00e0 finanziarie la condussero alla completa rovina, Baker ricevette il sostegno della principessa Grace di Monaco, sua amica e come lei artista di origine americana, che le offr\u00ec dapprima un aiuto in denaro e successivamente la possibilit\u00e0 di esibirsi per la Croce Rossa nel Principato di Monaco: questo appoggio permise alla Baker di uscire dalla bancarotta e di acquistare un appartamento in Costa Azzurra, dove trascorse il resto della sua vita.\nNel maggio 1968 fu presente nelle prime file del corteo nella grande manifestazione a sostegno di De Gaulle.\nGli anni 1970 segnarono una nuova fase di successo, con spettacoli in tutta Europa e negli Stati Uniti. Dopo una rappresentazione della sua ultima \"revue\" a Parigi, l'11 aprile 1975 la Baker fu trovata esanime e mor\u00ec poche ore dopo per un'emorragia cerebrale. Era il 12 aprile. Fu seppellita nel cimitero del Principato di Monaco dopo un funerale con gli onori militari a Parigi, al quale assistette una folla immensa.\nJos\u00e9phine Baker si era convertita al giudaismo in occasione del suo matrimonio con l'industriale Jean Lion nel 1937, ma questa conversione puramente formale non dur\u00f2 a lungo: infatti i suoi funerali si svolsero con rito cattolico nella chiesa della Madeleine a Parigi.\nIl 30 novembre 2021 Josephine Baker \u00e8 entrata solennemente nel mausoleo del Pantheon di Parigi, fra i grandi di Francia. Il suo cenotafio, contenente una porzione di terra proveniente da Saint Louis, sua citt\u00e0 natale, una da Parigi, sua citt\u00e0 di adozione, e una dal Principato di Monaco, dove riposano le sue spoglie, \u00e8 stato accolto dal Presidente della Repubblica francese Macron.\nRiconoscimenti.\nNel giugno 2006 (a un secolo dalla nascita) il sindaco di Parigi Bertrand Delano\u00eb decise di intitolarle la \"Piscina Municipale \"Jos\u00e9phine Baker\"\" sulla Senna, inaugurata nel luglio 2006 nel 13\u00ba \"arrondissement\" della capitale."}
{"id": "288994", "revid": "287204", "url": "https://it.wikipedia.org/wiki?curid=288994", "title": "Josephine Baker", "text": ""}
{"id": "288995", "revid": "183694", "url": "https://it.wikipedia.org/wiki?curid=288995", "title": "Frederick Grant Banting", "text": "Famiglia.\nLa famiglia Banting, di origine britannica, si era insediata in Canada a partire dal 1842, quando John Banting, partito da Ballyfirm, Irlanda del Nord, vi si era trasferito. Suo figlio, William Banting era un agricoltore e a 25 anni spos\u00f2 la figlia del gestore del mulino, Margaret Grant. Dalla loro unione nacquero sei figli: Nelson, Thompson, Keneth, Alfred (che mor\u00ec in tenera et\u00e0) Esther e, poco dopo aver acquistato la fattoria di Simocoe country, nei pressi di Alliston, Ontario, Frederick. I Banting erano grandi lavoratori e assidui frequentatori della chiesa Metodista. William era un uomo tollerante, taciturno, ma ben voluto, al punto da essere spesso chiamato per risolvere controversie tra vicini, mentre Maggie era una madre affettuosa e, nonostante lavorasse molto, trovava sempre del tempo da dedicare alla lettura insieme al marito.\nInfanzia.\nL'infanzia di Fred fu caratterizzata dalla solitudine poich\u00e9 non aveva amici della sua et\u00e0 e i fratelli erano tutti molto pi\u00f9 grandi. Gli animali della fattoria furono, quindi, il suo unico svago fino ai 7 anni, quando inizi\u00f2 a frequentare la scuola. A causa della sua timidezza incontr\u00f2 difficolt\u00e0 nella socializzazione, infatti, non strinse rapporti di amicizia e la prepotenza di alcuni suoi compagni lo terrorizzava. Aveva grossi problemi con lo spelling al punto da avere pessimi voti anche nelle altre materie. A differenza del 90% degli appartenenti alla sua classe sociale continu\u00f2 gli studi dopo la terza media. Era abitudine della famiglia Banting regalare 1500$ e un cavallo al compimento dei 21 anni. Mentre i fratelli spesero quei soldi per sistemarsi definitivamente all'interno della fattoria, Fred li us\u00f2 per la sua istruzione. Con il passaggio al liceo avvenne un profondo cambiamento in Fred: inizi\u00f2 a praticare vari sport, tra i quali il \"football\" e il \"baseball\", si arruol\u00f2 nelle milizie volontarie e conobbe la sua prima ragazza, Isabel Knight. L'insufficienza sia in Francese sia in English composition ostacolarono il raggiungimento del diploma, tuttavia al terzo tentativo riusc\u00ec a superare l'esame. La sua carriera universitaria fu orientata all'insegnamento, ma anche la medicina sembrava essere un'opportunit\u00e0 da non sottovalutare.\nStudi universitari.\nSi iscrisse al General arts course presso il Victoria College di Toronto dove visse in compagnia del cugino Fred Hipwell. Un esame di Francese che non riusciva a superare gli imped\u00ec di passare il primo anno, cos\u00ec decise di indirizzarsi verso la facolt\u00e0 di medicina. Era necessario, per\u00f2, che terminasse il primo anno ottenendo la senior matriculation. Trascorse l'estate del 1912 a lavorare e i suoi guadagni insieme al regalo del padre gli servirono per mantenersi agli studi. In questo periodo conobbe Edith Roach figlia di un ministro metodista. Nel settembre del 1912 entr\u00f2 nella facolt\u00e0 di medicina e il cugino Fred decise di seguirlo (anche se non \u00e8 chiaro se fu lui a influenzare il cugino o viceversa). Tent\u00f2 pi\u00f9 volte di essere ammesso nell'esercito Canadese, ma la sua richiesta fu sempre rifiutata per un problema agli occhi. Al terzo tentativo fu richiamato e presto promosso a tenente. In quel periodo l'universit\u00e0 di medicina condens\u00f2 il quinto anno di studi all'interno del quarto in modo da poter preparare pi\u00f9 velocemente i medici da mandare in guerra. Si laure\u00f2, quindi, il 9 dicembre 1917. Subito C.L. Starr lo volle come assistente per i suoi studi sulla sutura dei nervi e con lui rimase per tredici mesi. Nel tempo libero studiava per aumentare le sue credenziali ed essere ammesso come membro nei college di fisiologia o chirurgia. Verso la fine di giugno 1918 fu mandato in Francia per aiutare nelle retrovie ad assistere i feriti che dovevano essere rimandati in patria. Fu trasferito, poi, in prima linea, dove fu ferito da una scheggia che si infil\u00f2 nell'avambraccio. Fu portato in Scozia e si riprese dopo nove settimane.\nRitorno in Canada.\nNel febbraio del 1919 fu richiamato in Canada al Christine Street Hospital per sei mesi, passati i quali si trasfer\u00ec al Sick Children's di Toronto per terminare l'apprendistato in Ortopedia. Nel frattempo Edith, nel 1918, si era laureata al Victoria College vincendo la medaglia d'oro in lingua moderna, tuttavia la possibilit\u00e0 di sposarsi sembrava ancora molto remota e il loro rapporto si stava deteriorando. Dopo centinaia di interventi eseguiti e assistiti gli fu tolta la possibilit\u00e0 di rimanere a Toronto a causa dell'ingente numero di chirurghi. Decise, sotto il consiglio di Starr, che LONDON (Ontario) sarebbe stato un ottimo luogo dove cominciare a lavorare. Compr\u00f2 da un venditore di scarpe locale una grande casa in mattoni, che sembrava perfetta per la sua futura famiglia, anche se per il momento ci viveva da solo e la usava come studio medico. I profitti si fecero attendere a lungo, fino ad ottobre del 1920 i ricavati erano quasi pari a zero e per arrotondare faceva il dimostratore di anatomia e chirurgia alla Western University, dove conobbe Miller, con cui cominci\u00f2 a lavorare su esperimenti neurologici sui gatti. Le sue spese rimanevano comunque superiori alle entrate e poco dopo Edith lo lasci\u00f2 riconsegnandogli il suo anello di fidanzamento. Avendo pi\u00f9 tempo libero a disposizione decise di dedicarsi alla pittura, tentando anche di vendere i suoi quadri.\nLa svolta.\nLa data della svolta fu il 1\u00ba novembre 1920 quando Banting dovette sostenere una lezione sulla funzione del pancreas alla Western University. Il giorno prima studi\u00f2 molto e la sua attenzione cadde su un articolo di Moses Barron che trattava della scoperta di gruppi di cellule differenti da quelle acinose presenti nel pancreas. Banting ebbe un'idea geniale, cio\u00e8 quella di tentare di isolare il prodotto di quelle cellule (isole del Langerhans) facendo prima atrofizzare quelle esterne che producevano il succo pancreatico che distruggeva l'Insulina, ormone ancora sconosciuto. Riusc\u00ec a parlare con J.R. MacLeod, il maggiore esperto in quel campo che gli avrebbe messo a disposizione un laboratorio per la ricerca. Prima di passare al nuovo impiego lavor\u00f2 un altro anno nel suo studio di London e finalmente aumentarono gli introiti. A settembre si trasfer\u00ec a Toronto, dove cominci\u00f2 la sperimentazione con la collaborazione di due assistenti di Macleod: Clark Noble e Charles Herbert Best.\nLa scoperta dell'insulina.\nIl 17 maggio del 1921 iniziarono gli studi da parte di Banting, Macleod e Best basandosi sulle ricerche del medico e scienziato rumeno Nicolae Paulescu. Gli esperimenti consistevano nel legare il dotto pancreatico di un cane e aspettare che le cellule acinose degenerassero per poi estrarre il prodotto delle isole di Langerhans e testare su un altro cane, pancreasectomizzato, questo estratto. Gli studi si perpetuarono causando la morte di un numero nettamente maggiore di cani di quanti Macleod avesse inizialmente previsto. C'era una vivace discussione in atto sulla qualit\u00e0 dei laboratori, in quanto parecchie mosche infestavano la sala operatoria causando infezione a molti cani e di conseguenza la loro morte, inoltre la temperatura era altissima e rendeva l'aria irrespirabile. Nonostante i problemi, poco dopo cominciarono ad arrivare i primi esiti positivi, tuttavia la raccolta dei dati era molto confusa. Infatti n\u00e9 Banting n\u00e9 Best erano ricercatori professionisti, quindi non erano in grado di ordinare i dati ottenuti in modo tale che potessero dimostrare i risultati effettivi osservati. I primi cani a riportare dei risultati furono il 406 e il 408 che per\u00f2 morirono dopo poco. Il 92 sopravvisse per 20 giorni. Il nome che assegnarono all'estratto fu \u201cisletin\u201d. I cani erano sempre pi\u00f9 irreperibili e i fondi scarseggiavano, Banting decise di tentare di recuperare l'estratto dal pancreas fetale dei vitelli. L'idea funzion\u00f2 e cos\u00ec si ottennero riserve \u201cinfinite\u201d di ormone da prendere al mattatoio. L'attivit\u00e0 dell'ormone era permessa dal fatto che il pancreas fetale non produce succo pancreatico. Visti gli ottimi risultati della ricerca, l'\u00e9quipe si arricch\u00ec di altri due membri; uno dei quali fu Collip, esperto biochimico che riusc\u00ec ad isolare l'ormone in una soluzione alcolica e a testarlo sui conigli. Furono organizzati vari congressi mondiali ai quali tutti i maggiori medici diabetologi del mondo parteciparono. L'11 gennaio 1922 vi fu la prima sperimentazione umana su un ragazzo di nome Leonard Thompson. Il primo tentativo non produsse risultati apprezzabili. Il secondo, il 23 dello stesso mese sanc\u00ec la scoperta della cura per il diabete abbassando il suo tasso glicemico ad un livello fisiologico. Collip cominci\u00f2 ad isolare l'ormone in quantit\u00e0 maggiore, Best studiava l'impatto dell'ormone sulla respirazione dei diabetici e Noble, insieme a Campbell e Fletcher, fu aggiunto per effettuare dei test clinici. Il 3 maggio del 1922 ad un meeting dell'American Association of Physicians a Washington Macleod present\u00f2 per la prima volta l'ormone scoperto con il nome di insulina.\nDopo il successo Banting fu messo da parte fino a met\u00e0 marzo del 1922 quando Collip non fu pi\u00f9 in grado di produrre insulina attiva. Dopo due mesi di sperimentazioni, Banting e Best riuscirono a produrre nuovamente insulina attiva. Verso la met\u00e0 del 1922 Banting si apr\u00ec uno studio privato al 160 Bloor Street West e cominci\u00f2 il trattamento di pazienti diabetici. Allo stesso tempo cominci\u00f2 a lavorare alla Christine Street Clinic. Il suo primo paziente curato con la nuova insulina fu Joe Glichrist. La quantit\u00e0 di insulina rimaneva per\u00f2 sempre limitata, nella primavera del 1922 accettarono un'offerta della Eli Lilly and Lamy di Indianapolis per collaborare alla produzione di insulina. Alla fine di giugno gli venne proposto, in collaborazione con Campbell e Fletcher, di condurre una clinica con 32 posti letto al Toronto General Hospital prendendo uno stipendio elevato ma non potendo pi\u00f9 assistere pazienti privati. Accett\u00f2 l'incarico e pass\u00f2 l'attivit\u00e0 privata a Fred Hipwell. Una volta scoperta l'insulina, bisognava capire come dosarla e cos\u00ec inizi\u00f2 a trattare Elizabeth Hughels con una dieta ipercalorica e misurando la quantit\u00e0 di insulina in base ai cibi assunti. I risultati furono incredibili: pass\u00f2 dal peso di 18\u00a0kg a 34\u00a0kg in poche settimane. Quando mostr\u00f2 i risultati, i colleghi rimasero sbigottiti e iniziarono a rendersi conto che la \u201cstarving-diet\u201d di Allen aveva fatto il suo tempo.\nPremio Nobel.\nNel 1923 Banting ricevette il Premio Nobel in Fisiologia e Medicina insieme a Macleod. Divise la sua parte con Best, che a suo dire lo meritava di pi\u00f9 rispetto a Macleod. Quest'ultimo, a sua volta, divise la sua parte con Collip. Banting guadagn\u00f2 moltissima stima come primo canadese ad ottenere fama mondiale per un lavoro scientifico. Nel 1934 Re Giorgio V lo fece cavaliere diventando Sir Frederick Banting.\nBanting Research Foundation.\nDopo la sua scoperta dell'insulina, nel 1923 il Parlamento canadese organizz\u00f2 la Banting Research Foundation per consentirgli di continuare le ricerche. Inizi\u00f2 a lavorare come Primo professore della ricerca medica. Indirizz\u00f2 i suoi studi sulla corticale del surrene e cominci\u00f2 a condurre esperimenti su cani corticosurrenolectomizzati, tentando di ottenere estratti privi di adrenalina. Gli innumerevoli esperimenti non portarono a risultati soddisfacenti. Qualsiasi tentativo rimase vano. Spost\u00f2 allora la sua attenzione sullo studio dei tessuti tumorali, ma anche questa volta non riusc\u00ec a giungere ad alcuna conclusione.Nonostante gli insuccessi nella ricerca questi furono gli anni pi\u00f9 belli della sua vita.\nGli ultimi studi e la morte prematura.\nCon lo scoppio della seconda guerra mondiale nel 1939 Banting decise di impegnarsi insieme a Bill Franks nello studio dei \"black-out\" dei piloti soggetti a grossa forza G. Iniziarono a lavorare per la RCAMC ed ebbe un ruolo importante nella produzione di tute-G usate per proteggere i piloti della RAF. Il 21 febbraio del 1941 era a bordo di un Lockheed Hudson bomber che doveva affrontare la traversata Atlantica per raggiungere l'Inghilterra ma il motivo del viaggio ancora non \u00e8 chiaro. Si suppone che dovesse incontrare le controparti e convincerle ad usare le armi biologiche solo come ultima spiaggia in caso di invasione tedesca dell'Inghilterra. Un'altra ipotesi fu la costante richiesta di Banting di lavorare in prima linea; richiesta che pi\u00f9 volte non era stata accolta dagli ufficiali canadesi che lo reputavano pi\u00f9 utile nelle retrovie. L'aereo cadde, Banting sopravvisse all'impatto ma la clavicola sinistra gli aveva bucato un polmone, riusc\u00ec ad uscire dall'aereo e fare pochi passi nella neve prima di crollare a terra esanime.\nFrederick Grant Banting \u00e8 sepolto nel Mount Pleasant Cemetery di Toronto.\nCuriosit\u00e0.\nGli fu attribuita una Military Cross per il valore dimostrato in guerra.\nSi dice che, in memoria della sua enorme forza di volont\u00e0, prima di morire fu in grado di curare le ferite del pilota.\nDal primo matrimonio ebbe un figlio, William Banting. William lavor\u00f2 per la Canadian Broadcasting Corporation mantenendo sempre una certa distanza dall'eredit\u00e0 del padre. Mor\u00ec nel 1998.\nLa fattoria Banting fu donata dal lontano nipote Edward nel 1994 alla Ontario Historical Society.\nBibliografia.\nMichael Bliss, Banting A Biography, University of Toronto press, Toronto, 1992"}
{"id": "288996", "revid": "3689", "url": "https://it.wikipedia.org/wiki?curid=288996", "title": "Frederick Banting", "text": ""}
{"id": "289002", "revid": "6066", "url": "https://it.wikipedia.org/wiki?curid=289002", "title": "Zenodoto di Efeso", "text": ""}
{"id": "289005", "revid": "767487", "url": "https://it.wikipedia.org/wiki?curid=289005", "title": "Tim Commerford", "text": "Nei crediti degli album utilizza anche pseudonimi come \"Simmering Tim\", \"Timmy C\", \"YtimK\", \"tim.com\" e \"Tim Bob\".\nBiografia.\nFiglio di un ingegnere aerospaziale, collaboratore del Programma Space Shuttle, e di una professoressa di matematica, \u00e8 il pi\u00f9 piccolo di cinque figli. Successivamente i genitori divorziano e, mentre il padre si risposa, la madre si trasferisce a vivere da una delle figlie a Sacramento, fino alla morte a causa di un cancro al cervello nel 1988.\nDurante la frequentazione delle scuole elementari avviene l'incontro con Zack de la Rocha, che gli insegna a suonare il basso. Successivamente, l'incontro col chitarrista Tom Morello e il batterista Brad Wilk porter\u00e0 alla formazione dei Rage Against the Machine.\nIn occasione degli MTV Video Music Awards del 2000, durante il discorso di ringraziamento del cantante dei Limp Bizkit Fred Durst, Commerford irruppe sul palco e si piazz\u00f2 sulle impalcature, minacciando di lanciarsi nel vuoto. Questo gesto cost\u00f2 a lui e alla sua guardia del corpo una notte in cella.\nStile e strumentazione.\nNei Rage Against the Machine, insieme a Wilk, forma una base ritmica dallo stile particolarmente sobrio, potente e diretto. Utilizza esclusivamente bassi a quattro corde. Dal 2008 usa bassi Lakland. Come Morello, utilizza un wah wah per basso ed effetti come l'octaver e il delay.\nVita privata.\n\u00c8 sposato dal 2001 con Aleece Dimas, da cui ha avuto un figlio, Xavier, che appare nel video degli Audioslave di \"Like a Stone\" del 2003. Ha numerosi tatuaggi, che ricoprono il 65% del suo corpo. \u00c8 un fan del jazz, ed \u00e8 appassionato di mountain bike e di free climbing."}
{"id": "289006", "revid": "767487", "url": "https://it.wikipedia.org/wiki?curid=289006", "title": "Brad Wilk", "text": "\u00c8 il batterista del supergruppo Prophets of Rage e, dal 2014, della band alt/indie/punk blues The Last Internationale.\nDal 1991 al 2000 \u00e8 stato membro del gruppo alternative metal Rage Against the Machine, ed \u00e8 stato anche il batterista degli Audioslave dal 2001 al 2007, prima della riunione dei R.A.T.M., di nuovo attivi tra il 2008 e il 2014.\nBiografia.\nBrad inizia a suonare la batteria all'et\u00e0 di 13 anni, e gi\u00e0 all'et\u00e0 di 14 anni ne possedeva una sua. Si appassion\u00f2 talmente a questo strumento che decise di tentare la carriera come batterista. Alcuni anni dopo, Brad mise un annuncio su un giornale in cerca di altre persone interessate alla formazione di un gruppo. L'annuncio venne letto dal chitarrista Tom Morello, che stava a sua volta cercando qualcuno per mettere insieme un gruppo, dopo il fallimento della sua precedente band, i Lock Up, e i due iniziarono a collaborare.\nSuccessivamente, sempre grazie a un annuncio, Brad Wilk e Tom Morello si unirono a Zack de la Rocha e a Tim Commerford, il primo cantante, e il secondo bassista, con i quali nel 1992 formarono i Rage Against the Machine. La carriera con questa band, con i quali incider\u00e0 quattro dischi in studio, dur\u00f2 fino al 2000, momento nel quale il cantante Zack de la Rocha lascia il gruppo per dedicarsi alla carriera solista. I rimanenti tre membri della band si uniscono nel 2001 all'ex cantante dei Soundgarden Chris Cornell, e formano gli Audioslave, gruppo che unisce le capacit\u00e0 vocali di Cornell all'energia sprigionata dai tre ex Rage Against the Machine.\nCon gli Audioslave ha registrato tre album in studio, ed ha partecipato anche all'evento svoltosi il 5 maggio 2005 a Cuba, cio\u00e8 l'esibizione per la prima volta di un gruppo americano nell'isola.\nNel 2012, in seguito alla reunion dei Black Sabbath, viene chiamato dagli stessi a registrare la batteria per il loro album \"13\", pubblicato il 10 giugno 2013. Nello stesso anno collabora come batterista per il brano \"Time Slowing Down\", realizzato per la del film \"Sound City\", prodotto e diretto dal frontman dei Foo Fighters Dave Grohl."}
{"id": "289013", "revid": "1488558", "url": "https://it.wikipedia.org/wiki?curid=289013", "title": "Paolo Di Cioccio", "text": "Biografia.\nPaolo Di Cioccio \u00e8 oboista, compositore e didatta.\nSvolge, come concertista e in ensembles, tourn\u00e9e in varie parti del mondo (tra le altre Filarmonica Nacional de Cuba, concerti per oboe solista di Richard Strauss, Ralph Vaughan Williams e Wolfgang Amadeus Mozart-Sinfonia Concertante; Orchestra Sinfonica di Matanzas, concerti di Vincenzo Bellini e Tomaso Albinoni, Camerata del Pacifico, Orchestra Sinfonica della Rai di Roma, Latina Philharmonia, dove ricopre attualmente il ruolo di primo oboe solista, e presso i Festival italiani pi\u00f9 noti, nonch\u00e9 presso prestigiose sale da concerto.\nHa collaborato con direttori d'orchestra e solisti di primaria importanza.\nTiene master di oboe presso l'Istituto Superiore delle Arti di Cuba, presso l'Istituto Esproarte di Mirandela (Portogallo), ed \u00e8 titolare della cattedra di oboe presso il Conservatorio di Vibo Valentia.\nHa inciso concerti barocchi per oboe (Vivaldi, Marcello, Albinoni, Bach ecc.) riarrangiando le parti orchestrali per sintetizzatori analogici di sua propriet\u00e0.\nDiscografia selezionata.\nSelezione discografica tra pi\u00f9 di 30 titoli\nCome oboista:\nCome compositore ed esecutore di musica elettronica:"}
{"id": "289025", "revid": "1855146", "url": "https://it.wikipedia.org/wiki?curid=289025", "title": "Palazzo Latagliata", "text": "Il palazzo Latagliata di Taranto \u00e8 una sede degli uffici comunali nel Borgo Antico della citt\u00e0. \nStoria e descrizione.\nFu costruito intorno alla met\u00e0 del Settecento dalla famiglia Boffoluti, di origini non nobili ma arrivata alla nobilt\u00e0 per decreto di re Ferdinando IV, quale riconoscimento dell'autorevolezza acquisita nel corso degli anni. Grazie al prestigio riconosciuto alla famiglia, l'edificio pot\u00e9 inglobare spazi pubblici e avvalersi dell'affaccio sul Mar Grande, nonostante non fosse prospiciente alla via Delle Mura (ora corso Vittorio Emanuele II).\nNel 1799 la famiglia Buffoluti cadde in disgrazia ed il palazzo fu venduto alla famiglia Latagliata, della quale prende l'attuale denominazione.\nNel 1983 il palazzo \u00e8 stato ceduto al Comune, che ha provveduto al suo restauro trasformandolo in sede degli uffici comunali.\nL'edificio \u00e8 di grandi proporzioni, ed \u00e8 il risultato dell'aggregazione di costruzioni minori, ma a differenza di altri palazzi del Borgo Antico, non dispone di un cortile interno che funga da baricentro per tutti gli ambienti.\nPrima del restauro, il palazzo era composto da numerosi locali e magazzini al piano terra e da 15 stanze ai piani superiori, ed era inoltre dotato di una loggia esterna, costruita sopra una rimessa situata di fronte ad esso, alla quale si accedeva tramite un balconcino che scavalcava via Paisiello.\nLe precedenti destinazioni del palazzo, che hanno comportato l'adattamento della struttura e la rimozione degli elementi di pregio in stucco, ceramica, legno e ferro, hanno fatto perdere molte delle caratteristiche settecentesche della residenza nobiliare. Anche la loggia esterna fu demolita per dare pi\u00f9 respiro all'edificio."}
{"id": "289026", "revid": "466539", "url": "https://it.wikipedia.org/wiki?curid=289026", "title": "Articoli della Confederazione", "text": "Gli Articoli della Confederazione ed Eterna Unione, comunemente noti come Articoli della Confederazione, furono il primo documento di amministrazione degli Stati Uniti d'America.\nStoria.\nIl secondo congresso continentale approv\u00f2 gli articoli il 15 novembre 1777 dopo 16 mesi di discussione. Poi questi Articoli rimasero in attesa per altri tre anni fino alla ratifica definitiva del 1\u00ba marzo 1781. Gli Articoli vennero sostituiti dalla Costituzione degli Stati Uniti il 21 giugno 1788 quando il nono Stato, il New Hampshire, ratific\u00f2 la Costituzione. Comunque, in base ai termini di modifica contenuti negli stessi, gli Articoli rimasero in vigore fino al 1789, quando tutti i 13 Stati ebbero ratificato la nuova Costituzione.\nContenuto.\nEssi definivano i rapporti tra tredici colonie divenute indipendenti con la guerra d'indipendenza americana, in una nuova alleanza federale chiamata confederazione. In questo senso, i termini \"confederazione\" e \"federazione\" sono sinonimi, in quanto i termini saranno chiaramente distinti a seguito della redazione del testo della Costituzione degli Stati Uniti: \"semplicemente hanno dato luogo a un rapporto, poi identificato con l\u2019atto che lo aveva formalizzato. Gli \"Articles\" non furono, quindi, la \u2018carta fondamentale\u2019 della confederazione nel senso in cui la Costituzione di uno Stato sarebbe stata tale\"."}
{"id": "289035", "revid": "125957943", "url": "https://it.wikipedia.org/wiki?curid=289035", "title": "Bossa nova", "text": "La bossa nova \u00e8 un genere musicale, nato in Brasile alla fine degli anni '50, che trae origine dal samba, in particolare nella forma detta \"samba can\u00e7\u00e3o\" e, in genere, dalla tradizione musicale brasiliana. \u00c8 ispirato culturalmente dalla \"rive gauche\" francese, dalle atmosfere minimaliste di certa musica europea e statunitense dell'epoca, ma soprattutto, dalla atmosfera di rinascita economica e nazionalista del Brasile di Juscelino Kubitschek.\nConsiderata \u2013 come si \u00e8 detto \u2013 una nuova maniera di eseguire il Samba, la Bossa Nova viene inizialmente criticata a causa dell'influenza culturale nordamericana, percepita, negli sviluppi armonici, molto vicina al Cool jazz. I testi delle canzoni trattano temi leggeri e disimpegnati e raccontano la vita carioca a Rio de Janeiro. I primi vagiti delle nuove sonorit\u00e0 si avvertiranno con Ant\u00f4nio Carlos Jobim e la sua \"Sinfonia do Rio de Janeiro\", del 1955.\nCaratteristiche tecniche.\nI padri e co-inventori della bossa nova sono comunemente considerati il compositore e musicista Ant\u00f4nio Carlos Jobim, il poeta Vin\u00edcius de Moraes e il cantante e chitarrista Jo\u00e3o Gilberto. I precedenti per\u00f2 si trovano in Dorival Caymmi e nel tipo di \"samba-can\u00e7\u00e3o\" da lui elaborato e, pi\u00f9 indietro ancora nel tempo, in alcune composizioni originali di Ernesto Nazareth.\nLa \"bossa nova\" \u00e8 un samba suonato in modo generalmente minimalista, spesso soffuso, senza particolare enfasi vocale e senza vibrato, su ritmo medio o lento in alcune composizioni (difficilmente supera gli 80 battiti per minuto), ma con un incedere incalzante dovuto al caratteristico stile chitarristico attribuito, principalmente, a Jo\u00e3o Gilberto e alla figura ritmica suonata con la mano sinistra dal batterista sul bordo del rullante.\nLa ricchezza della bossa nova consisteva anche nelle differenziazioni interne. Accanto alla linea sobria di Jo\u00e3o Gilberto e delle 'cool-vocalist' come Nara Le\u00e3o e Astrud Gilberto, o la pi\u00f9 tradizionale Claudette Soares, figurava una linea della diversit\u00e0 e dell\u2019improvvisazione (Johnny Alf, Leny Andrade, Simonal). Peraltro l\u2019appartamento di Nara, nel Pal\u00e1cio Champs-\u00c9lys\u00e9es, era diventato il quartier generale della bossa nova, ma non quella di Jobim o Jo\u00e3o Gilberto, che raramente si recavano in quel luogo (anche Vin\u00edcius ci sarebbe andato per la prima volta solo nel 1963), bens\u00ec la bossa del gruppo degli amici di Ronaldo.\nLa \"batida\", cos\u00ec fu soprannominato lo stile tipico di Jo\u00e3o Gilberto e dei suoi seguaci, \u00e8 un modo particolare di usare la mano destra sulle corde della chitarra: senza arpeggio, ma alternando il pollice sui bassi al contemporaneo pizzicare le corde delle altre dita (al modo gi\u00e0 usato dai brasiliani come Dorival Caymmi), spesso con il tapping della mano sinistra. La particolarit\u00e0 \u00e8 per\u00f2 di natura soprattutto ritmico-armonica. Infatti l'accompagnamento \u00e8 costruito a partire da una linea continua semitonale di bassi discendenti, e ci\u00f2 d\u00e0 la sensazione che il ritmo della chitarra sembra essere sempre in \"recupero\" sul tempo, che diventer\u00e0 in seguito una delle caratteristiche precipue del genere. La bossa nova coincide con la nascita della musica di protesta degli anni sessanta, anni di fermento in cui si sono palesati gli eccessi politici del Brasile che portarono al colpo di Stato del 1964. I primi compositori, sicuramente critici delle peculiarit\u00e0 melense dei testi della bossa precedente ed influenzati dalla situazione socio-economico-politica del Brasile, utilizzarono questa musica per esprimere idee e attraverso essa veicolarle, per far prendere coscienza alla cospicua massa della popolazione brasiliana, incolta e straziata dai gravi problemi economici.\nStoria.\nLa data ufficiale di nascita della \"bossa nova\" \u00e8 generalmente fatta coincidere con l'uscita, nel 1958, del disco \"Can\u00e7\u00e3o do amor demais\" della cantante Elizete Cardoso, su musiche di Ant\u00f4nio Carlos Jobim e testi di Vin\u00edcius de Moraes, che conteneva la canzone \"Chega de saudade\" nella quale suonava proprio Jo\u00e3o Gilberto.\nIl successo di \"Chega de saudade\", prima nell'interpretazione di Elizete Cardoso, ma soprattutto nella successiva versione dello stesso Jo\u00e3o Gilberto, fu clamoroso. La canzone \u00e8 considerata all'unanimit\u00e0 il primo esempio completo di stile \"bossa nova\", soprattutto per la presenza della caratteristica \"batida\" che tutti in Brasile cercheranno di imitare.\nLa fama internazionale per la \"bossa nova\" arriva nei primi anni '60 ad opera di Tom Jobim e Jo\u00e3o Gilberto. In seguito il sassofonista jazz Stan Getz importa i ritmi brasiliani nel suo disco del 1962 \"Jazz Samba\" (con il chitarrista Charlie Byrd), poi realizza un album (\"Getz/Gilberto\") con i protagonisti del nuovo genere, Ant\u00f4nio Carlos Jobim e Jo\u00e3o Gilberto, ottenendo in entrambi i casi un clamoroso successo commerciale.\nLe canzoni lanciate da Tom Jobim e Jo\u00e3o Gilberto \"Desafinado\", \"Garota de Ipanema\", \"Samba de uma nota s\u00f3\", \"Maria Ningu\u00e9m\" (di Carlos Lyra), \"Saudade da Bahia\", \"Rosa Morena\", (le ultime due prese dal repertorio di Caymmi) e molte altre, diventarono veri \"standard\" e resero la bossa nova uno dei generi pi\u00f9 in voga negli anni sessanta influenzando tutta la musica mondiale.\nNel corso degli anni altri strumenti, oltre a quelli tipici, sono stati impiegati nelle esecuzioni della bossa nova, tra i quali sassofono (tutta la gamma), flauto, violino, piano elettrico, basso elettrico, chitarra elettrica, flicorno e trombone.\nGli artisti di oggi come Bogdan Plech, Maria Helena Toledo, Lindolfo Gaia, Gabriela Costa cercano di mantenere la tradizione di stile."}
{"id": "289036", "revid": "1718925", "url": "https://it.wikipedia.org/wiki?curid=289036", "title": "Spoils system", "text": "Lo spoils system (traduzione letterale dall'inglese: \"sistema del bottino\") \u00e8 la pratica politica, nata negli Stati Uniti d'America tra il 1820 e il 1865, secondo cui gli alti dirigenti della pubblica amministrazione cambiano con il cambiare del governo.\nLe forze politiche al governo affidano dunque la guida della macchina amministrativa a dirigenti che ritengono che non soltanto possano, ma anche vogliano far loro raggiungere gli obiettivi politici. Nell'accezione pi\u00f9 negativa, le forze politiche al governo distribuiscono a propri affiliati e simpatizzanti le varie cariche istituzionali, la titolarit\u00e0 di uffici pubblici e posizioni di potere, come incentivo a lavorare per il partito o l'organizzazione politica, e in modo da garantire gli interessi di chi li ha investiti dell'incarico.\nSignificato del termine.\nSebbene le linee generali di questa pratica si possano ricondurre alla nozione di \"clientelismo\", l'espressione \"spoils system\" non implica, originariamente, una connotazione negativa o l'idea che tale distribuzione di cariche sia necessariamente un abuso (in altre parole, si tratta di un'espressione moralmente neutra che descrive una prassi formalmente riconosciuta, e apertamente applicata, in determinati periodi storici negli Stati Uniti d'America come in altri paesi).\nAnche se l'espressione era gi\u00e0 in uso di sicuro dal 1812, \u00e8 stata resa famosa da un discorso del senatore William Marcy nel 1832, in cui, difendendo una delle nomine del presidente Andrew Jackson, disse: \"To the victor belong the spoils of the enemy\" (in italiano: \"Al vincitore spetta il bottino del nemico\").\nAllo \"spoils system\" si contrappone spesso il \"merit system\" (letteralmente: \"sistema del merito\") in base al quale la titolarit\u00e0 degli uffici pubblici viene assegnata a seguito di una valutazione oggettiva della capacit\u00e0 di svolgere le relative funzioni, senza tenere conto dell'affiliazione politica dei candidati agli uffici. Un tipico esempio attraverso il quale si realizza il \"merit system\" \u00e8 un concorso pubblico.\nLo spoils system nel mondo.\nStati Uniti d'America.\nIn particolare nel sistema statunitense, durante i primi 60 giorni di mandato, il Presidente degli Stati Uniti d'America copre direttamente 200-300 ruoli chiave dell'esecutivo, rimpiazzando elementi nominati dal mandato precedente. Le nomine istituzionali dette contratti di \"spoils system\" decadono nel momento in cui il rappresentante politico perde la carica.\nItalia.\nA partire dagli anni novanta, con l'affermarsi in Italia dei sistemi elettorali maggioritari (legge Mattarella per il Parlamento e legge 25 marzo 1993, n. 81 per comuni e province), l'espressione \"spoils system\" \u00e8 entrata in uso anche in italiano, per indicare l'insieme dei poteri che consentono agli organi politici di scegliere le figure di vertice come segretari generali, capi di dipartimento, segretari comunali, ecc.\nLo \"spoils system\" \u00e8 regolato dalla legge 15 luglio 2002, n. 145 e dalla successiva legge 24 novembre 2006 n. 286 (di conversione del decreto legge 3 ottobre 2006 n. 262), che prevede la cessazione automatica degli incarichi di alta e media dirigenza nella pubblica amministrazione passati 90 giorni dalla fiducia al nuovo esecutivo (cio\u00e8 la nomina di un nuovo governo); un sistema simile \u00e8 operante verso enti e/o societ\u00e0 controllate dal settore pubblico. L'istituto ha come \"ratio legis\" la necessit\u00e0 di fiducia e armonia fra l'amministrazione e la politica quale elemento necessario per il buon andamento della pubblica amministrazione.\nSi noti che la Corte costituzionale, nella nota sentenza 233/2006, ha confermato la validit\u00e0 del sistema dello \"spoils system\", affermando come la necessit\u00e0 del buon andamento della pubblica amministrazione sia in effetti prioritario rispetto al principio di imparzialit\u00e0, il quale in teoria escluderebbe vertici amministrativi \"parziali\" verso l'esecutivo; la Corte ha per\u00f2 anche affermato come tale sistema non possa infrangere lo spazio riservato all'indipendenza della pubblica amministrazione (generalmente, quello pi\u00f9 strettamente legato all'attivit\u00e0 della stessa, con la politica incaricata solo di fornire gli obiettivi e le linee guida per raggiungerli), limitando quindi lo \"spoils system\" solo alle posizioni apicali ed escludendo la media dirigenza ed i vertici delle societ\u00e0 pubbliche; essa afferm\u00f2 anche come il sistema non potesse concretizzarsi in una precariet\u00e0 inaccettabile della dirigenza escludendo quindi il possibile azzeramento dei vertici delle amministrazioni, cosa che creerebbe anche una pericolosa dipendenza dell'amministrazione verso la politica.\nPer quanto riguarda l'individuazione precisa dei vertici amministrativi interessati dallo \"spoils system\", la Corte non ha fornito criteri volti ad individuarli con precisione; si pu\u00f2 solo intuire come siano le posizioni pi\u00f9 a stretto contatto con gli organi politici e che, come queste ultime, siano pi\u00f9 coinvolte nel processo di formazione degli obiettivi che nella gestione pi\u00f9 strettamente tecnica dell'attivit\u00e0 amministrativa.\nLa Corte Costituzionale ha inoltre decretato l'illegittimit\u00e0 dello \"spoils system\" dei direttori generali delle ASL (Corte Cost. sentenza 34/2010). Una pi\u00f9 recente pronuncia della Corte di cassazione - sez. lavoro (n\u00ba 2555 del 2015) ha sentenziato che \"Il ruolo di dirigente della Regione non pu\u00f2 essere revocato in conseguenza del cambiamento degli organi politici (\"spoils system\") quando la figura non rientri tra quelle apicali\", limitando ancora di pi\u00f9 l'ambito applicativo legittimo dello \"spoils system\"."}
{"id": "289038", "revid": "6392", "url": "https://it.wikipedia.org/wiki?curid=289038", "title": "Peppino de Filippo", "text": ""}
{"id": "289040", "revid": "1832335", "url": "https://it.wikipedia.org/wiki?curid=289040", "title": "Rokkasen", "text": "I Rokkasen (\u516d\u6b4c\u4ed9, \"Sei Saggi della Poesia\") erano sei poeti di waka, (poesia giapponese caratterizzata da componimenti brevi) vissuti nel primo periodo Heian (\u5e73\u5b89\u6642\u4ee3, \"Heian jidai\", 794-1185).\nL'appellativo appare per la prima volta nella prefazione in giapponese (ne esiste una in Cinese) del Kokinwakash\u016b (\u53e4\u4eca\u548c\u6b4c\u96c6, Raccolta di poesia giapponese antica e moderna, 905), redatta da Ki no Tsurayuki. Esso si riferisce a sei \"poeti celebri del recente passato\" per ciascuno dei quali Tsurayuki offre un breve commento critico, menzionando tra le altre cose l'intensit\u00e0 emotiva delle loro opere, eleganza stilistica e raffinatezza nella ricerca estetica.\nMembri.\nI membri del \"rokkasen\", e le loro poesie totali in \"Kokin wakash\u016b\", sono i seguenti:\nL'idea dei Saggi Poetici continu\u00f2 ad affascinare i cultori dello waka per tutto il resto del periodo Heian ed anche in epoche successive. Nel 1009-1011, Fujiwara no Kint\u014d compil\u00f2 un elenco ampliato noto come i \"Trentasei immortali della poesia\", che soppiant\u00f2 questo elenco di sei. Ci\u00f2 ha portato alla creazione di elenchi simili basati su questo modello, come le Trentasei poetesse immortali e i \"Ch\u016bko Sanj\u016brokkasen\" (Trentasei immortali della poesia del periodo Heian). Tali liste si rivelano oggi un prezioso strumento per comprendere i mutamenti del gusto e della sensibilit\u00e0 estetica nel corso della lunga storia dello waka."}
{"id": "289041", "revid": "12247", "url": "https://it.wikipedia.org/wiki?curid=289041", "title": "Rosa del deserto", "text": "La rosa del deserto \u00e8 una formazione sedimentaria comune nei paesi desertici. Di colore che sfuma dall'arancione al giallo-ocra \u00e8 un aggregato di cristalli di gesso che si forma in ben determinate condizioni ambientali e climatiche.\nAbito cristallino.\nIl gesso che compone le rose del deserto cristallizza nel sistema monoclino in aggregati a forma di lente in cristalli piatti pi\u00f9 sottili alle estremit\u00e0.\nOrigine e giacitura.\nIl minerale ha genesi sedimentaria. Perch\u00e9 questo minerale si formi, servono almeno due condizioni fondamentali: presenza di un giacimento evaporitico gessoso e clima arido. Nel deposito evaporitico sito nel sottosuolo a una certa profondit\u00e0 giunge dell'acqua freatica (cio\u00e8 sgorgante o filtrante dal sottosuolo) o di acqua piovana che sciolgono il solfato di calcio. La soluzione risultante tende man mano a risalire verso la superficie per il principio della capillarit\u00e0 e giunta a una certa profondit\u00e0 prossima alla superficie, l'acqua comincia a evaporare facendo cristallizzare il gesso. Risalite successive e continue evaporazioni permettono la crescita dei cristalli fino a dimensioni decimetriche.\nLocalit\u00e0 di ritrovamento.\nI depositi pi\u00f9 famosi sono quelli del Sahara tra cui sono degni di nota: El Oued e Touggourg in Algeria e Zuara in Libia, altre localit\u00e0 rilevanti sono in Tunisia, in Marocco. Le rose del deserto sono reperibili anche nei deserti statunitensi del Nuovo Messico e dell'Arizona. Forme simili alle rose del deserto sono reperibili nelle argille dell'Appennino emiliano tra cui a Castel de' Britti nella citt\u00e0 metropolitana di Bologna.\nCommercio.\nI nomadi del deserto sono i principali ricercatori e raccoglitori delle rose deserto, che vendono ai turisti ottenendone un piccolo guadagno. La ricerca e raccolta dipende dalle condizioni in cui la rosa si trova nel terreno. Nelle situazioni pi\u00f9 favorevoli le rose si trovano direttamente affioranti in superficie, liberate dalla sabbie ad opera del vento, e se non sono raccolte subito dopo il loro disseppellimento naturale le piogge portano il gesso in soluzione sfaldandone il cristallo. Viceversa se gli aggregati dei cristalli sono presenti nelle condizioni originarie genetiche, sono sepolti sotto alcuni metri di sabbia e vengono individuati sondando l'immediato sottosuolo con sonde metalliche. Una volta individuato il giacimento, il raccoglitore scava un tunnel, che solitamente raggiunge la quota a cui la sabbia \u00e8 umida, fino a raggiungere il minerale onde poterlo estrarre con i cristalli ancora intatti."}
{"id": "289042", "revid": "1543377", "url": "https://it.wikipedia.org/wiki?curid=289042", "title": "Autogol", "text": "L'autogol (anche \"autogoal\" o \"autorete\") \u00e8, negli sport di squadra il cui punteggio viene assegnato tramite gol, il punto marcato nella propria rete e pertanto in favore della squadra avversaria.\nDefinizione.\nL'assegnazione dell'autogol \u00e8 generalmente subordinata all'eventuale volontariet\u00e0 da parte dell'autore, circostanza che pu\u00f2 costituire un discriminante rispetto al gol.\nCalcio.\nA livello calcistico la presenza dell'autorete era maggiormente diffusa nel XX secolo, dacch\u00e9 il regolamento dell'epoca ne individuava l'assegnazione anche per deviazioni minime o ininfluenti. Dal 1998, complici le direttive di Fifa e Uefa \u2014 applicate per la prima volta nei Mondiali francesi \u2014 gli autogol sono considerati tali solamente quando l'intervento del calciatore difendente risulta decisivo nell'indirizzare in porta un pallone altrimenti destinato a finire fuori.\nAl fine di evitare dubbi circa l'assegnazione delle marcature, le federazioni hanno stabilito delle precise linee guida. Un'autorete non pu\u00f2 tuttavia essere realizzata su calcio piazzato dalla squadra che ne beneficia, circostanza che comporterebbe la ripresa del gioco con un calcio d'angolo in favore degli avversari.\nPallacanestro.\nIn ambito cestistico il punto realizzato a favore degli avversari \u2014 definito \u00abautocanestro\u00bb \u2014 \u00e8 valido purch\u00e9 l'autore compia tale gesto senza volontariet\u00e0. In caso contrario, il giocatore diviene passibile di sanzione.\nAltri sport.\nL'autogol \u00e8 inoltre presente nell'hockey e nella pallamano, con gli stessi criteri del corrispettivo calcistico."}
{"id": "289049", "revid": "1543377", "url": "https://it.wikipedia.org/wiki?curid=289049", "title": "Metodo Stanislavskij", "text": "Il metodo Stanislavskij \u00e8 uno stile di insegnamento della recitazione messo a punto da Konstantin Sergeevi\u010d Stanislavskij (che solitamente lo chiama psicotecnica) nei primi anni del '900.\nIl metodo si basa sull'approfondimento psicologico del personaggio e sulla ricerca di affinit\u00e0 tra il mondo interiore del personaggio e quello dell'attore. Si basa sulla esternazione delle emozioni interiori attraverso la loro interpretazione e rielaborazione a livello intimo. Per ottenere la credibilit\u00e0 scenica, il maestro Stanislavskij cre\u00f2 esercizi che stimolassero le emozioni da provare sulla scena, dopo aver analizzato in modo profondo gli atteggiamenti non verbali e il sottotesto del messaggio da trasmettere.\nI risultati dei suoi studi furono raccolti in alcuni volumi. Nel 1938 pubblic\u00f2 \"Il lavoro dell'attore su se stesso\" e nel 1957 usc\u00ec postumo \"Il lavoro dell'attore sul personaggio\". Se il metodo Stanislavskij pone alle basi dell'arte dell'attore il concetto dell'immedesimazione, il metodo opposto si deve allo studio dell'opera di Bertolt Brecht, che invece basa la tecnica recitativa sulle capacit\u00e0 di straniamento.\nLa nascita del metodo.\nIl metodo nasce tra la fine del XIX e gli inizi del XX secolo dalle puntigliose annotazioni di Stanislavskij sulle proprie esperienze. Egli cerc\u00f2 poi di trasmetterlo agli attori con risultati diversi e da qui si sviluppa anche il suo interesse per la scuola e la pedagogia.\nLe prime bozze del metodo sono redatte nel 1906 e nel 1909 vede la luce una prima versione del sistema per recitare. Questa bozza era fortemente ispirata dall'esperienza degli attori al Teatro d'arte di Mosca, cercando di codificare le somiglianze nei metodi di recitazione, in modo da poterne trasmettere la tecnica alle nuove generazioni di artisti. Nel 1911, Stanislavskij \u00e8 in grado di mettere alla prova con attori le tecniche da lui codificate e, di conseguenza, di insegnarle.\nLe vicende della Rivoluzione russa creano al teatro non pochi problemi e, durante una tourn\u00e9e negli Stati Uniti, egli scrive il primo dei suoi libri. Al suo ritorno si dedica ai classici e all'insegnamento del suo metodo.\nI processi di personificazione e reviviscenza.\nSi pu\u00f2 affermare che l'importanza del metodo sta soprattutto nel fatto che, per la prima volta, il processo creativo dell'attore venga sottoposto ad un'analisi rigorosa da parte di un attore competente, lui stesso, capace di utilizzare alcuni principi della moderna psicologia.\nDue sono, per Stanislavskij, i grandi processi che sono alla base dell'interpretazione: quello della \"personificazione\" e quello della \"reviviscenza\"."}
{"id": "289100", "revid": "125836384", "url": "https://it.wikipedia.org/wiki?curid=289100", "title": "Ogliastra", "text": "L'Ogliastra (\"Ogi\u00e0stra\", \"Oll\u00e0stra\" o \"Oz\u00e0stra\" in sardo) \u00e8 una regione storico-geografica situata nella Sardegna centro-orientale; essa \u00e8 una delle sette Barbagie. In passato era conosciuta non come Ogliastra, ma come \"Barbagia Trig\u00f2nia\".\nDava anche il nome alla Provincia dell'Ogliastra, attiva dal 2005 al 2016, che aveva come capoluoghi Tortol\u00ec e Lanusei.\nGeografia.\nL'Ogliastra viene convenzionalmente divisa in Alta Ogliastra, Tortol\u00ec e i territori a nord, e Bassa Ogliastra, i territori a sud di Tortol\u00ec.\nStoria.\nPreistoria.\nL'Ogliastra \u00e8 abitata dall'uomo sin dal neolitico. Come nel resto dell'Isola i Protosardi eressero qui le \"pietre fitte\" (menhir), dove svolgevano i loro riti magico-religiosi. Numerose anche le caratteristiche domus de janas e le successive tombe dei giganti nonch\u00e9 i nuraghi che in Ogliastra sono circa 250, concentrati con una maggiore intensit\u00e0 nei territori di Tortol\u00ec, Tertenia, Barisardo e Ilbono.\nAccanto ai pi\u00f9 importanti edifici nuragici, che rappresentano la vitalit\u00e0 e le capacit\u00e0 creative dei Sardi del mondo antico, si riscontrano i muri a secco circolari delle capanne di frasche che costituivano dei veri e propri villaggi, come a Orruinas (Arzana), Su Chiai (Villagrande), Goene (Ilbono), S'Orciada (Barisardo). In Ogliastra sono stati rinvenuti numerosi bronzetti nuragici, ci\u00f2 sta a indicare come in questa regione, in epoca nuragica, si svolgesse un'intensa attivit\u00e0 culturale. A queste opere d'arte si devono aggiungere le armi, gli utensili e gli oggetti ornamentali, in gran parte fusi o rifiniti nell'officina rinvenuta nei pressi di Lotzorai e in quella di S'Arcu 'e Is Forros (Villagrande). Esistevano villaggi Nuragici costieri come quello addossato al Nuraghe S'ortali 'e su monti, nel Nuraghe sono stati rinvenuti ben dieci silos, testimoni dell'intensa attivit\u00e0 agricola delle popolazioni stanziali Nuragiche, il villaggio doveva quindi essere un importante snodo commerciale, la presenza di cos\u00ec tanti silos infatti implica un surplus produttivo. Nel Nuraghe sono state ritrovate anche 19 asce in bronzo a margini rialzati. il centro metallurgico-santuario di S'arcu e is Forros (XIV-VIII secolo a.c), dove erano presenti ben tre templi a megaron, ha restituito diversi reperti proventienti dall'Etruria e persino dal Mediterraneo Orientale come un'anfora Cananea con iscrizione e uno scarabeo Egizio. Un altro importante santuario era quello di Sa Carcaredda a Villagrande Strisali, dove sorgeva un ampio insediamento.\nPeriodo fenicio-punico.\nEd \u00e8 proprio ai Fenici che potrebbe farsi risalire la fondazione di \"Sulci Tirrenica\", ubicata nella costa ogliastrina, nei pressi di Tortol\u00ec. Nel VI secolo a.C. i Cartaginesi s'imposseserano definitivamente della porzione centro-meridionale della Sardegna, sfruttandone le risorse agricole e minerarie. Gli Iliensi cercarono di ostacolarne la penetrazione, ma resisi conto che ogni resistenza era vana, si trasferirono in massa nelle zone montane a ridosso del Gennargentu, a nord del Flumendosa. Qui, dopo essersi fusi con gli abitanti che li avevano preceduti. \nNella costa, invece, pi\u00f9 viva dovette essere l'influenza cartaginese. I resti di Sulci (probabilmente fiorente citt\u00e0 punica) e il Porto Sulpicio, sono significativi a questo proposito.\nA Tertenia i ruderi pi\u00f9 cospicui si trovano nella zona di \"San Giovanni di Sarrala\", in localit\u00e0 \"Morosini\", \"S'Arrettori\" e \"Su Tettioni\", tutte distanti dal mare e approssimativamente allineate lungo le pendici che delimitano a occidente il territorio costiero. Sulla costa le tracce antiche sono meno numerose, comunque, in corrispondenza delle foci di due fiumiciattoli dette rispettivamente \"Sa Foxi Manna\", a nord, e \"Sa Foxi Murdegu\", a sud, si hanno degli indizi interessanti d'insediamenti punici. Si dovevano avere, presumibilmente, due nuclei abitati cui corrispondono sul mare due approdi e sui monti due valichi per le strade di comunicazione verso l'interno, il cui nome doveva essere Saralapis. \nSotto e attorno al castello di Medusa, presso Lotzorai (che si ritiene eretto dai giudici di Cagliari, poi ampliato a pi\u00f9 riprese e abbandonato, probabilmente, nel XVI secolo) la roccia del colle appare, in diversi punti, accuratamente tagliata in modo da consentire la posa in opera di grossi blocchi squadrati, alcuni dei quali sono ancora sul posto e sostengono le strutture medioevali. La particolare lavorazione della roccia e la tecnica edilizia a grandi blocchi squadrati messi in opera a secco, secondo gli studiosi, \u00e8 da attribuire ad una costruzione monumentale cartaginese databile fra il IV e il III secolo a.C., probabilmente, pertinente ad un edificio militare o religioso.\n\u00c8 probabile la presenza di un sostrato punico in vari luoghi della piana di Tortol\u00ec, dove si osservano in superficie abbondanti ruderi romani e cocciame di cronologia incerta, come a \"Sant'Efisio\" (a Nord-Ovest del castello di Medusa), a \"Donigala\" (Lotzorai), a \"Su Rulleu\" presso Santa Maria Navarrese, a \"Santa Barbara\" presso Tortol\u00ec, e, infine, a \"San Lussorio\" di Tortol\u00ec. Nell'isolotto d'Ogliastra sono stati ritrovati frammenti fittili di epoca punica e romana. \nParticolare cura era dedicata, in epoca punica, alla strada costiera orientale, lungo la quale dovevano essere disseminati una miriade d'insediamenti legati al commercio marittimo, ma che non ebbero modo di svilupparsi e di prosperare a causa delle sfavorevoli condizioni politiche ed economiche, determinate nel V secolo a.C. dalle sconfitte subite da Punici ed Etruschi, rispettivamente a Imera e a Cuma.\nPeriodo romano.\nDopo la prima guerra punica, le popolazioni furono assoggettate a Roma con patti giurati, messe sotto le direttive dei praefectus, i quali riuscirono a romanizzarle profondamente. Furono costruite importanti strade fra le quali la pi\u00f9 importante per l'Ogliastra quella che univa Caralis a Olbia attraversando, in lungo, tutta la regione, in gran parte lungo la costa. Per proteggere il traffico da azioni delittuose si limitarono a istituire dei posti di polizia, denominati, secondo l'importanza, custodia e stationes. \nI resti dell'antica Sulci, altri ruderi d'importanti abitazioni, sparsi in vari paesi d'Ogliastra, anfore di terracotta raccolte nei dintorni di Barisardo, migliaia di monete rinvenute un po' dovunque, e la lingua romanza, simile al latino, tuttora parlata in Ogliastra, e alcuni diplomi militari testimoniano del profondo legame che univa questa regione a Roma. Uno dei congedi romani, rinvenuto a Tortol\u00ec, apparteneva a due marinai sardi che servirono nella Classis Misenensis: \"D. Numitorio Tarammoni\" e suo figlio \"Tarpal(')ari\" (appartenenti al popolo ogliastrino dei \"Fifenses\"). Gli altri congedi, scritti sul bronzo, sono stati rinvenuti nei pressi di Ilbono: di quello rilasciato dall'imperatore Tito nel 79-81 d.C., ne resta solo un piccolissimo frammento; il secondo, rilasciato dall'imperatore Adriano, apparteneva a un marinaio che milit\u00f2 nella flotta pretoria di Ravenna. \nDai Romani l'Ogliastra, come il resto dell'isola, pass\u00f2 ai Vandali e, quindi, ai Bizantini.\nMedioevo.\nNel XII secolo, tutta l'Ogliastra faceva parte del Giudicato di Cagliari. Nel 1258 il territorio del giudicato di Cagliari, sconfitto, fu diviso in tre parti: Giovanni Visconti di Gallura ebbe la fascia sud-orientale dell'isola, comprendente il Sarrabus, Tolostrai, Chirra e l'Ogliastra, che andava a saldarsi con le propaggini meridionali del Giudicato di Gallura. Giovanni Visconti rimase in Sardegna per pochi e non lunghi periodi, preferendo lasciare l'amministrazione dei suoi territori a dei giudici \u00abdi fatto\u00bb. Cos\u00ec nel 1263 un \u00ab\"prudens et discretus Fasiolus\"\u00bb amministrava a suo nome l'Ogliastra e le altre Curatorie, costituenti la terza parte del Giudicato cagliaritano, a lui assegnata; e un Gioffredo reggeva, col titolo di vicario, il Giudicato di Gallura. Il termine di Giudicato invece di Curatoria, attribuito in epoca pisana all'Ogliastra, era dovuto all'organizzazione data ai territori da Giovanni Visconti in forma diversa da quella vigente nelle altre parti del disciolto Giudicato di Cagliari e per una certa assimilazione istituzionale col Giudicato di Gallura. Tuttavia, in considerazione del breve lasso di tempo che intercorre tra la tripartizione del Giudicato di Cagliari (1258), il diretto possesso dell'Ogliastra da parte della Repubblica di Pisa (1288) e la conquista catalano-aragonese (1323), non si pu\u00f2 escludere che tale organizzazione istituzionale sia antecedente a questi ultimi avvenimenti. L'Ogliastra fu ceduta in feudo a Berengario Carroz e incorporata nella Contea di Quirra, nel 1363. \nPer tutto il periodo spagnolo, il Feudo ogliastrino continu\u00f2 a essere chiamato Giudicato d'Ogliastra. Nel 1481, gli Ogliastrini ottennero che il capitano del Giudicato fosse nativo del posto, e con giurisdizione da Gen'e Ponti, fino a Bau de Fillina. E nel caso in cui la Baronia di Orosei ritornasse all'ubbidienza del conte di Quirra, che detto capitano avesse giurisdizione anche in questa Baronia: \u00ab\"Fino a Dormilloru, com'era quando il detto popolo la possedeva, in seguito a conquista da esso fatta, per la quale ha sofferto molte difficolt\u00e0, con perdita di uomini e di beni e che detto onore e uso antico sia concesso al popolo del Giudicato d'Ogliastra. E che il capitano sia obbligato ad andare due o tre volte l'anno a visitare la Incontrada del Sarrabus, come era usanza e abitudine da parte degli altri capitani passati\u00bb\". Tortol\u00ec era sede del capitano di giustizia del Giudicato, e dei suoi subalterni: luogotenente e scrivano di Corte; ed ivi si radunavano i procuratori dei vari villaggi per trattarvi interessi e fissare i gravami fiscali, che senza il loro consenso non potevano aumentarsi.\nStoria moderna e contemporanea.\nDopo quattro secoli di presenza iberica, nei primi due decenni del secolo XVIII, la Sardegna cambia per tre volte dominazione. Per effetto della guerra di successione spagnola, l'isola passa nel 1713 alla Casa d'Austria (Trattato di Utrecht); nel 1717 \u00e8 rioccupata dalla Spagna e, infine, col Trattato di Londra del 2 agosto 1718, \u00e8 assegnata alla Casa Savoia in cambio della Sicilia.\nLa Provincia d'Ogliastra nell'Ottocento.\nCon Editto del 4 maggio 1807, furono istituiti in Sardegna 15 Tribunali di Prefettura, otto nella parte meridionale (Cagliari, Iglesias, Laconi, Mandas, Oristano, Sorgono, Tortol\u00ec, Villacidro) e sette nella settentrionale (Sassari, Alghero, Bono, Bosa, Nuoro, Ozieri, Tempio), con in ciascuna un comandante militare, un prefetto e un vice prefetto, un avvocato del Fisco e un segretario. L'intento era di facilitare l'amministrazione della Giustizia, creando giudici intermedi tra quelli locali e la Reale Udienza. Oltre alle competenze giudiziarie, le Prefetture avevano anche funzioni amministrative (di Intendenza e di Tesoreria) sulla Provincia.\nLa Prefettura di Tortol\u00ec comprendeva i villaggi dell'Ogliastra e del Sarrabus: Tortol\u00ec, Ardali, Arzana, Baunei, Bar\u00ec, Elini, Gairo, Girasole, Jerzu, Ilbono, Lanusei, Loceri, Lotzorai, Muravera, Manurri, Osini, Perdasdefogu, San Vito, Talana, Tertenia, Triei, Ulassai, Urzulei, Villagrande Strisaili, Villanova Strisaili, Villaputzu.\nCon l'Editto 24 dicembre 1821, Lanusei sostitu\u00ec Tortol\u00ec, come capoluogo di Provincia, a cui furono tolti i Comuni di Muravera e San Vito; altrettanto successe per Oristano, a favore di Busachi. L'isola restava divisa in 10 Prefetture e in 10 Provincie agli effetti amministrativi: Cagliari, Busachi, Iglesias, Isili, Lanusei, Sassari, Alghero, Cuglieri, Nuoro, Ozieri. L'Editto, pur mantenendo, agli effetti giudiziari le circoscrizioni di Prefettura, attribuiva agli intendenti provinciali (dipendenti dall'intendente generale di Cagliari) le attribuzioni dei Comuni e la vigilanza sui Consigli comunali, fino allora affidate ai prefetti. Dal 1825 i prefetti restarono esclusivamente funzionari giudiziari.\nCon Regie patenti del 22 dicembre 1846, si modificarono queste circoscrizioni agli effetti esattoriali e si divise la Sardegna in 12 Province: Cagliari, Alghero, Cuglieri, Iglesias, Isili, Lanusei, Mandas, Nuoro, Oristano, Ozieri, Sassari, Tempio). Il decreto reale 12 agosto 1848 divise la Sardegna in tre Divisioni amministrative e 11 Province: Divisione di Cagliari (Cagliari, Iglesias, Isili, Oristano); Divisione di Nuoro (Nuoro, Cuglieri, Lanusei); Divisione di Sassari (Sassari, Alghero, Ozieri, Tempio). Quest'ordinamento rest\u00f2 immutato sino al 1859, quando le Province sarde vennero ridotte a due, Cagliari e Sassari, e Lanusei rest\u00f2 come uno dei Circondari della Provincia di Cagliari. \nTale Circondario, cui furono aggregati Comuni gi\u00e0 della Provincia di Isili, comprendeva i Mandamenti di Lanusei, con Arzana, Elini, Loceri, Ilbono e Villagrande; di Tortol\u00ec, con Barisardo, Baunei, Girasole, Lotzorai, Talana, Triei e Urzulei; di Jerzu, con Gairo, Osini, Perdasdefogu, Tertenia e Ulassai; di Seui, con Escalaplano, Esterzili, Sadali, Seulo e Ussassai; di Isili, con Escolca, Genoni, Gergei, Nuragus, Nurallao e Serri; di Sorgono, con Austis, Teti, Tiana e Tonara; di Mandas, con Laconi, Nurri e Orroli. Dal 2 gennaio 1927, l'Ogliastra ha fatto parte della Provincia di Nuoro. La creazione della Provincia d'Ogliastra - di l\u00e0 dalle pur giustificate considerazioni sull'effettiva incisivit\u00e0 di tale istituzione - ha, infine, sancito nel maggio 2005 la realizzazione di un sogno a lungo perseguito: il riconoscimento ufficiale dell'identit\u00e0 ogliastrina. Comunit\u00e0 che ha avuto nei secoli e millenni passati una propria, autonoma e ben definita, organizzazione istituzionale. La provincia in seguito ai referendum regionali del 2012 viene abolita dalla legge regionale 2/2016, fatto che porter\u00e0 ad aprile al ritorno del territorio ogliastrino sotto l'amministrazione della provincia di Nuoro.\nIl Carnevale.\nNei giorni del carnevale, come in qualunque festa solenne, era proibito lavorare. Era Martiperra che voleva cos\u00ec, e sebbene si trattasse di una festa pagana, guai al malcapitato che osava disobbedire. Martiperra punisce severamente chi non rispetta il suo giorno, che \u00e8 di dolore e di sacrificio. Per questo a Ulassai si fa chiamare Martisberri e manda lancinanti dolori a chi lavora il marted\u00ec grasso, che per lui \u00e8 giorno sacro, mentre con voce tonante grida: \nA Gairo s'immaginava Martiperra come un grosso gatto, pronto a graffiare e lacerare le carni di coloro che il marted\u00ec grasso se la passavano a lavorare, anzich\u00e9 godersi la sua festa. Si narra che a una donna che si mise a lavorare non curandosi del carnevale, esso le apparve sotto le spoglie di un grosso gatto che la guardava con occhi minacciosi, mentre spazzava il forno per cuocere il pane, con una scopa di frasche. Lei tent\u00f2 di scostarlo dicendo: \u00abCatt\u00f2, catt\u00f2, allontanati!\u00bb. Il gatto, per\u00f2, lungi da allontanarsi divenne pi\u00f9 grosso, e minaccioso le disse:\nE scomparve, mentre la donna vedeva la sua mammella allungarsi a dismisura. Allora continu\u00f2 a spazzare il forno, usando la mammella al posto della scopa. La punizione era chiara: alle donne che non rispettavano il carnevale, si sarebbero prosciugati i seni e non avrebbero avuto pi\u00f9 latte. Quella donna, secondo la leggenda, continu\u00f2 a spazzare il forno con la sua mammella, tanto ad altro non le sarebbe servita.\nIl nome Martiperra si compone di due parole: Martis e Perra. Martis significa marted\u00ec e allude all'ultimo giorno di carnevale; ma Martis viene dal dio Marte, che ha imposto il suo nome al mese di marzo e che prima di trasformarsi nel dio della guerra, era Dioniso, dio della primavera. Perra \u00e8 usato in Sardegna per indicare una \u201cperra de pani\u201d, la met\u00e0, una sfoglia di pane. Il nome ritorna in tante preghiere che si recitavano durante la siccit\u00e0, quando la statua del santo protettore era portata in processione e immersa nel vicino corso d'acqua. A Urzulei si pregava cantando: \nSi portava la statua di san Giorgio nel fiume, perch\u00e9 questo santo era anche cocconeri, panificatore: \nSempre a Urzulei si usano indifferentemente i termini maimones o mamuthones per indicare le maschere in genere, ma si distingue su mamuthone 'e bruvera, detto anche s'urcu, che viene pungolato e si butta a terra rotolandosi nella polvere. Questa maschera era sempre muta, carica di pelli e sonagli e non aveva corna. \u00abSi muoveva come i mamuthones di Mamoiada. Si rotolava nella polvere e nel fango (s'imbrussinaiada) quando si avvicinava alle fontane\u00bb (D. Turchi). Forse con questo gesto davanti all'acqua che sgorga, si volevano accomunare i due elementi acqua-terra, fondamentali per la germinazione.\nNell'antica Roma, il 15 febbraio di ogni anno, si celebrava la festa dei Lupercali. Una festa di cui erano protagonisti i Luperci, membri di un gruppo le cui \u00abselvagge riunioni\u00bb, scrive Cicerone, erano state istituite \u00abprima della libert\u00e0 e delle leggi\u00bb. I Luperci, nel giorno in cui si celebrava la festa, uscivano nelle strade, nudi, coperti solo da un perizoma. Erano armati di una frusta e inseguivano e fustigavano i passanti. Non tutti, per\u00f2, fuggivano, non tutti cercavano di ripararsi dai loro colpi: le donne adulte speravano, infatti, di essere colpite e facevano di tutto perch\u00e9 accadesse.\nFustigare era uno dei modi per gettare incantesimi su cose e persone, e poteva produrre, secondo i casi, gli effetti pi\u00f9 diversi. Come, ad esempio, quello di far s\u00ec che l'anno nuovo nascesse nel segno della felicit\u00e0. A questo scopo, sempre nell'antica Roma, il 14 marzo di ogni anno \u2013 allora, data d'inizio del nuovo anno - un uomo chiamato Mamuzio Veturio (il vecchio Marte) era cacciato da Roma dopo essere stato condotto per le strade e fustigato. Mamuzio, infatti, rappresentava l'anno vecchio che veniva espulso insieme a tutti gli influssi negativi che contaminavano la citt\u00e0. E poich\u00e9 grazie alla fustigazione gli influssi si coagulavano attorno a lui, l'anno nuovo entrava in una citt\u00e0 purificata. Le donne adulte romane cercavano di essere colpite dalle fruste dei Luperci, perch\u00e9 la fustigazione, tra le sue virt\u00f9, aveva anche quella di favorire la fecondit\u00e0. Ecco perch\u00e9, il 15 febbraio, esse aspettavano con ansia i Luperci: per essere sicure di non venir meno al compito cui erano destinate.\nLa fede nella magia della fustigazione era diffusissima. In Grecia ad esempio, a Cheronea uno schiavo che rappresentava la fame veniva, ogni anno, fustigato e cacciato dalla citt\u00e0 al grido di: \u00abSe ne vada la fame, vengano ricchezza e prosperit\u00e0\u00bb. Per non parlare, sempre in territorio greco, del rito di espulsione dei \"pharmakoi\", i \"capri espiatori\", dei poveretti rinchiusi e tenuti in vita al solo scopo di essere fustigati, espulsi o sacrificati quando qualcosa faceva temere che l'ira degli d\u00e8i si sarebbe abbattuta sulla citt\u00e0.\nI mamuthones a Mamoiada compaiono in numero fisso, sono sempre dodici. Tale numero dodici, secondo Dolores Turchi, sarebbe dato dalle lunazioni, una per ogni mese dell'anno, giacch\u00e9 le vittime erano destinate alla divinit\u00e0 lunare. Secondo la stessa Autrice, la conferma che i mamuthones fossero le vittime da sacrificare per ottenere piogge abbondanti, parrebbe darcela un'usanza che ancora si praticava nei primi decenni di questo secolo in parecchi paesi della Barbagia e dell'Ogliastra. Quando la siccit\u00e0 minacciava la vita degli uomini e delle bestie, si era soliti prelevare dall'ossario del cimitero dodici crani e immergerli nell'acqua fintanto che arrivava la pioggia. A Urzulei, si precisa che tale pratica era cos\u00ec efficace e le piogge cadevano con tanta violenza che bisognava andare subito a rimettere i teschi nell'ossario perch\u00e9 la pioggia cessasse.\nIl carnevale di Ulassai \u00e8 caratterizzato dalla questua in onore del fantoccio, su maimoni, e dalle varie maschere: sa ingrastula, ossia la madre del carnevale; su maimulu, personificazione del carnevale; l'orso, ursu o omini aresti, con i guardiani, omadoris; assogadoris, provvisti del laccio, sa soga; sa martinica, ossia la donna-uomo-scimmia che questuando disturba s'ingrastula, rubandole spesso e volentieri i doni della gente. L'ultimo giorno, il fantoccio \u00e8 bruciato.\nA Barisardo, l'ultimo giorno di Carnevale termina con la recita della Cumedia sarda de Bari, in dialetto locale a sfondo campidanese, con la caratteristica paesana che raddoppia costantemente la \"elle\" (\"palladinu\") e cambia la \u201cdi\u201d in \u201cerre\u201d (\"frari\" invece di\" fradi\"). Il testo \u00e8 tramandato oralmente dal popolo, che ne aspetta le immancabili battute. Il soggetto s'ispira alla tratta delle schiave, patema vissuto dal paese durante le infinite incursioni moresche. I personaggi sono il re turco, il re cristiano, su capitanu, s'ortulanu, la sua consorte chiamata sa filongiana, il pellegrino traditore dei cristiani, tre dame, sa dama de furriu, soldati turchi e cristiani, e il portabandiera chiamato norfelias. \nA Tortol\u00ec, come si \u00e8 detto, rappresentavano la commedia Diego e Maria.\nTratto da: A. Lepori, \"Ogliastra. Miti, leggende, tradizioni\". Dolianova, 2014.\nLingue e varianti linguistiche autoctone dell'Ogliastra.\nIn Ogliastra si parla una variante del sardo campidanese, l'ogliastrino, o Barbaricino orientale. Data la vicinanza e il legame con gli altri paesi della Barbagia, la variante ogliastrina risente di forti influssi nuoresi , specialmente nei paesi della montagna ogliastrina, quali Ulassai, Gairo e Arzana, e parimenti in comuni quali Urzulei, Talana, Villagrande, Baunei e Triei che trovandosi pi\u00f9 a nord sono ancora pi\u00f9 distaccati dal campidanese."}
